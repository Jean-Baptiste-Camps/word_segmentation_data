
PATROLOGIAE TOMUS CCIX.

S. MARTINUS LEGIONENSIS. / S. WILHELMUS ABBAS S. THOM. DE PARACL. / WILHELMUS DE CAMPANIA REM. / IOANNES DE BELMEIS LUGDUN. / BALDUINUS CP. IMP. / HUGO u ABBAS CLUNIAC. / ELIAS DE COXIDA ABBAS DUN. / THOMAS DE RADOLIO. / GUALTERUS DE CASTELLIONE.

S. MARTINI TOMUS II,


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCIX.


S. MARTINUS LEGIONENSIS.



S. WILHELMUS ABBAS S. THOM. DE PARACL.



WILHELMUS DE CAMPANIA REM.,



IOANNES DE BELMEIS LUGDUN.,

ARCHIEPISCOPI.

BALDUINUS CP. IMP.



HUGO u ABBAS CLUNIAC.



ELIAS DE COXIDA ABBAS DUN.



THOMAS DE RADOLIO.



GUALTERUS DE CASTELLIONE.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XIII. SANCTORUM

MARTINI LEGIONENSIS,



WILHELMI

ABBATIS SANCTI THOMAE DE PARACLITO

OPERA OMNIA

ACCEDUNT

WILHELMI DE CAMPANIA REMENSIS,



IOANNIS DE BELMEIS LUGDUNENSIS,

ARCHIEPISCOPORUM;

BALDUINI CP. IMPERATORIS,



HUGONIS u ABBATIS CLUNIACENSIS,



ELIAE DE COXIDA ABBATIS DUNENSIS,



THOMAE DE RADOLIO,



GUALTERI DE CASTELLIONE,



OPUSCULA, SERMONES, EPISTOLAE.

ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

S. MARTINI TOMUS II,


CAETERORUM TOMUS UNICUS.
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCIX CONTINENTUR


S. MARTINUS LEGIONENSIS. 
Sermones de sanctis. 	Col. 9
Sermones de diuersis. 	61
Expositio in Epistolam I B. Iacobi. 	183
Expositio in Epistolam B. Petri. 	238
Expositio in Epistolam I B. Ioannis. 	253
Expositio libri Apocalypsis. 	299



GUALTERUS DE CASTELLIONE.
Tractatus contra Iudeos. 	423
Alexandreis. 	459



S. WILHELMUS ABBAS S. THOMAE DE PARACLITO.
Epistole. 	635
Genealogia regum Danorum. 	727
Reuelatio reliquiarum sancte Genouefe. 	741
Instrumentum quo S. Wilhelmus anniuersarium fundat Absalonis archiepiscopi Lundensis. 	743
Diplomata S. Wilhelmi et aliorum. 	745
Appendix ad S. Wilhelmum.---Testamentum Absalonis archiepiscopi Lundensis. 	756



WILHELMUS DE CAMPANIA ARCHIEPISCOPUS REMENSIS.
Epistole. 	825
Diplomata. 	829



IOANNES DE BELMEIS LUGDUNENSIS ARCHIEPISCOPUS.
Epistole et diplomata. 	877



HUGO u ABBAS CLUNIACENSIS XuII.
Statuta. 	881
Appendix ad Hugonem.---Tractatus Rostangni monachi de translatione capitis S. Clementis pape et martyris a CP. ad Cluniacum tempore Hugonis abbatis. 	905



BALDUINUS FLANDRIAE COMES, IMPERATOR CP.
Epistole et diplomata. 	913
Appendix ad Balduinum.---Genealogia comitum Flandrie. 	928



ELIAS DE COXIDA ABBAS DUNENSIS.
Sermones. 	991



THOMAS DE RADOLIO.
uita uen. Patris D. Petris abbatis Clareuallis. 	1007





Main uolume text




OPERUM S. MARTINI LEGIONENSIS CONTINUATIO





SERMONES DE SANCTIS



SERMO PRIMUS. IN TRANSITU SANCTI ISIDORI.

 Isidorus uir egregius, natione Carthaginensis, a patre Seueriano genitus, Hispalensis Ecclesie episcopus, Leandri episcopi exstitit germanus atque successor sanctissimus.  uir iste beatissimus a pueritia studiis litterarum traditus Latinis, Grecis et Hebraicis litteris instructus, omni locutionis genere formatus, suauis eloquio, ingenio prestantissimus, uita quoque atque doctrina fuit clarissimus. Sic namque de uirtute in uirtutem proficiens refulsit doctor eximius, ita ut secundum qualitatem sermonis omnibus uidelicet Latinis, Grecis et Hebreis, sapientibus ac minus intelligentibus in eruditione existeret aptus, atque incomparabili eloquentia strenuus. Tante sapientie et doctrine atque sanctitatis fuit uir gloriosissimus, ut recte de eo dicatur:  Ecce sacerdos magnus qui in diebus suis placuit Deo et inuentus est iustus .

 Sacerdos nomen habet compositum ex Greco et Latino: et dicitur sacerdos quasi sacrum dans. Sicut rex uocatus est a regendo, ita sacerdos uocatur a sanctificando et a sacrum dando. Ex causis quippe duabus quisque efficitur sacerdos magnus: prima uidelicet ut bene uiuat, secunda ut bene doceat. Quamuis bene uiuat doctor ecclesiasticus; tamen, si bene non docet, non est magnus, et quamuis bene doceat, tamen si bene non uiuit, magnus omnino non erit.  Necessaria est igitur doctrina cum bona uita: nam doctrina sine bona  uita doctorem arrogantem reddit, et rursus uita sine doctrina doctorem inutilem facit. Unde Dominus in Euangelio dicit: Qui soluerit unum de mandatis istis minimis et docuerit sic homines, minimus uocabitur in regno celorum; qui autem fecerit et docuerit, magnus uocabitur in regno celorum . In hoc loco regnum celorum congregatio est electorum. Sepe Scriptura Ecclesiam  fidelium regnum celorum uocat, quia pro eo quod ad celestia anhelat, iam in ea Dominus quasi in celo regnat. Qui ergo soluerit unum de mandatis Domini nostri Iesu Christi, id est qui illud opere non impleuerit, et docuerit sic homines ut illud impleant, minimus uocabitur in regno celorum, scilicet in congregatione fidelium. Ac si aperte diceret: Qui mandata mea implere neglexerit, et homines ut impleant illa docuerit, minimus uocabitur, scilicet in sancta Ecclesia imperfectus erit. De hoc etiam Dominus alibi dicit: Dicunt et non faciunt . Sequitur: Qui autem fecerit, id est qui opere impleuerit mandata mea, et docuerit homines, ut impleant illa, magnus erit, scilicet idoneus in sancta Ecclesia. Operibus ergo  confirmanda est sacerdotis predicatio, ita ut quod docet uerbo, instruat exemplo.

Bene etiam illud conuenit ad confirmandum hoc testimonium quod legitur in Canticis canticorum: En lectulum Salomonis sexaginta fortes ambiunt ex fortissimis Isrel, omnes tenentes gladios, et ad bella doctissimi; uniuscuiusque ensis super femur suum, propter timores nocturnos .  Salomon quippe pacificus interpretatur. Quis ergo per Salomonem nisi Christus intelligitur, de quo scriptum est: Ipse est pax nostra qui fecit utraque unum . Lectulus Salomonis scilicet Christi sancta Ecclesia est, quia dum a mundanis sollicitudinibus recedit, dum cor ab omni terrena contagione per penitentiam mundare non desinit,  dumque toto mentis desiderio ad celestem patriam tendit, quasi lectulum facit in quo Christus delectabiliter requiescit. Unde ipse amicabiliter suis discipulis dicit: Ecce ego uobiscum sum omnibus diebus usque ad consummationem seculi . Et iterum per prophetam dicit: Inambulabo et ero in illis, et ipsi erunt mihi populus, et  ego ero illis Deus . Sexaginta fortes qui lectulum Salomonis ambiunt, prelatos Ecclesie ostendunt qui eam uerbis atque exemplis muniunt, et ab ea hostes uisibiles et inuisibiles tam orationibus quam predicationibus repellunt: Omnes, inquit, tenentes gladios et ad bella doctissimi existunt. Quid per gladium, nisi uerbum Dei figuratur, et quid per manus, quibus gladios tenent, nisi operatio designatur? Quia uidelicet dum uerbum Dei opere complent quod corde sciunt, magis ac magis semper docti inimicos Ecclesie sapientia et fortitudine uincunt. Ad bella spiritalia doctissimi sunt, quia prius in se, deinde in sibi subiectis uitia resecare sciunt. Ad bella doctissimi existunt, quia Dei precepta, que uerbo predicant,  opere perficiunt. Sunt ad bella prudentes atque doctissimi, quia gladio discretionis in se et in aliis subiectis sibi superflua resecant, ac delectabilia huius mundi. De quibus bene subditur: Uniuscuiusque ensis super femur suum propter timores nocturnos. Quid per ensem nisi rigorem conuersationis, et quid per femur nisi carnis appetitum accipimus? Prelati ergo Ecclesie qui iam ad uirtutum perfectionem peruenerunt, semper ensem super femur suum ferunt, quia rigore conuersationis appetitum carnis assidue frangunt, ne hostis quem in nocte huius mundi pertimescunt, repente ueniens, eos debiles ac dissolutos in Dei opere inueniat, et per uoluptatis mollitiem et carnis delectationem facilius se sibique subiectos decipiat,  atque ad grauiora peccata perducat.

Ille ergo in regno celorum, hoc est in Ecclesia uocatur magnus qui ea que predicat uerbis, bonis implet operibus. Dicatur ergo de beato Isidoro: Ecce sacerdos magnus qui in diebus suis placuit Deo et inuentus est iustus. Reuera magnus, quia opera Dei que uerbis predicauit, factis impleuit  . Recte utique dicitur sacerdos magnus quem Deus suscitauit Hispanie nouissimis temporibus post tot defectus, credo ad restaurandam antiquorum sapientiam uirorum que pre nimia antiquitate pene iam defecerat in humanis mentibus; ne diutius ignorantia ac rusticitate ueterasceret populus Christianus. Sic namque plenus caritate et sapientia  non abscondit in terra talenta sibi credita, sed in commune omnibus diuisit illa, atque ut bonus negotiator Domino reportauit duplicata , dum multorum mentes predicando sollicitauit ad celestia desideranda  . Sicut enim Gregorius doctor Petri apostoli successor exstitit, ita beatus Isidorus Iacobo apostolo successit, quia semen eterne uite quod beatissimus Iacobus seminauit, hic doctor egregius uerbo predicationis quasi unus  ex quatuor paradisi fluminibus sufficienter irrigauit, atque uniuersam Hispaniam tam exemplo boni operis quam fama sanctitatis uelut splendidissima lampada illuminauit  .

Ezechiel propheta, in uisione quatuor animalium, sic ait inter cetera: Et similitudo, inquit, animalium et aspectus eorum quasi carbonum ignis ardentium, et quasi aspectus lampadarum . Per quatuor hec animalia multitudo sanctorum est figurata; aspectus uero eorum carbonibus ignis atque ardentibus comparatur lampadibus, quia quisquis sanctis uiris coniungitur, ex eorum imitatione atque doctrina in amore Creatoris accenditur  . Sed tamen hoc inter carbones et lampades distat, quod carbones quidem ardent, sed ab eo  loco tenebras non expellunt in quo iacent. Lampades autem, quia magno flammarum lumine resplendent, diffusas in circuitu tenebras illuminant. Ex qua re notandum est, quia sunt plerique sanctorum ita simplices et occulti, atque in minoribus locis sub magno silentio absconditi, ut uita eorum uix ab aliis poscit agnosci. Quid itaque sunt isti nisi carbones, qui etsi per feruorem spiritus ardorem habent, tamen exempli famam non habent, nec in alienis cordibus tenebras peccatorum illuminant, quia uitam suam aliis omnino celant? Sibimetipsis quidem accensi sunt, sed aliis exemplo luminis non sunt. Isti quamuis ardeant igne diuine caritatis, tamen alios non accendunt fama sanctitatis nec uerbo predicationis. Lampades uero  longius lucent, et cum in alio loco sint, in alio resplendent, quia quicunque exemplo boni operis et uerbo predicationis refulget, eius opinio longe lateque ut lampas lucet. Cum autem proximi bona eius audiunt, per hec ad amorem celestium bonorum consurgunt. In eo autem quod se per bona opera exhibent, quasi ex lampadis lumine resplendent. Cum ergo sancti uiri quosdam iuxta se positos quasi tangendo, ad amorem patrie celestis accendunt, carbones sunt; quando uero quibusdam longe positis lucent, ne in peccatis suis tenebras corruant, eorum itineri lampades fiunt. Iure ergo lampades appellantur qui et exempla uirtutum prestant, et lumen boni operis per uitam et uerbum  aliis demonstrant. Reuera ut lampades resplendent, qui et per amorem Creatoris et per flammam bone predicationis de cordibus peccatorum tenebras repellunt erroris. Qui igitur in occulto bene uiuit, sed aliis non proficit carbo est, qui uero imitatione sanctitatis in Ecclesia positus, lumen ex se rectitudinis multis prebet, lampas est, quia et sibi ardet et aliis lucet.

Recte ergo hic beatissimus uir lucenti lampadi  comparatur, quia et presentes et absentes tam uerbo predicationis quam fama sanctitatis illuminabat, eosque ad amorem celestis patrie accendebat. Congrue siquidem lucerne ardenti comparatur, quia et in amore Dei et proximi ardebat, et de aliorum cordibus tenebras peccatorum effugabat. Quicunque ad eum accedebant, sue assiduitate uisionis et usu locutionis, atque exemplo boni operis lumen ueritatis accipiebant, et in desiderio eterne lucis inardescebant.

 Hic enim uir beatissimus inter cetera sanctitatis opera que in Christi Ecclesia sapienter egit, malignam Acephalitarum heresim confudit atque destruxit qui in Christo duas substantias negantes, unam in eius persona naturam predicabant, dum  illum non uerum Deum ac Dei Filium, sed tantummodo purum hominem fuisse asserebant. Gregorio namque prefate heresis antistite superato, et sanctarum testimoniis Scripturarum auctoritate conuicto docuit duas in Christo fuisse naturas, diuinam scilicet et humanam. Diuinam, qua Deo Patri semper est ceternus et cequalis; humanam, qua pro nostra salute temporaliter fieri dignatus est Filius hominis, id est uirginis.

Et quid de illius sanctitate atque sapientia dicam? Nimirum humana lingua ad plenum narrare non sufficit quanta bona Deus per eum Ecclesie sue contulit, quamque utilis ignoranti populo ac senescenti mundo fuerit, dum in Chronica sua etates seculi et temporum series aperuit. Chronica  Grece, Latine series temporum appellatur. Chronos enim Grece, tempus interpretatur Latine. Temporum igitur series et seculi etates nescienti populo aperuit, sacrorum iura ostendit, sacerdotibus ecclesiastica officia et gradus cunctorum ordinum exposuit, regibus et principibus leges instituit, iudicibus auaritiam interdixit, ciuibus et cunctis domesticis fidei populis disciplinam Christiane religionis  insinuauit; ad ultimum uero sedium, regionum, locorum, omnium diuinarum humanarumque rerum nomina, genera, officia, causas, et queque obscura atque ab humanis mentibus fere iam remota, scribendo patefecit  . Floruit sapientia et sanctitate temporibus Mauritii et Phoce imperatorum, sub Recaredo rege Gothorum. Fuit enim in eleemosynis largus, hospitalitate precipuus, corde seuerus, in sententia uerax, in iudicio iustus, in predicatione assiduus, in exhortatione letus, in lucrandis Deo animabus studiosus, in expositione Scripturarum cautus, in consilio prouidus, in habitu humilis, in mensa sobrius, in oratione deuotus, honestate preclarus, omni bonitate conspicuus. Preterea Pater exstitit clericorum, consolator merentium,  tutamen pupillorum ac uiduarum, leuamen oppressorum, defensor ciuium, persecutor hereticorum, malleus superborum. Et quid amplius dicam? Speculum omnium bonorum factus est mundo, et ideo, ut credimus, iam sine fine regnat cum Christo. Obiit tempore Heraclii imperatoris, et Suintille  Hispanie regis, illius uidelicet Heraclii qui crucem Dominicam quam impius rex Cosre asportauerat, loco suo Hierosolymis restituit atque exaltauit Dormiuit autem beatus Isidorus cum patribus suis era 655. Sana doctrina sanoque consilio prestantior cunctis, et copiosus operibus caritatis, sepultusque est in senectute bona. Interea, fratres karissimi, dignum est ut hunc sanctissimum  confessorem attentius exoremus, quatenus pro nobis miseris peccatoribus, qui adhuc in periculis animarum nostrarum constituti sumus, apud Deum intercessor existat assiduus, ut eius sacratissimis meritis et precibus post hanc uitam ad societatem electorum Dei peruenire possimus. Ipso prestante qui in Trinitate perfecta uiuit et regnat Deus per omnia secula seculorum. Amen.



SERMO SECUNDUS. DE SANCTO IOANNE BAPTISTA.


 Isaias propheta uir nobilis et plenus Dei gratia, cuius tanta fuit sanctitatis et uite excellentia, ut unam tantum cilicinam indueretur tunicam, qua  etiam postmodum abiecta pro peccato populi sacco operiretur membra ; qui etiam apertius quam ceteri Christi et Ecclesie predicando sacramenta,  potius euangelista dicendus est quam propheta, in lectione hodierna Spiritus sancti inflammatus igne, ait inter cetera: »Dominus ab utero uocauit me, de uentre matris mee recordatus est nominis mei , et reliqua. Licet, fratres karissimi, hec uerba Isaie prophete specialiter ad solum Christum pertineant, tamen quia Christus caput est Ecclesie, et Ecclesia, id est omnes fideles Christi corpus sunt, ista que de capite, id est de Christo, dicta sunt, etiam membris non incongrue, imo apte conuenire possunt. Igitur ea que proposuimus repetamus: Dominus ab utero uocauit me, de uentre matris mee recordatus est nominis mei. Hoc de Christo dictum fuisse manifestum est quando Gabriel archangelus de partu uirginali dixit Ioseph:  Et uocabis nomen eius Iesum, ipse enim saluum faciet populum suum a peccatis eorum . Hoc etiam beato Ioanni quasi uni ex membris Christi electo satis conuenire predocet Elisabeth sancta, que intra uteri sui claustra eumdem filium suum in aduentu Saluatoris exsultasse testatur, loquens ad beatissimam Mariam: Ecce ut facta est uox salutationis tue in auribus meis, exsultauit in gaudio infans in utero meo . Hoc etiam preostendit idem archangelus Gabriel, qui cum antequam nasceretur, nomen eius et uitam prenuntiaret, de magnitudine uirtutis eius addidit dicens: Et Spiritu sancto replebitur adhuc ex utero matris sue. »uere hic omnium exstitit paruulorum beatissimus qui intra materna adhuc uiscera inclusus, Saluatorem  mundi adesse, etsi necdum lingua poterat, Spiritu sancto repletus, prophetico gaudio demonstrabat  .« Etiam et illud bene Ioanni conuenit, quod Ieremias uaticinando ait: Priusquam te formarem in utero noui te, et antequam exires de uentre sanctificaui te, et prophetam in gentibus dedi te .

Sequitur: Et posuit os meum quasi gladium acutum . Os Dei Patris proprie et principaliter Christus est per quem Deus Pater huic mundo manifestatus est. Unde idem Dominus noster iehsu Christus in Euangelio Deo Patri loquitur dicens: Manifestaui nomen tuum hominibus, quos dedisti mihi . Os et Christi Ioannes exstitit, qui Christum terris prenuntiauit. Os etiam  Christi sancti apostoli fuerunt, qui Christum gentibus predicauerunt: Et posuit os meum quasi gladium acutum. Gladius acutus Christus est, quia spiritu oris sui interficiet impium . De hoc gladio dicitur in Euangelio: Non ueni pacem mittere, sed gladium . Ac si diceret: ueni malos a bonis segregare, et filios a parentibus separare. ueni, inquit, separare hominem a patre suo, et filiam a matre sua, et nurum a socru sua et, odio mei nominis erunt, inimici hominis domestici eius . Quid tamen sit iste gladius, euidenter exponit Apostolus: Gladium, inquit, Spiritus accipite, quod est uerbum Dei . Gladius  Spiritus sancti, id est quem dat Spiritus sanctus. Est enim uerbum Dei bis gladius acutus, docens de temporalibus et de eternis: illis consolationem in ueteri testamento tribuens, istis perfectionem in nouo promittens, et in hoc mundo quecunque percutit, diuidens. De hoc etiam gladio Ioannes in Apocalypsi scripsit dicens: De ore Filii hominis, id est Christi, gladius ex utraque parte acutus exibat , uidelicet de ore predicantium, quia sancti doctores os Christi sunt, sicut Ioannes, sicut apostoli, et sicut ceteri predicatores. Ab eis ergo secreta Christi aperientibus gladius ex utraque parte exibat acutus, id est sermo diuinus; quia sicut gladius separat animam a corpore, ita sermo diuinus separat hominem a mundano et carnali  amore. De ore Christi gladius bis acutus exibat, scindens corporalia et spiritualia uitia, uel secundum nouum et uetus testamentum, uel secundum litteram et spiritum, uel secundum diuinitatem et humanitatem. Aliter: Gladius ex utraque parte acutus tam predicantis quam audientis uitia resecans, de quo gladio legitur in Psalmo: Accingere gladio tuo super femur tuum, potentissime ; congrue predicator ecclesiasticus super femur gladio iubetur esse accinctus, ut in aliis uitia resecaturus, prius in seipso studeat refrenare fornicationis motus. Quicunque ergo in aliis uitia cupit emendare, prius in se debet superflua resecare, sicut Paulum apostolum legimus dixisse: Castigo corpus meum et in seruitutem redigo; ne forte  cum aliis predicauerim, ipse reprobus efficiar . Unde Dominus dicit in Euangelio: Hypocrita, eiice primum trabem de oculo tuo, et tunc perspicies, ut educas festucam de oculo fratris tui . Unde etiam Paulus apostolus ait: Qui alium doces, te ipsum non doces: qui predicas non furandum, furaris: qui dicis non mechandum, mecaris . Et Dominus in Psalmo: Tu qui odisti disciplinam, et proiecisti sermones meos retrorsum: quare enarras iustitias meas, et assumis testamentum meum per os tuum? 

Heu mihi misero qui ab oculis meis trabes grauissimas non eiicio, et in oculis fratrum meorum festucas paruas considero! Me ipsum a peccatis grauissimis  non emendo, et fratres meos de leuissimis culpis reprehendo. Tamen uos moneo, fratres dilectissimi, ut propter iniquitates et infinitas negligentias meas non uos pigeat audire uerba Spiritus sancti, quia Dominus predicatoribus dicit: Non uos estis qui loquimini, sed spiritus Patris uestri loquitur in uobis . Nolite ergo uerba Dei que a me audistis despicere, sed ea quantocius bonis implere operibus festinate. Ad ea ergo que proposuimus, redeamus.

Idcirco beatus Ioannes ut seipsum preberet formam doctrine ecclesiasticis predicatoribus, prius studuit implere bonis operibus ea que postmodum  erat aliis predicaturus, ne de aliqua culpa reprehenderetur ab auditoribus. Inde est etiam quod carnem suam cum uitiis et concupiscentiis crucifigebat, deserta loca inhabitabat, sacerdotum delicias contemnebat, corpus suum asperrimis indumentis domabat, zona mortificationis lumbos precingebat, nec uinum nec siceram, nec omne quod inebriare potest bibebat, modico et tenui contentus cibo; diuitias huius mundi perfecte despiciebat. Sic prius semetipsum castigans rigore uirtutis, ut increpaturus mala perfide gentis nullam haberet reprehensionem in uestibus uel in epulis; unde recte posset reprehendi ab aliis. Deinde securus ac Dei gratia roboratus increpat populum de suis prauis actibus. Genimina, inquit, uiperarum, quis ostendit  uobis fugere a uentura ira? Facite fructus dignos penitentie. Quare? Quia iam securis ad radices arboris posita est. Omnis arbor que non facit fructum bonum excidetur, et in ignem mittetur . Ille dignos penitentie fructus facit qui quanto grauius delinquit, tanto laboriosius in acquirendo fructum bonorum operum desudare penitendo non desistit. Tanto enim quisque maiora debet lucra bonorum operum querere per penitentiam, quanto maiora sibimetipsi intulit damna per culpam.

Iterum subiungit dicens: In umbra manus sue protexit me . In umbra manus Dei Christus specialiter protectus exstitit, quia uilitas carnis diuinitatis potentia tecta fuit, sicut angelus ad gloriosissimam uirginem nuntiando ait: Spiritus  sanctus superueniet in te, et uirtus Altissimi obumbrabit tibi . Hec diuinitatis potentia ita beatissimam uirginem contra uitiorum estus obumbrauit, et interius exteriusque uirtutibus roborauit, atque in tantum in exterioribus eam actibus debilitauit, ut nunquam eam nec in cogitatione, nec in locutione, nec in actione peccare permiserit. Unde beatus Augustinus dicit: »Cum de peccatoribus aliqua disputo, hanc solam beatissimam uirginem, et eum qui ex ea natus est, sine peccato esse affirmo  .« Bene etiam beatus Ioannes Baptista protectus fuisse non dubitatur gratia uirtutis Dei, quia nec in prosperis nec in aduersis poterat uinci, tanquam eiusdem gratie clypeo munitus inexpugnabili,  Non eum prospera eleuabant, nec aduersa frangebant, testimonio ueritatis approbante, que eum laudando asserebat, arundinem uento agitatam non esse . Unde idem Ioannes non immerito Dei gratia interpretatur.

Sequitur: Posuit me sicut sagittam electam . In hoc autem quod sagittam electam dicit, Deum plurimas habere sagittas ostendit. Sed tamen de multis sagittis Christus specialiter una sagitta electa est; sicut de plurimis filiis singularis et unigenitus filius est. Hac sagitta in Canticis canticorum sponsa uulneratam se commemorat, dicens: uulnerata caritate ego sum . Cetere  uero sagitte Domini prophete et apostoli sunt, qui per totum mundum discurrunt, de quibus in Psalmo canitur: Sagitte tue acute, populi sub te cadent in corda inimicorum regis . Et iterum: Sagitte potentis acute cum carbonibus desolatoriis . Idem sagitte significant in sacris Scripturis quod et gladius; nam sagitte dicuntur predicationes siue Dei sermones. Sed in hoc sagitta et gladius distare uidentur, quia gladius prope ferit, sagitte uero longius emittuntur. Sic ergo incomprehensibilis Dei potentia demonstratur, quam nullus potest uitare, siue positus sit longe, siue prope. Iste sagitte sunt acute quia penetrant usque ad diuisionem corporis et anime. Unde dicit Apostolus: uiuus est sermo Dei et efficax et penetrabilior  omni gladio ancipiti: et pertingens usque ad diuisionem anime ac spiritus, compagum quoque et medullarum, discretor cogitationum et intentionum cordis . uere sermo Dei efficax est et uiuus, id est Dei Filius quem mortuum esse putat infidelis populus, omnia facit quecunque minatur; et est penetrabilior omni gladio ancipiti, quia non membra tantum penetrans sicut materialis gladius, sed etiam proprie uirtutis ictu pertingens usque ad diuisionem anime ac spiritus. Sepe in diuinis Scripturis anima ponitur pro uita, unde est illud: Qui amat animam suam, perdet eam . Ac si diceret: Qui amat presentem uitam, perdet eternam. Ideoque in hoc loco per animam uitia carnalia accipiuntur, que actu corporis sunt, ut est luxuria,  furtum, rapina, et cetera que ad actus corporis referuntur. Per spiritum uero spiritualia intelliguntur uitia, scilicet superbia, cupiditas, inuidia et cetera que ad mentem pertinent. Est igitur sermo ille pertingens usque ad diuisionem compagum et medullarum. Ac si diceret: Est discretor cogitationum et intentionum cordis. Per compages enim cogitationes accipimus que sibi inuicem compaginantur. Per medullas uero secretissimas et magis intimas intentiones cordis intelligimus. Has ergo a se inuicem diuinus sermo diuidit, cum qualis sit cogitatio et qualis intentio discernit. Sepe namque bona sunt que cogitantur, sed mala intentione. Sepe uero aut bonum aut malum cogitamus, sed in  his sermo diuinus non errat ut bonum pro malo, aut malum pro bono accipiat. Est ergo diuinus sermo discretor cogitationum et intentionum quia subtilitate cognoscit quid quisque agat et quo animo agat. Unde Psalmista ait: Scrutans corda et renes Deus . In corde sunt cogitationes et in renibus delectationes. Deus igitur scrutatur corda quia scit ea que unusquisque cogitat: scrutatur etiam renes, quia cognoscit in quo quisque maxime delectatur, siue in castitate, siue in luxuria. Non immerito etiam et Ioannes sagitta electa est, quia non solum cum ceteris sanctis ante mundi constitutionem per Christum electus est, sed etiam ad  ipsum conceptum ab angelo est prenuntiatus, et in utero matris a Christo salutatus et sanctificatus atque electus non dubitatur. »Adeo enim, sicut beatus Maximus asserit, in eo specialis electio prefulsit, ut ante mereretur annuntiare Dominum, quam nascendi haberet initium, uel loquendi acciperet officium  .

De hoc etiam beatissimo uiro Dominus dicit in Euangelio: Erat lucerna ardens et lucens ; ardens uidelicet amore, lucens sermone. Plenus dilectione Dei et proximi ardebat, plenus Spiritu sancto sermone predicationis lucebat. Per dilectionem Dei ardebat celestia desiderando, per dilectionem proximi lucebat bona predicando. Per caritatem Dei terrena despiciendo ad celestia  anhelabat, per caritatem proximi uerbo exhortationis mentes hominum illuminabat. Per caritatem Dei in hoc mundo corpus proprium mortificabat; per caritatem proximi mala increpando, aduentum Filii Dei annuntiando, corda hominum ad celos erigebat. Tamen, fratres karissimi, Ioannes Baptista non ostendebat splendorem suarum uirtutum in domo parentum, sed foris in conspectu populorum; nec lucebat in domo sed in publico. Comparemus ergo eum, si placet, lapidi Chalcedonio. Lapis Chalcedonius in numero duodecim pretiosorum lapidum quibus Ierusalem celestis ciuitas Regis magni fundatur atque ornatur, ponitur tertius . Hic lapis, ut fertur, non lucet in domo, sed sub dio, hoc est sub ere, id est sub claritate  diei foris in aperto. Dicitur enim splendorem emittere quasi pallentis atque ardentis lucerne. In hoc igitur quod non lucet in domo significat eos qui sua bona opera faciunt in occulto, sicut ait Dominus in Euangelio: Nesciat sinistra tua quid faciat dextera tua . In eo autem quod hic lapis Chalcedonius non lucet in domo sed foris in aperto, significat illos qui aliqua ineuitabili cogente necessitate ad publicum exeunt, et ibi uolendo nolendo  quasi coacti proximis suis bona sua opera ostendunt. Unde scriptum est: Luceat lux uestra coram hominibus, ut uideant opera uestra bona et glorificent Patrem uestrum qui in celis est . De quorum numero iste uir beatissimus exstitit, quia quandiu in domo parentum suorum habitauit, bona opera sua metu elationis occultauit. Postquam autem ad predicandum foras exiuit, omnem prouinciam, imo omnem Ecclesiam illuminauit et uiam Domino preparauit, atque hominum mentes de terris ad celos subleuauit.

Fratres karissimi, dum beati Ioannis Baptiste uirtutes ad memoriam reducimus, necesse est, ut nosmetipsos interius exteriusque consideremus, et ut peccata nostra quotidianis lacrymis lauemus.  Ideo ante oculos nostros proposuit Deus sanctorum Patrum exempla, ut nos sequendo eorum uestigia, Spiritus sancti adiuti gratia, possimus promereri eterna gaudia. Nulla igitur iam ignorantia nos a peccato excusat, quia et lex Dei aures nostras quotidie pulsat, et sanctorum Patrum exemplum indesinenter nos ad bene operandum inuitat. Iam ergo »uox turturis audita est in terra nostra ,« id est uox apostolorum et sanctorum Patrum predicantium, nosque ad bene uiuendum uerbis atque exemplis admonentium. Igitur, fratres dilectissimi, orandus est Deus, ut uirtutes quas suis sanctis preparauit ad coronam, nobis sint ad profectum et non ad penam. Proficient autem ad profectum  nostrum, si tot et tanta imitari uoluerimus exempla uirtutum, Oportet ergo nos, karissimi, cum omni deuotione Deum exorare ut per intercessionem beati Ioannis Baptiste ipse nos faciat seipsum timere et diligere, atque in omnibus sua precepta custodire, et post obitum nostrum ad celeste regnum peruenire, qui in Trinitate perfecta uiuit et regnat Deus per omnia secula seculorum. Amen.



SERMO TERTIUS. IN ASSUMPTIONE SANCTAE MARIAE.


 Maria uirgo assumpta est ad ethereum thalamum, in quo Rex regum stellato sedet solio. Maria est illuminatrix dicta pro eo quod eterne lucis est porta, per quam sedentibus in tenebris et umbra mortis lux est exorta. Illa enim genuit eterni Patris Filium, qui illuminat omnem hominem uenientem in hunc mundum . Maria etiam stella maris interpretatur, quia per eam hoc mare magnum et spatiosum, id est presens seculum illuminatur, et in eo nauigantibus nobis ab ea portus eterne  quietis ostenditur. Ipsa enim quasi stella clarissima humanum genus illuminauit, eique inter tenebras ac procellas huius fluctiuagi maris uiam rectam monstrauit per quam ad littus perpetue stabilitatis peruenire potuit. Maria etiam Syra lingua nuncupatur Domina. Et satis pulchre dicitur domina, quia per Dominum quem genuit, domina est in celo et in terra. Congrue in celo et in terra dicitur domina quia omnia Christo famulantia cum omni deuotione ac reuerentia sunt illi subiecta. Reuera  domina et in celo et in terra, quia ab initio figuris et enigmatibus est presignata a patriarchis et prophetis, reuelante Spiritu sancto, prenuntiata. Ab ipsa etiam natiuitate a sanctis angelis est custodita et comitata ac uenerabiliter salutata. Preterea a Deo Patre gloriosissime est ueluti sponsa obumbrata ac donis celestibus ditata, et a Spiritu sancto illuminata ac repleta, atque a Iesu Christo Filio eius integritate perpetue uirginitatis dicata et consecrata, ab euangelistis uero ostensa atque monstrata. Ioannes etiam euangelista cui eam Christus de cruce commisit , illam usque ad finem uite custodiuit, eique in necessitatibus fideliter ac deuote ministrauit, atque eam ut credimus post dormitionem in mausoleo quod est in uallis  Iosaphat medio composuit ac decenter collocauit.

Mausolea sunt sepulcra seu monumenta regum, dicta a Mausoleo rege Aegyptiorum  . Post mortem uero huius Mausolei regis uxor eius regina super corpus eius construxit sepulcrum nimie magnitudinis et mire pulchritudinis, in tantum ut omnia pretiosa monumenta regum atque principum in partibus Orientis mausolea nuncupentur ex nomine Mausolei regis. Impletum ergo uidemus quod hinc sacratissime uirgini Marie Gabriel predixit archangelus: Aue, inquit, Maria, gratia plena, Dominus tecum . uere in Maria gratia erat plena, cui tam deuote, sicut iam supra diximus, celestia ministrabant ac terrestria. uero in  Maria gratia plena fuit, per quam eterni Patris Filium generare potuit, et uniuersam prauitatem hereticorum, magorum, atque philosophorum interemit. Talibus ergo decebat hanc augustissimam uirginem oppignorari, id est ditari muneribus, ut esset gratia plena et ut reuerenter ei obsequia exhiberentur angelica, que dedit celis gloriam, terris Deum, pacem refudit, fidem gentibus, finem uitiis, uite ordinem, moribus disciplinam. Celis gloriam dedit quando angelus Christum pastoribus nuntiauit et statim angelicus chorus in excelsis Deo gloriam cecinit, atque in terra pacem hominibus bone uoluntatis redditam esse nuntiauit ; Deum terris dedit, quia nobis genuit Filium Dei  omnipotentis, qui nos suo pretioso sanguine de manu inimici redemit, atque a periculo eterne damnationis liberauit; pacem refudit quia homines Deo reconciliauit, et angelos ad pacem hominum reuocauit; dedit fidem gentibus, quia homines qui ignorando uerum Deum longo tempore seruierant idolis, per eius partum conuersi sunt ad fidem et cognitionem sui Creatoris; dedit etiam finem uitiis, quia per baptismum et mysterium sacratissimi corporis Christi fideles populi absoluuntur a uinculis tam originalis quam actualis peccati, ita duntaxat ut deinceps abrenuntient operibus diaboli, et ut fideliter colla subiiciant suaui iugo seruitutis Christi;  uite ordinem dedit, quia Christus Ecclesiam suam ordinauit atque prepositos instituit, et minoribus maioribus obedire precepit. Unde Paulus apostolus dicit: Quecunque ordinata sunt, a Deo ordinata sunt, et: Qui resistit potestati, Dei ordinationi resistit . Moribus disciplinam dedit, quia Christus qui ex ea natus est, peccantibus penitentiam imposuit; ut, qui post baptismum sese peccatis et uitiis subdidit et uestem innocentie inquinauit, rursum per puras orationes et lacrimas atque ieiunia et per cetera bona opera suorum ueniam peccatorum consequi possit. Unde ipse Dominus per prophetam dicit: Nolo mortem peccatoris, sed ut magis conuertatur et uiuat . uere in hac nobilissima uirgine fuit gratia plena,  per quam tanta et innumerabilia bona accepit sancta Ecclesia. Quibus igitur eam laudibus digne possumus honorare per quam eterne salutis pignus meruimus accipere? Aut quas ei gratias referre ualebimus per cuius partum celestis regni aditum inuenire potuimus? Aut quid nos in eius tentamus dicere laudibus que diuinis est et angelicis laudata et glorificata preconiis excellentius? Nimirum humanus sermo laudes explicare non ualet uerbis huius sacratissime atque gloriosissime uirginis, maxime cum nec uita concordet, nec facundia suppeditet, nec scientia abundet. Procul dubio pauet celum, stupet terra, ignorat ratio, mens non capit humana, quin etiam miratur omnis creatura quod ei per Gabrielem archangelum  annuntiatur et quod in ea per Christum adimpletur.

Unde in Canticis canticorum Spiritus sanctus ex persona supernorum ciuium in eius ascensione admirans ait: Que est ista que ascendit per desertum sicut uirgula fumi ex aromatibus myrrhe, et thuris?  Ascendebat ergo per desertum huius mundi quasi uirgula fumi, quia nimirum gracilis erat et delicata, atque extenuata celestibus disciplinis, scilicet abstinentia, ieiuniis, uigiliis atque orationibus; quia eius conuersatio iam non erat in terris sed in celis; Spiritus sanctus admirasse dicitur, dum hec beatissima uirgo super choros angelorum exaltatur; desertum dicitur derelictum. Recte ergo per desertum ascendebat, quia iam presentem  mundum tota mente deserebat, et ad celestem patriam cum omni deuotione anhelabat, terrena contemnebat, omne desiderium suum in celum erigebat, et quia in infimis nichil quod ei dulce esset conspiciebat, totum cor ad superna amanda conuertebat, censum mundi cum omni cupiditate noxia despiciebat, atque ad inuisibilia tendebat. Sic nimirum per desertum ascendebat, quia tota intentione mundum deserebat. Bene ergo sicut uirgula fumi dicitur ascendisse, quia odorem bone fame, et exemplum perfectionis reliquit sancte Ecclesie. Omnes enim quoscunque poterat, ad suum exemplum uiuere cogebat, et ut terrena despicerent, et  celestia diligerent, admonebat. Suadebat precipue uirginibus integritatem mentis et corporis conseruare, ac mortalis nature lenocinia uitare, et Christum cum accensis bonorum operum lampadibus usque in diem mortis sue fideliter exspectare. In tantum igitur suauissimus odor perfecte conuersationis manabat ex ea, ut innumerabilis utriusque sexus multitudo eius sequeretur uestigia, et nuptiarum copulatione postposita, ac propagatione filiorum despecta, Iesu Christo celesti sponso eius sacratissimis admonitionibus fieret deuota.

Sequitur: Sicut uirgula fumi, inquit, ex aromatibus myrrhe, et thuris . Et notandum quia fumus iste ex aromatibus myrrhe et thuris dicitur esse. Myrrha quippe corpora mortuorum  condiuntur, ne putrescant, thura uero in thuribulo accenduntur ut odorem emittant. Hec igitur gloriosissima uirgo, dum carnem suam a putredine uitiorum mortificabat, dum omnes mundi uoluptates per continentiam abnegabat, morituro corpori quasi myrrham adhibebat, et ut post mortem ab eterna corruptione sanum permaneret, summopere satagebat. Dum uero a cordis cubiculo omnes superfluas cogitationes abiiciebat, quasi thuribulum coram Deo faciebat, in quo dum per dilectionem Dei et proximi uirtutes congregabat, quasi carbones ignis in thuribulo coaptabat, in quo semetipsam igne caritatis in conspectu Dei incendebat. Dumque feruentes et mundas orationes ad Deum emittebat, quasi fumum aromatum ex thuribulo educebat,  quo suaue coram Deo redolebat, et proximos quosque ad amorem Dei per bona exempla excitare non cessabat.

Rursus de ea in eisdem Canticis Spiritus sanctus admirans ait: Que est ista, que ascendit quasi aurora consurgens, pulchra ut luna, electa ut sol, terribilis ut castrorum acies ordinata?  Mirabantur sanctorum anime pre gaudio, quenam esset que etiam angelorum dignitatem uinceret. Que est ista, inquit, que ascendit, quasi aurora consurgens; quia uidelicet uirgo semper Maria, relictis tenebris corruptionis, in suo ascensu rutilabat nouitate incorruptionis ac perpetue immortalitatis. Pulchra ut luna, imo pulchrior quam luna;  quia luna aliquando crescit, aliquando uero decrescit. Hec autem sine defectu corruptionis tenebras sancte Ecclesie illuminat, et in ea eterne beatitudinis claritas perseuerat. Bene etiam ut sol dicitur electa, quia ipse eam elegit sol iustitie, ut nasceretur ex ea. Unde dicit Dauid propheta: In sole posuit tabernaculum suum . In sole, hoc est in hac beatissima uirgine aptauit thalamum  suum. Terribilis esse perhibetur ut castrorum acies ordinata, quia in ascensione sua ex omni parte angelicis choris erat circumdata, et electorum spiritibus hinc inde comitata. Credimus hodierna die omnem celorum militiam cum agminibus angelorum festiue obuiam huic beatissime Genitrici Dei Marie aduenisse, atque eam immenso lumine circumfulsisse, et usque ad thronum sibi ante mundi constitutionem a Deo predestinatum cum laudibus et canticis spiritualibus perduxisse. Nulli ergo dubium sit, tunc in assumptione tam preclare uirginis omnem celestem Ierusalem ineffabili letitia exsultasse, atque inestimabili caritate iucundatam esse, ac de societate illius cum omni gratulatione iubilasse. Etiam quantum datur intelligi,  ipsemet iehsu Christus ei gratulabundus ac festiuus occurrit, eamque secum in paterna gloria collocauit.

Interea, fratres karissimi, dignum est, in quantum diuina largiente gratia possumus, ut nosmetipsos bonis coaptemus moribus, et ut penetralia cordium nostrorum a peccatis et uitiis emundemus, quatenus Deum in hac solemnitate semper uirginis Marie decenter laudare possimus; quia iter nostre salutis in Dei consistit laudibus. Unde in Psalmis dicit sermo diuinus: Sacrificium laudis honorificabit me . uidelicet sacrificium contriti cordis et casti corporis; sacrificium munde mentis ac pure laudis honorificat Deum. Et illic iter, quo ostendam illi Salutare Dei .  Per istud iter non ambulatur pedibus, sed bonis moribus; istud iter non perficitur gressibus corporis, sed operibus bonis; istud iter sic perficitur, ut corpus exerceatur in sanctis actionibus, et ut mens sit deuota in Dei laudibus. Gloriosum iter, quod perducit laudantem ad celi terreque Creatorem. Gloriosa semita, que perducit hominem ad eterna gaudia. Sed tamen, dilectissimi, iter istud nullatenus possumus inuenire, nisi Deus illud nobis dignatus fuerit ostendere. Oportet igitur nos cum omni instantia Deum exorare, ut iter sue laudis nobis dignetur demonstrare, per quod ad ipsum poscimus peruenire. Sed quia meritis indigni sumus impetrandi quod possimus, huius gloriosissime  Regine celorum ac terre auxilium flagitemus, ut illius sacratissimis adiuti precibus per iter laudum ad celeste regnum mereamur pertingere, ipsumque de quo loquimur, Salutare Dei in gloria Patris regnantem, uidere; ipso prestante, qui cum eodem Patre, et Spiritu sancto in Trinitate perfecta uiuit, et regnat Deus per infinita seculorum secula. Amen.



SERMO QUARTUS. II IN NATIuITATE SANCTAE MARIAE.


 Catalogi mansiones filiorum Isrel, que a prima usque ad ultimam numerantur, simul quadraginta due sunt. Per has mansiones festinauit Hebreus de terra Aegypti exire, et ad terram promissionis peruenire Per has etiam figuraliter Christianus debet currere, qui de Aegypto, hoc est de presenti seculo, cupit exire, et ad terram promissionis, id est ad celestem patriam peruenire. Nec mirum uideatur, si sub illo numeri sacramento perueniamus ad regna celorum, sub quo etiam numero Dominus et Saluator noster typice ab Abraham patriarcha peruenit ad Mariam uirginem, quasi ad Iordanem, que pleno gurgite fluens, Spiritus sancti gratia redundauit. Has utique mansiones Mattheus euangelista figuraliter in Euangelio suo  demonstrat, cum enumerando a patriarcha Abraham usque ad Christum, quadraginta duas generationes fuisse, narrat .

Per has ergo quadraginta duas generationes ab Abraham quasi per tot mansiones recta linea per Dauid descendens Christus ad Mariam uenit, cum pro nostra redemptione in ea incarnari uoluit. Regali ergo ex progenie Maria exorta refulget, cuius precibus nos adiuuari mente et spiritu deuotissime credimus. Ideo semper uirgo Maria ex regali progenie scribitur, quia de stirpe regis Dauid orta fuisse perhibetur. Ex regali prosapia descendit, quia ueram de stirpe Dauid originem duxit. Per humanam naturam ex regali progenie exstitit, sed per gratiam Deus eam sibi in filiam adoptauit. Secundum  carnem de semine regio fuit nata, sed per adoptionem Dei altissimi est filia. Ex se ipsa Christum Deum et hominem genuit; sed tamen Christus eam creauit. Est igitur mater, et filia; mater, quia uerum Deum et uerum hominem genuit; filia, quia illam Deus, ut ex ea nasceretur, creauit.

Nobilis est ex progenie terreni parentis, sed longe est nobilior per gratiam Dei omnipotentis. Quasi filia regis Dauid gloriosa est effecta, sed multo est gloriosior, quia a Deo est electa. Nobilis est parentibus, sed tamen nobilior est moribus; nobilis est genere, sed nobilior sanctitate. Quare? Quia ab infantia, diuina preueniente gratia, cepit despicere terrena, et amare celestia. Ab exordio natiuitatis sue dono illuminata superne gratie,  studuit uisibilia contemnere et inuisibilia querere. Deum cum dilectione timebat, eumque cum timore diligebat; os suum a superfluo sermone restringebat, delicias ciborum respuebat, uisus hominum fugiebat, seipsam in uultu et habitu magis Deo quam hominibus placere optabat. Preterea iram et  odium ueluti quamdam mortiferam pestem uitabat; lenocinia cum omnibus huius mundi blandimentis fugiebat. Fidem rectam custodiebat, nulla insipiens doctrina eam decipiebat, nulla religio peruersa corrumpebat, nulla prauitas a statu rectitudinis auertebat, nulla iniquitas a Dei dilectione separabat. Ab omnibus que lex uetat sese abstinebat; omnia que Scriptura prohibet summopere cauebat. Quotidie orationi insistebat, diebus ac noctibus suppliciter Deum exorabat, nocturnis uigiliis in Dei laudibus permanebat. In humilitate fundata erat, minimam se iudicabat, ancillam Dei se esse dicebat, atque ut digna in conspectu Dei existeret, uigilanti cura elaborabat. Ostendebat in suo gressu simplicitatem, in motu puritatem, in  gestu grauitatem, in incessu honestatem.

Sed quis poterit sufficienter aut digne perfectionem sanctitatis eius referre? Omnis illius uita uirtutibus exstitit plena; a peccatis uero et uitiis munda. Spiritus sanctus eam illuminauit, et uirtutibus corroborauit, ab ubertate domus Dei inebriauit, atque ab omni carnali delectatione purgauit, ut Deum super omnia diligeret, eique cum omni deuotione adhereret; ita ut, desiderio superni amoris accensa, uix eam aliquis in bonis operibus imitari posset. In tantum in omni gente Iudeorum uirtutibus excreuit, seque ipsam eis bonorum operum exemplum prebuit, ut recte de ea dici possit: Sicut spina generat rosam, ita Iudea genuit Mariam. Congrue Iudea comparatur spinis, quia semper  Deum exacerbauit in operibus suis. Bene Scriptura Iudaicam gentem spinis comparauit, quia quasi infligendo uulnera cruenta exstitit, dum prophetarum et proximorum sanguinem crudeliter effudit. Unde ei Dominus in Euangelio dicit: Ierusalem, Ierusalem, que occidis prophetas, et lapidas eos qui ad te missi sunt . De qua etiam Elias querimoniam faciendo, dicebat Deo: Domine, altaria tua suffoderunt, prophetas tuos occiderunt, et relictus sum ego solus, et querunt animam meam ut auferant eam . Hoc etiam significauit, quod Dominus in rubo Moysi in flamma apparuit. Erat flamma in rubo, id est in spinis, et non cremabatur rubus . Rubus significat spinas peccatorum Iudeorum, flamma uero significat legem  diuinorum preceptorum; et sicut flamma rubum non comburebat, ita lex peccata Iudeorum omnino non consumebat.

Congrue igitur semper uirgo Maria quasi rosa de spinis dicitur fuisse orta; quia quamuis originem duxerit de stirpe Iudaica, tamen dum per Dei gratiam  a peccatis et uitiis stetit aliena; dum utrique sexui, uidelicet uiris et feminis, perfecte conuersationis prebuit exempla, uelut rosa decorat spineta, sic illa decorauit Iudeam, imo etiam uniuersam Ecclesiam. Dum uero seipsam per dilectionem Dei et proximi in omni mansuetudine et patientia conseruabat, dum innocentiam et puritatem uerbo et opere custodiebat, dum cuncta que in terris sunt, pro nichilo ducebat; quasi rosa flagrans suis proximis suauiter redolebat, dum eis bone fame odorem prestabat. Unde bene illi conuenit quod Spiritus sanctus in Canticis canticorum dicit: Sicut lilium inter spinas, sic amica mea inter filias . Per filias in sacro eloquio negligentes quique, et in Dei dilectione tepidi nominantur; quia dum effeminatos  mores nutriunt, dignitate uirili amissa, quales interius habentur, exterius feminino nomine nuncupantur. Et quia Christum solummodo uerbis confitentur, operibus uero nichil aliud, nisi mundanas sollicitudines sectantur; recte non filii, sed filie nominantur.

Digne igitur sicut lilium inter spinas, sic beatissima uirgo Maria inter filias esse perhibetur; quia quamuis de radice humane fragilitatis processerit; quamuis de stirpe mortalitatis prodierit, quamuis de natura uitiata exierit; tamen dum feditatem humane uite despiciendo, ad celestem se erexit pulchritudinem; dum nigredinem Iudaice conuersationis uilipendendo, corde et corpore munditie candorem conseruauit; dum superbie montem deserendo,  seipsam in conualle humilitatis plantauit: quasi lilium odore bone opinionis proximos suos, imo omnes fideles, refecit. Recte ergo in dignitate lilii computatur, quia ab infantia candorem uirginitatis amauit, et mentis munditiam custodiuit, per quam omnipotenti Deo pre cunctis uirginibus placere meruit, sicut Scriptura dicit: Elegit eam Deus, et preelegit eam . Elegit eam uidelicet pre aliis uirginibus; et preelegit eam super omnes uirgines, priuilegio scilicet maioris dignitatis, ac singularis dilectionis: quia nec ei prima similis aliqua uisa est, nec sequens erit, que ei assimilari possit, de qua etiam beatus Hieronymus dicit: »Inuenitur prima inter primas summi Regis cohortes.«  Prima dicitur inter omnes uirgines summi Regis cohortes, non solum tempore, uerum etiam dignitate et sanctitate. In summi regis curia inuenitur prima, quia super omnes uirgines, imo etiam super omnes mulieres est benedicta. Reuera super omnes mulieres est benedicta, quia inter omnes feminas gloriosissimum Deo uirginitatis munus obtulit prima. In summi Regis curia prima dicitur inueniri, quia in terris angelicam uitam studuit imitari.

Unde Propheta ait: Adducentur regi uirgines post eam: proxime eius afferentur tibi . Cetere uirgines adducentur regi Domino, non in primo,  sed in secundo loco, quia nulla equabitur ei siue in sanctitate, siue in premio. Deo dicate uirgines, adducentur celorum Regi, non pariter sed post eam; quia nulla ei, quamuis sit sancta, quamuis sit digna, poterit in premio parificari. Cetere Deo consecrate uirgines illius sequaces possunt esse, non comites; quia hec nobilissima uirgo domina est inter ancillas, regina inter sorores, magistra inter uirgines. Sine dubio sanctarum uirginum est magistra, quia eis bene uiuendi prebuit exempla. Est etiam mater earum; quia eas genuit exemplo sanctarum uirtutum. Unde Scriptura loquitur: Unusquisque eius filius dicitur, cuius doctrinam sequitur. Certe non solum uirginum, sed etiam omnium sanctarum feminarum mater est et magistra,  quia super omnes mulieres a Deo est electa atque benedicta. Cui Spiritus sanctus in Canticis canticorum dicit in magna gloria: Tota pulchra es amica mea, et macula non est in te . Sed cum scriptum sit: Nemo est sine peccato: nec etiam infans, cuius uita est unius diei super terram ; quid est quod hec sanctissima uirgo tota pulchra esse dicitur, in qua macula non habetur? Alibi quippe legitur: Stelle non sunt munde in conspectu Dei . Et alibi: In multis offendimus omnes . Et Ioannes apostolus ait: Si dixerimus quia non peccauimus, mentimur, et non facimus ueritatem .

Sed tamen beatissima uirgo Maria, sicut a Spiritu sancto tota pulchra et sine macula dicitur, ita  et a sanctis Patribus predicatur, quod de nullo alio sanctorum creditur. Decenter igitur eam sine macula Spiritus sanctus predicit, quia illam preueniens a peccato prorsus purgauit, et fomite peccati liberauit, atque ab omni illicita cogitatione penitus mundauit; in tantum, ut ei postmodum peccandi occasio nullatenus exstiterit. Unde beatus Augustinus dicit  : »Excepta et sacratissima uirgine, si omnes sancti et sancte in unum congregarentur, et quereretur ab eis, an peccatum haberent; quid responderent, nisi quod Ioannes ait? Si dixerimus quia peccatum non habemus, nosmetipsos seducimus, et ueritas in nobis non est.« Hec autem uirgo gloriosissima singulari gratia Spiritus sancti est preuenta  atque repleta, ut ipsum haberet sui uentris fructum, quem ab initio omnis creatura habuit Dominum. Recte ergo dicitur et absque ulla dubitatione, tota pulchra, et sine macula fuisse, in sinum cuius uerbum Patris, per quod facta sunt omnia, dignatum est descendere, ibique pro totius mundi salute humanitatem nostram sibi misericorditer coniungere. Nihilominus tota pulchra et sine macula fuit, in cuius utero Dei Filius nostra carne se induit, in qua pro nostra redemptione passus est, sicut uoluit, et cum qua hostem antiquum potenter debellauit, atque infernum, quamuis illuc in sola anima descenderit, spoliauit, eiusque spolia post  resurrectionem suam quadragesimo die ad celos subleuauit, eamque, ut credimus, in eterna beatitudine collocauit. Sine dubio tota pulchra et sine macula fuit, que et genitricis dignitatem obtinuit, et uirginalem pudicitiam non amisit. uirgo peperit, quia uirgo concepit. Beata illa fecunditas, que pariendo mundum illuminauit, celos hereditauit, damna angelorum et hominum reparauit, et tamen uelamina uirginitatis non perdidit. Felix uenter ille, qui sine humano semine gignere nouit, et corruptionem ignorauit. Felix certe est, et omni laude dignissima hec semper uirgo, que celestem panem, id est Christum protulit seculo, de quo sancti angeli reficiuntur in celo. Ex se ipsa protulit mundo panem uiuum, de quo reficiuntur anime  fidelium; et tamen non perdidit uirginitatis sigillum.

Unde dicitur in eisdem Canticis: Hortus conclusus, fons signatus. Emissiones tue paradisus . Omnino est hortus deliciarum, in quo plantata sunt omnia genera florum, et odoramenta sanctarum uirtutum: sic perfecte conclusus, ut nullatenus possit uiolari, neque ullis cogitationibus siue insidiarum fraudibus ualeat corrumpi. Recte hortus conclusus dicitur, quia dum per bona exempla multos populos gignit, quasi hortus germinans pulchros flores emittit. Fons etiam signatus sigillo totius Trinitatis existit, ex quo fons uite procedit, qui et angelos in celo ex se ipso pascit, et fideles, ne laxentur in uia huius seculi, reficit.  De quo fonte ipse Dominus in Euangelio dicit: Qui biberit ex aqua quam ego dabo ei, non sitiet in eternum . Etiam illius uteri emissio, scilicet Christus, omnium supernorum ciuium est paradisus. Paradisus Grece, Latine hortus dicitur. Eden Hebraice, Latine interpretantur delicie; que simul iuncta faciunt hortum deliciarum. Congrue in hoc loco horto comparatur iehsu Christus, quia quamuis in diuinitate sua cum Patre et Spiritu sancto sit incircumscriptus, tamen ita est circumscriptus, ut nunquam peruenire possit ad eum hypocrita, hereticus, Iudeus, siue paganus. Recte dicitur hortus deliciarum, quia in eo sunt omnes delicie atque  diuitie supernorum ciuium. Satis pulchre dicitur paradisus, quia ipse est refectio et suauitas ad se currentibus, atque omnibus in celo manentibus. Ideo hortus dicitur deliciarum, quia ipse cibus est et iucunditas omnium celestium ordinum beatorum spirituum, et animarum omnium sanctorum.

Igitur, fratres dilectissimi, si ad has delicias, de quibus loquimur, scilicet ad Christum, cupimus peruenire, necesse est ut illi cum omni deuotione studeamus seruire, eique in omni nostra conuersatione placere, illique tota mente adherere, ut recte cum Propheta possimus dicere: Mihi autem adherere Deo bonum est: ponere in Domino Deo spem meam . Ac si diceret: Mihi uidetur delectabile et utile esse, mundum contemnere.  Deoque adherere, atque in eo spem meam ponere, magis quam in temporalibus bonis que sub omni uelocitate constant, ad nichilum deuenire. Dignum est ergo, ut ei adhereamus castis moribus, eumque sequamur sanctis actionibus, mundatis prius pectoribus ab immundis et nefandis, uanis ac noxiis cogitationibus, quia nemo poterit eum digne contemplari, nec perfecte sequi sine istis uirtutibus. In sua namque essentia sanctissimus est atque subtilissimus, nec poterit eum cernere immundus oculus. Ad ipsum ergo mundo corde et pura mente accedamus, illum pre omnibus et super omnia diligentes, eum in omnibus et per omnia amantes, ipsique cum omni instantia seruientes,  qui et se ipsum nobis alimentum prestat, ne deficiamus in huius mundi uia, et premium seruat, de quo gaudeamus in celesti patria. Sed quia innumeris exigentibus culpis, indigni sumus celestibus donis, auxilium imploremus beatissime Marie semper uirginis, quatenus eius sacratissimis precibus et meritis mundati ab omnibus peccatis et uitiis, mereamur esse participes eternarum deliciarum, et peruenire ad gaudia eterne beatitudinis, ibique uidere eumdem Iesum Christum Filium eius regnantem in dextera Dei Patris: ipso prestante, qui cum eodem Patre et Spiritu sancto in Trinitate perfecta uiuit et regnat Deus, per omnia secula seculorum. Amen.



SERMO QUINTUS. DE SANCTA CRUCE.


 Ideo, fratres karissimi, Dominus noster iehsu Christus de celis pro nostra salute ad nos dignatus est descendere, ut iterum nos de terris ad celum reduceret post se. Hac de causa pro nostra reparatione usque ad mortem uoluit humiliari, et crucis despectionem pati, ut nos liberaret de potestate inimici, et per se ipsum qui est uia, ueritas, et uita, perduceret ad eternam beatitudinem, id est ad uisionem  Patris sui. Audiamus igitur ab eo, qualiter post eum debemus ire, et ad ipsum pertingere, ut ubi est ipse, et nos per ipsum possimus esse. Ait enim: Qui uult post me uenire, abneget semetipsum, et tollat crucem suam, et sequatur me . Prius ergo semetipsum debet abnegare, qui post Christum uult currere.

Sed quid est semetipsum abnegare? Propriis uidelicet  moribus renuntiare. Ut qui superbus erat, et mala proximis suis inferebat, conuersus ad Dominum, non solum amicis, uerum etiam inimicis pro uiribus bona faciat. Ille uero qui antea iracundus erat, se ipsum in omnibus mansuetum ac benignum exhibeat, ita ut omnes equanimiter et patienter ferat. Is autem qui prius erat luxuriosus, mente et corpore studeat esse castus; ut non solum tactu non polluatur corpus, sed etiam nec immunda cogitatione animus. Qui auaritie deditus erat, aliena non concupiscat, pro amore Christi propria indigentibus tribuat, paupertatem diligat, diuitias contemnat. Qui huiusmodi propriis uoluntatibus renuntiat, procul dubio semetipsum abnegat: sed tamen ad perfectum non sufficit, nisi accepta cruce post Christum  pergat.

Sed quid est crucem ferre? semetipsum uidelicet mortificare. Crucem ferre, et non mori, simulatio est hypocritarum; crucem autem ferre, et mori, studium est Dei seruorum. Quicunque ergo ad seruitutem Dei accedit, si nondum a peccatis et uitiis moritur, crucem uidetur ferre, sed tamen Christum non sequitur. Ille ergo ueraciter crucem portat, et Christum sequitur, qui seculo renuntians, a peccatis et uitiis recedit, et in Dei seruitio sese fortiter stringit, proprie uoluntati in omnibus contradicit, atque humiliter seipsum imperio magistri, id est abbatis, subiicit. Iste cum Apostolo recte dicere poterit: Mihi autem absit gloriari, nisi in cruce Domini nostri Iesu Christi, per quem mihi mundus  crucifixus est, et ego mundo!  Illi sine dubio est mundus crucifixus qui mundum despicit cum suis oblectationibus. Et econuerso: ille est crucifixus mundo, quem causa amoris Christi mundus odio habet. Contingit aliquando ut homo mundum non teneat mente, sed tamen mundus eum cum suis occupationibus adstringit, et mortuus est homo mundo, et mundus quasi uiuus eum conspicit, dum alio intentum in suis actibus rapere contendit. Sed Paulus mundum non cupit, nec mundus eum; ut in duobus mortuis neuter neutrum uidet. Ac si diceret: Nec ego mundi aliquid cupio, nec ipse suum aliquid in me cognoscit. Crucem ergo, sicut iam supradictum est, ferre, semetipsum est mortificare,  uisibilia contemnere, inuisibilia amare, iugum discipline Christi suaue, et onus mandatorum eius leue cum omni deuotione portare.

Gloriemur ergo et nos, dilectissimi, in uiuifica cruce Domini nostri Iesu Christi, que digna fuit portare pretium huius mundi, per cuius mysterium diabolus est uictus, et mundus redemptus. Summopere nobis est gloriandum in ea, quia eius beneficia non sunt recentia nec nouiter inuenta, sed ab antiquo figuris et enigmatibus preostensa ac monstrata. Ista dulces figuraliter aquas fecit, quando Dominus in quinta mansione filiorum Isrel, scilicet Mara, Moysi lignum ostendit, quod Moyses protinus  in amarissimas aquas mittens, statim eas in dulcedinem diuina uirtute conuertit   . Intelligitur amaras aquas habere figuram legis et littere occidentis, quibus si mittatur confessio crucis, et iungatur sacramentum Dominice passionis, tunc efficiuntur aque mire suauitatis, et amaritudo littere uertitur in dulcedinem intelligentie spiritualis. Unde scriptum est: Constituit Dominus populo legem et iudicia, et tentauit eum . Alio quoque sensu, quod aque mire amaritudinis, ligno in se suscepto, dulces sunt, indicium erat, amaritudinem gentium per lignum crucis quandoque esse conuertendam in dulcedinis usum. Sciendum autem iuxta superiorem sensum, quod primo ductus est Isrel ad aquas salsas atque amaras, et ligno monstrato  a Domino, dulcius effectus: postea uenit ad fontes. Primo enim populus ducitur ad litteram legis, in qua donec permanet, ab amaritudine non potest recedere, nec Euangelii dulcedinem gustare. Cum uero per lignum uite dulcis effecta fuerit, et intelligi lex spiritualiter ceperit, tunc de ueteri testamento uenitur ad nouum, et uenitur ad duodecim apostolos, quos fontes Scriptura memorat, ex quibus fidelis plebs dulcissimam sufficienter aquam, scilicet spiritualem doctrinam haurit. Ibi et arbores requiruntur septuaginta palmarum, quia non soli duodecim apostoli fidem Christi predicauerunt, sed et alii septuaginta missi ad predicandum uerbum Dei feruntur, per quos palmas uictorie Christi mundus agnosceret. Siquidem et isti duodecim fontes  septuaginta palmarum arbores irrigantes, apostolicam gratiam prefigurabant, decuplato rigante, ut per septiformem Spiritum demum legis Decalogus impleatur.

Per huius etiam sancte crucis mysterium typice destruuntur dogmata philosophorum. Nam quod olim Aegyptus diuersis plagis corporaliter affligitur, hoc in nobis modo spiritualiter agitur. Aegyptus quippe forma est seculi, in qua aque uertuntur in sanguinem imperio Domini. Aque Aegyptie erratica et lubrica philosophorum dogmata intelliguntur, que merito in sanguinem uertuntur, quia in rerum causis carnaliter sentire probantur. Sed ubi crux Christi huic mundo lumen ueritatis ostendit,  huiusmodi eum correctionibus arguit, ut ex penarum qualitate propria agnoscat que praue egit.

Per hanc etiam crucem, iubente Domino, silex aquas iecit Moysi officio  . In tricesima tertia mansione, scilicet Cades, Moyses offendit Dominum propter aquas contradictionis, et prohibetur transire Iordanem et intrare terram promissionis. Perturbatus enim populi murmure dubitanter petram percussit, quasi illud Deus facere non posset, ut aqua de petra proflueret . Sed quid hic fides Moysi insinuat dubia, que aquam titubauerit eiiciendam de petra? In hoc procul dubio prophetiam intelligimus de Christo. Dum enim Moyses in  Scripturis sanctis aliam atque aliam pro efficientiis causarum personam gerat, nunc tamen populi Iudeorum sub lege positi personam significabat, eumque in prophetica pronuntiatione figurabat. Nam sicut Moyses uirga, per quam lignum sancte crucis figuratur, petram percutiens de Dei uirtute dubitauit; ita ille populus, qui sub lege per Moysem data tenebatur, Christum ligno affigens, eum Dei uirtutem esse non credidit. Sed sicut percussa petra manauit aquam sitientibus. Sic plaga Dominice passionis effecta est uita credentibus  . Eadem autem petra que aquam euomuit, Christi figuram habuit, quo aperto cuncta profluxerunt, ad quem, ut emanaret credentibus gratiam, uelut uirga lignum crucis accessit. Percussa enim petra, fons manauit;  percussus in cruce Christus sitientibus atque credentibus lauacri gratiam et donum sancti Spiritus effudit. Petra ista figuram Christi habuisse probat Apostolus, cum dicit: Bibebant autem de spirituali, consequente eos petra: petra autem erat Christus . Quod autem sitiens populus aquam, murmurauit aduersus Moysen, et propterea iubet Deus ut ostendat ei petram ex qua bibat; quid hoc significat nisi  quia lex Moysi aduersus eum murmurat, que secundum litteram mortificat? Ostendit ergo ei petram Moyses, que est Christus; adduxit eum ad ipsum, ut inde bibat et sitim suam reficiat  . Hanc igitur carnalem de Christi diuinitate desperationem Deus iubet mori in ipsius  Christi altitudine, cum mortem carnis Moysi in montem imperat fieri. Sicut enim petra Christum significat, ita et mons Christum indicat. Petra est humilis fortitudo, mons eminens altitudo. Itaque ut ipse Dominus ait: Non potest ciuitas abscondi supra montem posita ; se scilicet montem, fideles autem suos in sui nominis gloria fundatos, asserens ciuitatem. Prudentia enim uiuit carnis, cum tanquam petra percussa Christi humilitas in cruce contemnitur ab incredulis. Christus namque crucifixus, Iudeis siquidem est scandalum, gentibus uero stultitia . Prudentia iterum carnis moritur, cum tanquam montis eminentia Christus excelsus agnoscitur Ipsis enim uocatis Iudeis, et gentilibus Christus Dei sapientia est, et Dei uirtus.

 Duo etiam ligna que uidua Sareptana colligebat , hanc adorandam crucem Christi significabant, que non ex uno construitur ligno, sed ex duobus constat. Ex ligni nomine et lignorum numero signum crucis exprimitur. Claudebatur celum quando fames erat, quia nulla erat cognoscende Diuinitatis ubertas; sed temporibus his, quibus fames omne genus urgebat humanum, ad uiduam destinatus Elias est  . uidete, fratres,  quemadmodum propria singulis gratia seruetur Angelus ad uirginem , propheta ad uiduam mittitur. Multe uidue erant, sed una omnibus antefertur.  Hec uidua non tantum abstinentia corporis definitur, sed uirtute signatur  . Magni meriti hec sancta uidua fuit, quia quamuis fames esset maxima in omni terra, illius tamen cura Deo non defuit, dum prophetam ad alendam eam misit. Sanctam quippe Ecclesiam significat hec uidua, que morte uiri sui, scilicet Christi, est uiduata. Non ergo otiose hec uidua inter multas uiduas prefertur, sed rationabiliter cunctis preponitur. Que enim talis uidua, uel ubi inuenitur, ad quam tantus propheta, qui ad celum raptus est, dirigitur? Eo presertim tempore, quando clausum est celum annis  tribus, et mensibus sex. Qui sunt isti tres anni, nisi forte illi quibus Dominus in terram uenit, et fructum inuenire non potuit? Unde scriptum est: Ecce tres anni sunt, ex quo uenio querens fructum in ficulnea hac, et non inuenio .  (De hac muliere nouimus dixisse Salomonem: Mulierem fortem quis inueniet? Procul et de ultimis finibus pretium eius  Hec est profecto illa uidua, de qua dictum est: Letare sterilis que non paris: erumpe et clama que non parturis: quoniam multi filii deserte, magis quam eius que habet uirum . Bene etiam illi per prophetam dicitur:  Ignominie et uiduitatis tue non eris memor; quia ego Dominus saluam te facio . Hec est igitur illa uidua, propter quam cum siccitas esset in terris celestis uerbi prophete sunt destinati. Unde nec nobis uidetur illius persona esse mediocris, qui aridam terram rigauit rore uerbi celestis. Clausum quoque celum non humana potestate reserauit, sed diuina. Quis enim potest aperire celum, nisi Christus, cui quotidie ciues Ecclesie cumulo congregantur de peccatoribus? Nec enim humane uirtutis est dicere: Hydria farine non deficiet nec lecythus, id est uas, olei minuetur usque in diem, quo datarus est Dominus pluuiam super terram . Quid est autem, usque diem, quo daturus est Dominus  pluuiam super terram, nisi usque in diem, quo descendet Dei Filius sicut pluuia in uellus? 

In Scripturis quippe sub figuris ista latent; sed iam uirtutes et beneficia crucis patent. Que beneficia? Reges uidelicet in Christum credunt, et hanc sanctissimam crucem, depositis coronis ac flexis genibus adorant, qui prius odio nominis eiusdem Domini nostri Iesu Christi grauissima Christianis  tormenta irrogabant. Per uirtutem eiusdem sancte crucis fortis armatus ille ac superbus, qui in pace atrium suum custodire, et uasa possidere uidebatur . iuste et rationabiliter uincitur; uasa eius, scilicet corda fidelium in quibus habitabat, diripiuntur; arma in quibus confidebat, superbia uidelicet et dolus, franguntur; humanum genus Deo reconciliatur, templa idolorum destruuntur, sancta Ecclesia roboratur, Christiani in fide solidantur; pagani, eo quod idola adorauerint, confunduntur, Iudei scandalizantur, porte inferi destruuntur, captiui qui diu illic detinebantur, ad perpetue lucis et pacis requiem transferuntur, ianua paradisi aperitur, damna celestium ordinum reparantur, demonia  reprimuntur, hostes superantur; et, ut breuiter dicam, sine illa nullum sacramentum perficitur in sancta Ecclesia.

Illius enim signo sacrosanctum corpus Christi consecratur, Ecclesia Deo dedicatur, sacerdotes et cuncti gradus Ecclesie ordinantur, infantes baptizantur, pueri et adolescentes ab episcopis sacro chrismate in fide confirmantur, cibi fidelium sanctificantur, omnes Christiani populi benedicuntur, frontes utriusque sexus et etatis muniuntur. Unde est illud: Nulla salus est in domo, nisi crucem munit homo super liminaria. Reuera nulla salus est in domo, id est in corpore, quod est habitatio anime, nisi sancte crucis signaculum portauerit in fronte. Per uirtutem quoque illius egri sanantur,  mortui resuscitantur, ceci illuminantur, leprosi mundantur, paralytici curantur, demones ab obsessis corporibus eliminantur, fere in mansuetudinem conuertuntur, serpentes fugantur, ignis exstinguitur; ad ultimum uero prosperitas tribuitur, et omnis aduersitas repellitur.

Gratias igitur, dilectisimi, agamus omnipotenti Deo, qui per passionem et crucem Iesu Christi Filii sui tanta et tam innumerabilia bona prestitit uniuerso mundo. Multa bona abstulit nobis superbus Adam per lignum preuaricationis, sed multo maiora dedit nobis humilis Christus per lignum sancte crucis. Tanta enim fuit humilitas in Christo Dei et uirginis Filio, que omnibus suis ad salutem sufficere posset: sicut in primo homine tanta fuit  superbia, que sibi et suis posteris noceret. Non est autem inuentus inter homines aliquis, qui hoc posset implere, ut homines uidelicet suis meritis Deo possent reconciliari, nisi leo de tribu Iuda, qui aperuit librum, et soluit signacula eius, implendo in se omnem iustitiam , id est consummatissimam atque perfectissimam humilitatem, qua maior esse non potest. Nam alii homines debitores, id est culpabiles erant, et uix unicuique sua uirtus uel humilitas sufficiebat. Nullus ergo eorum hostiam poterat offerre sufficientem nostre reconciliationi. Sed Christus Deus et homo sufficiens et perfecta fuit hostia, qui multo amplius est humiliatus, amaritudinem mortis gustando, quam ille Adam superbiuit per ligni uetiti esum, noxia delectatione  perfruendo. Magna ergo in morte Unigeniti prestita sunt nobis, scilicet ut redire nobis in patriam liceat, sicut olim in morte summi pontificis his qui ad ciuitatem refugii confugerant, secure ad propria remeare licebat .

Sed inter hec mirandum est, fratres karissimi, cur Dei Filius qui nunquam peccauit, et ab ore cuius mendacium non processit, tam pie tamque misericorditer pro nobis peccatoribus crucem ascendere, et in ea mori uoluerit? Nunquid nostris exigentibus meritis ad nos uenire, et de manu hostis antiqui nos dignatus est redimere, ut perueniendi ad celum rectum iter ostenderet? Nunquid aliqua bona precesserant opera, pro quibus mereremur accipere tanta et tam incomparabilia dona,  ut Dei uidelicet Filius in cruce portaret peccata nostra? Non illum procul dubio ad nos de sinu Patris fecit descendere nostra sanctitas, sed illius summa et incomparabilis pietas. Quod ad nos Deus Pater eumdem unigenitum sibique ceternum Filium suum misit; quod nos de potestate inimici redemit; quod caritatem suam cordibus nostris infudit; quod nobis agnitionem sui tribuit; quod introitum regni celestis aperuit; quod ad contemplandam sui faciem non intromittit, nos nostris meritis, sed eius largissima bonitas fuit. Sicut nostra prouidentia non sumus in hoc seculo nati, ita nec nostro arbitrio de manu inimici redempti, nec nostro consilio spiritualiter regenerati. Ab ipso enim  ex nichilo sumus creati, et ut ei seruiamus spiritaliter instructi, et ut celum ascendere possimus, misericorditer adiuti. Ab ipso etiam accepimus, ut ab exsilio ad patriam, ab infimis ad superiora, a miseria ad felicitatem, de tenebris ad lucem, de tribulatione ad paradisum ualeamus ascendere.

Hoc idem Sponsus, scilicet Dominus noster iehsu Christus, asserit, cum figuraliter sponse, id est sancte Ecclesie, dicit: Sub arbore malo suscitaui te . Quid per arborem mali, nisi sancta crux designatur, que malum illud sustinuit, de quo eadem sponsa in superioribus dicit: Sicut malus inter ligna siluarum, sic dilectus meus inter filios?  Procul dubio sponsam suam Christus sub arbore malo suscitauit; quia in cruce positus,  subditam sibi Ecclesiam ad uitam uocauit, et ad bene operandum sollicitauit, ut a somno mortis surgeret, et cum illo se crucifigens ad nouam resurrectionem properaret. Unde et Apostolus cuilibet in anima mortuo dicit: Surge qui dormis, et exsurge a mortuis, et illuminabit tibi Christus , id est lucebit tibi. Quas ergo, fratres karissimi, grates omnipotenti Deo ualebimus referre, qui nobis peccatoribus nichil boni merentibus tanta dona dignatus est tribuere? Quo honore, uel quibus eumdem Regem omnium seculorum laudibus digne honorare possumus, sine quo non solum nichil boni agere, sed nec etiam cogitare, ualemus? Qualiter illum digne humana fragilitas glorificare poterit, cui non suffecit quod nobis temporalia bona tribuit,  sed etiam, quod est felicius, humanitatem nostram ad celestia regna uocauit? Quas ergo ei gratias referre dignas poterimus, nisi ut semper memores simus preceptorum eius, et pro amore illius, sicut ille pro nobis passus est, libenter aduersa patiamur? Crucem ergo uestram, dilectissimi, sine fraude suscipite, carnem uestram cum uitiis et concupiscentiis crucifigite, prospera huius mundi abiicite, aduersa equanimiter tolerate, diuinis officiis libenti animo insistite, iniurias a proximis illatas  pro nichilo ducite, in damno temporalium rerum Deo gratias agite, temporalia respuite, eterna concupiscite, Christum sequimini non simulate, sed in ueritate; ut carne mortui, in spiritu possitis uiuere, et per eumdem pastorem omnium fidelium Iesum Christum ad celestem patriam peruenire; qui cum Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO SEXTUS. IN FESTO SANCTI  MICHAELIS ARCHANGELI.


 Moneo uos, fratres karissimi, ut sollicite audire dignemini ea que beatus Ioannes apostolus et euangelista ad eruditionem uestram, imo totius Ecclesie, loquitur in Apocalypsi: Factum est, inquit, prelium in celo: Michel uidelicet et angeli eius preliabantur cum dracone, et draco pugnabat, et angeli eius: et non ualuerunt, neque locus eorum inuentus est amplius in celo .  Ecclesia Grecum uocabulum est, quod in Latinum uertitur conuocatio, propter quod omnes ad se uocet ad seruiendum Deo. Ideo etiam sancta Ecclesia dicitur catholica, quod uniuersaliter per omnem sit mundum diffusa. Non enim sicut conuenticula hereticorum in aliquibus regionum partibus regionum partibus coarctatur, sed per totum terrarum orbem  dilatata diffunditur, quod etiam Apostolus congratulando Romanis testatur: Gratias, inquit, ago Deo meo pro omnibus uobis, quia fides uestra annuntiatur in uniuerso mundo . Sepe Scriptura sanctam Ecclesiam celum nominat, quia pro eo quod ad celestia suspirat, iam Dominus in ea quasi in celo regnat. Unde est illud: uidi ostium apertum in celo . Ostium apertum Christum dicit in Ecclesia natum, et passum. Sic enim de seipso ait: Ego sum ostium . Simili modo et in hoc loco celum Ecclesiam uocat, in qua prelium factum narrat.

Factum est, inquit, prelium in celo, id est in Ecclesia, in qua supradictus draco cum sanctis Dei  pugnat, dum eos per multas aduersitates tentat. Michelem Christum dicit, et angelos eius sanctos homines uocat, cum quibus in celo, hoc est in Ecclesia, contra antiquum draconem sine intermissione pugnat  . Angeli Grece uocantur, Hebraice dicuntur Malaoth, Latine uero nuntii interpretantur, ab eo quod Domini uoluntatem populis nuntiant. Greca lingua archangeli interpretantur  summi nuntii. Qui enim parua uel minima annuntiant, angeli, qui uero summa, nuncupantur archangeli. Archangeli dicti, eo quod primatum teneant inter angelos. Archos enim Grece, princeps interpretatur Latine. Congrue siquidem in hoc loco nomine Michelis Christus intelligitur, qui uere est Princeps militie angelorum, cui etiam omne genu flectitur celestium, terrestrium, et infernorum . Sic namque de illius principatu propheta ait: Factus est principatus super humerum eius: et uocabitur nomen eius admirabilis, Deus fortis, Pater futuri seculi, Princeps pacis . Procul dubio Dominus noster iehsu Christus est princeps pacis, qui in sanguine suo humanum genus Deo reconciliauit, et ueram pacem inter angelos  et homines reformauit, sicut in eius natiuitate angelorum chorus cecinit: Gloria in excelsis Deo, et in terra pax hominibus bone uoluntatis .

Etiam iehsu Christus Princeps regum dicitur, sicut de illo Ioannes in initio libri Apocalypsis septem Ecclesiis, id est omni Ecclesie, testatur: Gratia, inquit, uobis, et pax ab eo, qui est, et qui erat, et qui uenturus est: et a septem spiritibus, qui in conspectu throni eius sunt: et a Iesu Christo, qui est testis fidelis, primogenitus mortuorum, et Princeps regum terre . Cur autem Ecclesia cum una sit, a Ioanne septem scribuntur, nisi ut una catholica septiformi plena spiritu designetur? Unde etiam de Christo nouimus dixisse Salomonem:  Sapientia edificauit sibi domum: excidit columnas septem . Quas tamen septem unam esse non ambigitur, sicut Apostolus testatur: Ecclesia Dei uiui que est columna ueritatis . Nec etiam tibi, quicunque es, graue uideatur, si Christus ex opere angelus uocatur, cum et apud prophetam magni consilii Angelus dicatur . Quamuis quippe ipse sit Deus, et Dominus angelorum,  tamen quia uoluntatem Patris ac sue annuntiauit fidelibus populis, angelus uocatur in diuinis Scripturis. Unde ipse ait in Euangelio: Pater, notum feci nomen tuum hominibus . Iterum ex persona illius Psalmista Deo Patri loquitur, dicens: Annuntiaui iustitiam tuam , id est fidem iustificantem, quia iustus ex fide uiuit : In Ecclesia, inquit, magna, id est non solum in Iudea, sed in omnium gentium Ecclesia  . Michel interpretatur, quis ut Deus, subaudis, in uirtutibus. Cum enim aliquid mire uirtutis fit in hoc mundo, hic archangelus mittitur a Deo. Ex ipso namque opere est nomen eius, quia nemo habet facere quod facere potest Deus. Recte igitur in hoc loco nomine Michelis intelligitur  Christus, quia ueraciter preest omnibus angelicis spiritibus, atque omnibus celi sublimitatibus, et in terra est magni consilii Angelus, per quem Deus Pater redemit humanum genus. Nec aliquis in celo habet angelos, nisi Dei Filius; quia quamuis archangeli angelis presunt, iste tamen preest omnibus secundum quod a Deo Patre subiecta sunt omnia sub pedibus eius. Cumque in ipsis officiis angelorum superiores potestates inferioribus presunt, non tamen hoc a semetipsis habent, sed ut presint, ab isto acceperunt.

Dicatur ergo: Factum est prelium in celo, id est in Ecclesia. Michel, et angeli eius, Christus scilicet et sancti eius, pugnabant cum dracone, hoc est  cum diabolo  . Diabolus Hebraice, deorsum fluens interpretatur Latine: quia in celi culmine quietus stare contempsit, sed superbie pressus pondere deorsum cecidit. Grece uero diabolus criminator uocatur: quod uel crimina in quibus ipse homines allicit, Deo referat, uel quia electorum innocentiam criminibus falsis accusat. Unde dicitur: Proiectus est accusator fratrum nostrorum, qui accusabat illos in conspectu Dei nostri die ac nocte . De hac pugna multo antea in Psalmo Propheta gratulabundus dicebat Christo: Super aspidem, inquit, et basiliscum ambulabis; et conculcabis leonem et draconem . Aspidem dixit mortem, basiliscum peccatum, leonem diabolum, et draconem infernum. Congrue siquidem ista nomina diabolo  sunt aptata, que tamen omnia sub pedibus Domini nostri Iesu Christi in eius glorioso aduentu fuerunt prostrata. Super quippe aspidem ambulauit, quia resurgens a mortuis mortem destruxit; super basiliscum ambulauit, quia nullum omnino peccatum fecit; Leonem conculcauit, quia diabolum qui habebat mortis imperium, uicit, et captiuum flammis tradidit, ac uinculis inferni religauit. Unde ipse in Euangelio dixit: Nunc princeps huius mundi eiicietur foras , id est ab Ecclesia expelletur. Ipse leo ferocissimus quasi principatum in hoc mundo obtinebat, dum omnes, uidelicet bonos  et malos, iustos et peccatores per tyrannidem secum ad perditionem trahebat. Draconem, id est infernum, conculcauit, quando in cruce positus Deo Patri animam suam commendans in ea ad infernum descendit, portas eius confregit, et suos qui apud eum captiui tenebantur, potenter ac misericorditer abstraxit .  Ille enim totius malignitatis actor diabolus, quamuis ordinem nostre liberationis nescierit, sciuit tamen, quod pro saluatione hominum Christus aduenit; sed, quia sua idem nos morte redimeret, ignorauit, unde et eum occidit. Nam si ille per mortem Christum redimere humanum genus scisset, non utique eum peremisset. Quod nouerit diabolus pro salute humani generis Christum uenisse, Euangelii testimonio  docetur, quem ut uidit cognoscendo pertimuit, dicens: Quid nobis et tibi, Fili Dei? uenisti ante tempus perdere nos . Ante aduentum Christi quasi fortis armatus atrium suum in pace custodiebat et possidebat diabolus; sed ueniens uera fortitudo, scilicet Dei Filius, illum expugnauit; arma in quibus confidebat, fregit, spolia que iniuste retinebat, distribuit, secumque ad celos reportauit. Quibus armis illum expugnauit Dei Filius? humilitate uidelicet, et prudentia.

Audite, rogo, fratres, congruentem similitudinem, qua Dei et uirginis Filius humani generis prostrauit hostem. Quamdam esse auem in regione orientis asseritur, que grandi et preduro armatoque rostro  contra draconem, quem audacibus lacessit sibilis, pugnaturam, cenum de industria expetit, ex cuius uolutabro tetro habitu infecta sordescit, et diuersorum gemmas colorum, quibus eam pulchrius atque indulgentius natura depinxit, luto operit. Quare? Ut humili uidelicet despecta uestitu, et hostem nouitate deterreat, et quasi uilitatis sue securitate decipiat. Preterea caudam uelut scutum ante faciem suam quadam arte bellatoris opponit, audaci impetu in caput aduersarii furentis assurgit, atque improuiso oris sui telo stupentis bestie cerebrum fodit, et sic mire calliditatis ingenio immanem prosternit inimicum. Ita Dominus ac Redemptor noster contra spiritum serpentis antiqui humani generis supplantatorem in forma hominis pugnaturus,  ad militiam salutis publice humana infirmitate se precinxit, a luto se nostre carnis inuoluit, ut impium deceptorem pia fraude deciperet; et postremis priora celauit, id est humanitate diuinitatem abscondit, aut uelut caudam humanitatis ante faciem diuinitatis obiecit, et tanquam rostro fortissimo uenenatam ueteris homicide malitiam in uerbo sui oris exstinxit. Unde et Apostolus dicit: uerbo oris sui interficiet impium . Notandum tamen quia contra hunc draconem non pugnauit solus Dei et uirginis Filius, sed cum angelis suis, id est cum sanctis suis.

 Factum est, inquit euangelista, prelium in celo, hoc est in Ecclesia, Michel et angeli eius, id est Christus et sancti eius preliabantur cum dracone. Christus ergo pugnauit et sancti eius, et quotidie pugnat contra antiquum hostem, qui accusabat humanum genus. Ad hoc sine dubio prelium discipulos suos sollicitabat, cum in Euangelio dicebat: Cum audieritis prelia et seditiones, nolite terreri ; tradent enim in conciliis, et in synagogis suis flagellabunt uos . Et alibi: Si me, inquit, persecuti sunt, et uos persequentur . Iterum eos consolans, dicit: Capillus de capite uestro non peribit . Ad hoc prelium princeps apostolorum Petrus hortabatur discipulos, dicens: Christus passus est pro nobis, uobis relinquens  exemplum, ut sequamini uestigia eius . Et iterum: Christo igitur passo, et uos eadem cogitatione armamini . Paulus etiam fortissimus Christi miles ad hanc pugnam prouocabat fideles, cum ad Ephesios loquebatur, dicens: Induite uos armaturam Dei ut possitis stare aduersus insidias diaboli, quoniam non est nobis colluctatio aduersus carnem et sanguinem; sed aduersus principes et potestates, et aduersus mundi rectores tenebrarum harum, contra spiritualia nequitie, in celestibus . Et post pauca: State succincti lumbos uestros in castitate, et induti loricam iustitie, et calceati pedes in preparatione euangelii pacis: in omnibus sumentes scutum fidei, in quo possitis omnia tela nequissimi ignea exstinguere: et galeam salutis assumite,  et gladium spiritus, quod est uerbum Dei . Ad hanc ergo pugnam cum Michele, id est cum Christo, cui nullus est similis in uirtutibus, angeli, id est omnes sancti, conueniunt, et cum dracone in celo, id est in Ecclesia, bellum committunt. Sed quis est iste draco malignus, contra quem cum angelis suis in celo, hoc est in Ecclesia pugnat Christus?

Iste est humani generis inimicus, qui causa inuidie hominem a paradisi deliciis expulit, et secum miserabiliter ad perditionem traxit. Et quia gloriosus princeps esse despexit in palatio, fecit illum Deus laboriosum fabrum in hoc mundo; ut coactus totis uiribus seruiat, qui uacare Deo prius feliciter  nolebat, de quo Scriptura loquitur Deo: Faciam eum tibi seruum sempiternum . Quamuis diabolus in celo subiectus Deo esse noluit, tamen inde proiectus etiam nolens illius dispositioni seruit  . Ideo diabolus in sacris eloquiis Beemoth, id est animal dicitur, quia de celis lapsus ad terras cecidit. Ideo Leuiathan, id est serpens de aquis uocatur, quia in huius seculi mare uolubili astutia uersatur. Auis uero propterea nominatur, quia per superbiam ad alta sustollitur. In hoc enim diabolus diuine dispensationi seruit, quia eius nequitia utilitati sanctorum proficit. Sic omnia in celo et in  terra diuine potentie subiecta sunt, ut etiam illi nescientes consilium eius perficiant, qui uoluntati illius contraire uolunt. Plenus ergo inuidia et fallacia diabolus in hoc mundo quasi faber nigerrimus nesciens sanctorum seruit utilitatibus, dum eos per multas tribulationes purgat a peccatorum sordibus, ut digni habeantur celorum sedibus. Huius quippe fabri caminus sunt afflictio et tribulatio, folles tentationes et suggestiones, mallei tortores, forcipes persecutores, lime uel serre lingue maledicentium et detrahentium. Tali camino et his instrumentis purgat ipse malignus hostis aurea uasa celestis regis, id est electos, in quibus renouat imaginem Creatoris. Reprobos autem qui faciunt contra Deum, ipse tortor ut hostis punit apud infernum.

 Sequitur: Et draco, inquit, pugnabat, et angeli eius  . Absit enim ut credamus diabolum cum angelis suis ausum esse pugnare in celo, qui in terris ut unum hominem scilicet Iob lederet, postulauit a Domino. Non est credendum, quod ipse draco malignus auderet committere bellum contra Dei uerbum creatorem omnium, uel contra agmina sanctorum angelorum, qui sine licentia ingredi non presumpsit in gregem porcorum . Quomodo enim posset pugnare in celo, qui statim ut creatus fuit, contra Deum in superbiam erupit, et mox cecidit? Nam iuxta ueritatis uocem ab initio mendax fuit, et in ueritate non stetit , quia statim ut factus est, cecidit  . Fuit quidem in ueritate conditus, sed non stando,  confestim a ueritate est lapsus. Unde ait in Euangelio Dominus: uidebam Satan sicut fulgur de celo cadentem . Primatum habuisse inter angelos diabolum ex qua fiducia cecidit, ita ut amplius reparari non possit. Cuius excellentiam prelationis propheta his annuntiat uerbis: Cedri non fuerunt altiores illo in paradiso Dei, abietes non adequauerunt summitati: omne lignum paradisi non est assimilatum ei; quoniam speciosiorem fecit illum Deus . Cedros et abietes celestium ordinum intellige potestates, ad cuius comparationem uidebantur esse inferiores. De ipso namque scriptum est: Ipse est principium uiarum Dei . Unde et ad comparationem angelorum  archangelus appellatus est. Prius enim creatus exstitit ordinis prelatione, non temporis quantitate. Hic ergo draco malignus, non in celo pugnat cum Deo et angelis eius, sed in Ecclesia cum Dei uerbo carne induto, et sanctis illius.

Sed quid dicit Scriptura? Et draco, inquit, pugnabat, et angeli eius; et non ualuerunt, neque locus eorum inuentus est amplius in celo. In celo, uidelicet in omnibus sanctis, dixit, qui credentes Christum, diabolum semel expulsum non recipiunt, sed toto a se repellunt animo: Expulsus est, itaque de celo, id est ab Ecclesia, draco malignus,  anguis antiquus, qui dicitur diabolus et Satanas seducens orbem; expulsus est in terram, et angeli eius cum eo proiecti sunt  . Anguis uocabulum omnium serpentium genus est, quod plicari et torqueri potest. Et inde dicitur anguis, quod sit angulosus, et nunquam rectus. Recte ergo antiquus hostis anguis uocatur, quia in hoc seculo tortuosa ac uolubili astutia uersatur. De quo dicitur: O tortuose serpens, qui mille per meandros fraudesque flexuosas agitas quieta corda  . Satanas in Latinum, sonat aduersarius siue transgressor. Ipse est enim aduersarius, qui est ueritatis inimicus, et semper nititur contraire sanctorum uirtutibus. Ipse transgressor est, qui preuaricator effectus in ueritate non stetit, qua est conditus. Demones a  Grecis dictos aiunt quasi demna, id est peritos ac rerum scios. Presciunt enim futura multa, unde et solent aliqua dare responsa. Inest illis cognitio rerum plusquam infirmitati humane, partim subtilioris [supp. sensus] acumine, partim experientia longissime uite, partim per Dei iussum angelica reuelatione. Hi corporum eriorum natura uigent. Ante transgressionem quidem celestia corpora gerebant, lapsi uero in uariam qualitatem conuersi sunt; nec eris illius pluriora [f. puriora] spatia, sed iuxta caliginosa tenere permissi sunt, qui eis quasi carcer est usque ad tempus iudicii, in quo condemnandi sunt.

Iste draco malignus qui expulsus est, omnium  malorum est princeps, et angeli eius homines sunt mali et spiritus immundi, qui de celo, id est ab Ecclesia, cum eo sunt expulsi. Omnes enim qui ei consentiunt in malo, foris ab Ecclesia repulsi sunt cum suo principe, diuina eos iustitia atque potentia compellente. Per celum sanctos homines, per terram uero intelligimus peccatores. Unde est illud: In principio fecit Deus celum et terram . Celum spiritales homines, qui celestia meditantur; terra carnales significat, qui terrenum hominem, id est terrena uitia, necdum deposuerunt. Sic etiam ait Dominus diabolo: Terram manducabis , id est, ad te pertinebunt quos terrena cupiditate supplantabis. Iterum peccatori homini dixit: Terra es, et in terram ibis . Ab  ipsis ergo iustis celestia desiderantibus excluduntur, et in terram sub pedibus sanctorum conculcandi proiiciuntur. Unde Dominus discipulis suis loquitur: Ecce dedi uobis potestatem calcandi super serpentes, et scorpiones terre, et super omnem uirtutem Satane . Non quod sancti malos homines uel demones pedibus conculcent, cum malum pro malo reddere non debeant; sed cum iniqui terrena desiderant, sancti ad celestia anhelant, et nichil terrenum desiderant, tribulationem  et paupertatem equanimiter tolerant, super ipsos non corpore sed quasi mente ambulant.

Iterum subiungit, dicens: Nunc facta est salus, et uirtus, et regnum Dei nostri, et potestas Christi eius .  uox magna in celo uictoria est Christi, et salus quam dedit Ecclesie sue, cum apparuit in carne. Omnia regna mundi seruiunt ei, id est sancti, quos ipse redemit proprio sanguine de manu inimici. uere facta est salus et uirtus, quia Dei Filius expulit hostem antiquum ab Ecclesia, scilicet de sanctorum cordibus. Modo facta est salus, et uirtus, et regnum Dei nostri; quia mundus qui prius per idolorum culturam subditus erat diabolo, modo per fidem Christi est subditus Deo: Quia proiectus est, inquit, accusator fratrum nostrorum,  qui accusabat illos ante conspectum Dei nostri die ac nocte et ipsi uicerunt eum in sanguine Agni, et propter uerbum testimonii sui [Suppl. et] ex eod. Beato, non dilexerunt animas suas usque ad mortem  uox ista non est angelorum, ut quidam putant; quia si de superiori celo esset, nequaquam accusator fratrum nostrorum, sed accusator noster diceret. Quod si iustos in terra positos angeli appellant fratres suos, non erat gaudendum diabolum missum in terra esse, et homines in terra habitare. Si ita est intelligendum, gaudium erat habitare in terra hominibus cum demonibus. Sed ut supra  diximus, uocem credimus esse apostolorum, cum cognouerunt diabolum teneri ligatum, et Dei Filium regnare in sanctis suis incarnatum,  cum dicerent: Modo facta est salus, et uirtus, et cetera, que nunc uidentur esse in Ecclesia. Scriptura enim sacra sepe diem pro prosperis, noctem uero pro aduersis ponere consueuit. In die ergo et nocte accusare non cessat, quia modo nos prosperis, modo in aduersis tentat, et de erratibus accusat. In die accusat, cum in prosperis nos cogitatu, aut uerbo, siue facto peccasse insinuat; in nocte accusat, cum in aduersis nos non habere patientiam demonstrat.

Dignum est ergo, dilectissimi, ut omnipotenti Deo Patri actiones referamus gratiarum, qui per Michelem summum archangelum, cui nullus est similis in uirtutibus, id est dilectissimum Filium  suum, expulit de celo, scilicet ab Ecclesia, draconem malignum accusatorem fratrum nostrorum. State igitur, dilectissimi, fortes in bello spiritali, et pugnate cum antiquo serpente; ut post uictoriam peruenire possitis ad delicias paradisi, quibus uos priuauit et parentes uestros inuidia eiusdem hostis antiqui. uiriliter agite, et contra malignum atque inuisibilem hostem arma spiritalia accipite. Militantes terreno imperatori omnibus iussis eius obedire decertant; quanto magis mil taturi imperatori celesti studere debent, ut celestia precepta  perficiant?  Milites terreni quocunque loco mittuntur, parati ac prompti sunt, neque se uxorum aut filiorum gratia excusare poterunt: multo magis milites Christi sine impedimento huius seculi eidem imperatori suo Domino Iesu Christo debent obedire, et contra ereas potestates pro amore illius spiritualibus armis pugnare. Milites seculi contra hostem uisibilem pergunt ad bellum; uos autem imperatoris uestri Iesu Christi docti exemplo, sine intermissione pugnate contra diabolum totius malitie magistrum. Milites terreni cum inimicis suis pugnare decertant armis utentes ferreis; uobis autem non est colluctatio aduersus carnem et sanguinem, sed aduersus principes et rectores tenebrarum harum, aduersus spiritalia nequitie in celestibus  cum armis spiritualibus . Milites seculares galeas in capitibus ferreas gestant in prelio; sed contra malignum draconem galea uestra Christus est et defensio. Illi ne uulnerentur ab inimicis, loricis ferreis sunt uestiti; sed uos pro lorica Christi caritatem estis induti. Milites mortalis imperatoris contra inimicos suos lanceas non cessant emittere et sagittas; uos autem eterni Imperatoris milites contra inimicum inuisibilem orationes mittite puras. Illi donec pugnam perficiant, arma non proiiciunt a semetipsis, ne uulnerentur ab aduersariis; uos nunquam debetis sine armis esse, quia uester hostis callidior est illorum hoste. Terreni milites ad tempus contra hostes dimicant; uestri autem hostes, quandiu uiuitis in corpore,  uobiscum pugnare non cessant. Illorum arma laboriosa sunt ad portandum et grauia; uestra quippe leuia sunt ac suauia. Illi pro terreno labore terrenum accipiunt donatiuum; sed uos pro spirituali celeste accipietis premium.

Ne timeatis ergo, dilectissimi, cum dracone  committere bellum, quoniam Dominus iehsu Christus ueniet uobis in auxilium.  In oculis carnalium hominum diabolus terribilis est; in oculis uero spiritalium terror eius uilis est. Ab incredulis ut leo timetur; a fortibus in fide ut uermis contemnitur et conculcatur, atque ad momentum ostensus repellitur. Secundum quod ait Dominus: Non fugauit eum uir sagittarius ; sed tamen fugabitur a uiris religiosis contra eum puras orationes mittentibus. In stipulam uersi sunt ei lapides funde ; sed timebit seruos Dei fortes in fide. Ipse malignus hostis reputat ut paleas ferrum, et ut lignum putridum es ; formidabit autem uiros in lege Domini studiosos, et in sancta conuersatione humiles. Aestimabit malleum ut stipulam,  et deridebit uibrantem hastam ; pauebit tamen fideles, Dei et proximi custodientes caritatem perfectam. Charitas ergo Dei et proximi maneat in uobis, et contra malignum draconem frequenter mittite sagittas orationis. Dilectio Dei et proximi semper sit in corde, et ad expugnandum inimicum iugis oratio non deficiat de ore. Ignis caritatis in pectore non exstinguatur, et iacula precum contra inuisibilem hostem sine intermissione iaciantur. Oratio frequens diaboli tela exsuperat. Immundos spiritus precum expellit frequentia.  Hec est prima uirtus aduersus demonum incursus. Demonia oratione uincuntur. Deum ergo, dilectissimi, super omnia diligite, eumque sine intermissione inuocate, ut uirtutem preliandi contra uersutias  draconis dignetur uobis concedere; quatenus ipsius adiuti gratia, illuc possitis ascendere unde idem malignus hostis noscitur corruisse; ipso prestante, qui per eumdem dilectissimum Filium suum ab Ecclesia sua illum dignatus est proiicere. Amen.



SERMO SEPTIMUS. IN FESTIuITATE OMNIUM SANCTORUM.


 Ioannes apostolus et euangelista, Zebedei filius, a Domino electus, atque inter ceteros magis dilectus, quem Christus nubere uolentem a carnalibus remouit amplexibus: qui et in cena diuina dispensatione recubuit super Magistri pectus; quique de ipso Dominici pectoris fonte inebriatus, uerbi Dei sanctam Ecclesiam irrigauit quasi unus ex paradisi fluminibus. Postea uero diuina preuentus gratia, in spiritu celum ascendit die Dominica, ibique angelo sibi ostendente uidit diuina mysteria , ex quibus ad nostram eruditionem ait inter cetera:

 Ecce ego Ioannes uidi alterum angelum ascendentem ab ortu solis, habentem signum Dei uiui . Alterum angelum ab ortu solis ascendentem et signum Dei uiui habentem, Ecclesiam dicit, que a passione Christi, qui est uerus Sol iustitie, consurgit; quia de eius latere in cruce pendentis exordium sumpsit, atque totius Trinitatis in baptismo signum reuerenter suscepit. Grece angelus, Latine dicitur nuntius. Recte ergo angelus dicitur sancta Ecclesia, quia cunctis populis annuntiat Dei precepta. Aliquando promittit paradisi gaudia, aliquando minatur inferni supplicia. Istos admonet,  ut bona appetant: illis suadet, ut mala caueant. Hortatur istos, ut in bono permaneant: predicat illis, ut celeriter a malo recedant. Dicatur ergo: Ecce ego Ioannes uidi alterum angelum ascendentem ab ortu solis, habentem signum Dei uiui: scilicet sanctam Ecclesiam signum Dei uiui habentem in fronte sua. Et clamauit uoce magna quatuor angelis, quibus datum est nocere terre et mari, dicens: Nolite nocere terre et mari, neque arboribus, quoadusque signemus seruos Dei nostri in frontibus eorum . Per hos quatuor angelos diabolum intelligimus, qui in quatuor mundi partibus habitat in malis hominibus, in quibus tamen a passione Christi usque ad Antichristum est religatus, et sub pedibus Ecclesie substratus, ne quantum desiderat,  tantum noceat humano generi. Sic enim in Euangelio legimus: Dominus dedit suis discipulis potestatem super omnia demonia, et ut languores curarent . Et iterum: Quis intrabit in domum fortis, et uasa eius diripiet, nisi prius alligauerit fortem? . Ligatus est igitur in suo corpore diabolus, hoc est in malis hominibus, ne seducat nationes credentium in quatuor mundi partibus, scilicet sanctam Ecclesiam que est Christi corpus.

Hunc ergo increpat angelus, id est Ecclesia sub persona quatuor angelorum, ne terre et mari noceat, hoc est congregationi fidelium, donec signentur electi, qui predestinati sunt ad regnum celorum.  ipsi enim datum est, scilicet diabolo, nocere terre et mari, uidelicet potestas tentandi Ecclesiam Dei; sed tamen bonos tentat ad probationem, malos uero ad damnationem. Tentatio diaboli bonis proficit ad augmentum remunerationis: malis uero fit ad cumulum damnationis. Non amplius tentat electos diabolus, quam ei Deus permittit, quia quamuis per malam uoluntatem semper eis tentationes inferre cupiat: tamen si a Deo potestatem non accipit, nullatenus adipisci potest quod appetit. Unde et uoluntas eius cum sit iniusta, tamen, Deo permittente, potestas illius est iusta. Nunquam uirtus electorum Dei tentationes demonum sustinere potuisset, si Deus malitiam eorum pio moderamine non refrenaret. Unde et nunc dicitur: Nolite nocere  terre, et mari, neque arboribus. Ac si diceret: Nolite nocere terre, id est terrenis actibus deditis, uel Iudeis iam uomere legis excultis: et mari, gentilibus scilicet amaricatis, ac diuersis uitiis fluentibus. In hac enim Ecclesia presenti boni et mali simul sunt permisti. Dicatur ergo: Nolite nocere Ecclesie Dei super id quod uobis est concessum, nec ante tempus a Deo constitutum, ut et iusti iustificentur adhuc, et qui in sordibus sunt sordidentur adhuc : quousque Christus ad iudicium ueniat in quo iudicio uestra nequitia durius condemnetur, et sanctorum patientia gloriosius coronetur.

 Sequitur: Et audiui numerum signatorum, centum quadraginta quatuor millia signati, ex omni tribu filiorum Isrel . Centum quadraginta quatuor millia omnis quippe est Ecclesia ad imaginem et similitudinem sui Creatoris signata. Unde in persona eiusdem Ecclesie canit Propheta: Signatum est super nos lumen uultus tui, Domine .  Omnino hec est omnis Ecclesia, que in tot numero membrorum creditur esse fundata per Christum, qui est firmissima petra. Nam sanctorum numerus innumerabilis esse perhibetur, sicut in Psalmo legitur: Mihi autem nimis honorificati sunt amici tui, Deus: nimis confortatus est principatus eorum. Dinumerabo eos, et super arenam multiplicabuntur . Omnium sanctorum numerus  nobis est incognitus, quia super arenam dicitur multiplicatus: sed tamen omnipotenti Deo integre est cognitus, ad cuius imaginem et similitudinem legitur presignatus. Omnis procul dubio fidelis anima, si sui Creatoris sequitur uestigia, eiusque cum omni deuotione seruat precepta, signum Dei uiui portat in fronte sua. Quamuis quisque in nomine Domini sit baptizatus, et sacro chrismate unctus: tamen si amplius exercetur in malis operibus quam in sanctis actionibus, in numero signatorum non est computatus. Quicunque igitur signum Dei uiui in fronte sua habere desiderat, fidem Dei quam in baptismo accepit in bonis operibus ostendat.

Iterum subiungit, dicens: Post hec uidi turbam  magnam, quam dinumerare nemo poterat ex omnibus gentibus, et tribubus, et populis, et linguis: stantes ante thronum . Non dixit, post hec uidi alium populum, aut aliam turbam: sed uidi populum, id est eumdem quem uiderat in mysterio centum quadraginta quatuor millia, hunc uidit modo innumerabilem: et quem uidit ex omni tribu filiorum Isrel, ipse est turba magna ex omni tribu, et populo, et gente, et lingua. Dominus manifestat in Euangelio, totam Ecclesiam siue ex Iudeis, siue ex gentibus esse duodecim tribus Isrel. uos, inquit, qui secuti estis me, sedebitis super duodecim sedes, iudicantes duodecim tribus Isrel ; cum sancti apostoli omnem Ecclesiam iudicaturi sint, que non est ex sola circumcisione, sed ex  omni tribu, et gente. Isti centum quadraginta quatuor millia non sunt infantes quos Herodes occidit, ut quidam putant; quia illi fuerunt de tribu Iuda fere duo millia, et pauci de tribu Beniamin; isti autem ex omni tribu, et gente, et lingua.

Hec est igitur uniuersa Ecclesia, que fundata est supra firmam petram, hoc est in Christo in nouem gradibus constituta. Primo gradu passione Domini fundatur Ecclesia, eiusque exemplo paupertatis et caritatis specialiter est instructa. Lauacro etiam salutari renascitur, et doctrina humilitatis perficitur. Postremo crucis tropeo munitur, eiusque pretioso sanguine captiua redimitur.

 Secundo gradu duodecim apostolorum numero tanquam duodecim porte, uel certe tanquam duodecim hore diei claritatis refulserunt lumine in toto mundo per unius magistri exemplum: et tam opere facientes, quam sermone docentes, copiosum atque immensum credentium multiplicauerunt numerum: et sic in agone patientie et caritatis atque humilitatis, exemplo Saluatoris triumphantes, celeste penetrauerunt regnum.

Tertio gradu innumera martyrum agmina sanctorum apostolorum sunt secuti uestigia, accipientes sancte fidei arma, induti iustitie loricam, despexerunt mundane cupiditatis delectamenta, respuentes omnia que uidentur, sicut stercora pro Christi nomine , ne seruirent idolis ad mortem,  tradiderunt corpora sua. Et ipsi coronati felici martyrio cum apostolis deputati sunt in regno.

Quarto gradu sequitur pia atque fidelissima beatorum certamina confessorum, qui inter seuam rabiem paganorum sua idola defendentium confitentes Dominum et Saluatorem omnium, non parum et ipsi Domino acquisierunt populum per bone conuersationis exemplum. Contumelias uero sibi illatas pro amore Christi equanimiter tolerabant, et per caritatem pro inimicis suis Deum exorabant.

Quinto gradu occurrit dignitas pontificum, ceterique ordines catholicorum sacerdotum uicem  suscipientes sanctorum apostolorum pro regimine Ecclesiarum, atque regeneratione credentium per lauacrum utriusque sexus fidelium populorum.

Sexto gradu succedit sacratissima religio cenobitarum, monachorumque, ac uirginum, qui a seculi segregati tumultu ad sanctum omnipotentis Dei congregati sunt seruitium. Ibidem itaque permanentes religiosissime in summa abstinentia, et bone conuersationis uita usque in finem perseuerantes, digna posteris reliquerunt exempla.

Septimo gradu sequitur conuersatio sanctorum Patrum anachoretarum, id est eremitarum, a publica conuersatione recedentium, arduas eremi solitudines penetrantes, diuino fruentes alloquio, finierunt uitam suam, cupientes dissolui, et esse  cum Christo .

Octauo gradu succedit ordo penitentium, et grauia crimina deflentium, qui nec ultra peccare contendunt, et preterita plangere non desistunt. Et quantum fuit illis in peccando peruerse mentis intentio, tantum perseuerat in eis humilitatis et caritatis usque in finem plena deuotio.

Nonus hic nouissime gradus superioribus comparat prime etatis infantiam paruulorum, qui antequam noxium incurrant peccati reatum, presentis uite finiunt cursum. De quibus Dominus dicit in Euangelio: Sinite paruulos uenire ad me; talium est enim regnum celorum . Per hos nouem  gradus sanctarum institutionum conscendens a passione Christi catholica, id est uniuersalis de toto mundo collecta Ecclesia, penetrauit et quotidie penetrat celorum regna, et regnat cum capite suo Iesu Christo in secula.

Sequitur: Amicti, inquit, stolis albis, et palme in manibus eorum . In stola alba uita signatur immaculata. Quod autem ait, et palme in manibus eorum, nec immerito;  quia palme comparatur uita iustorum. Palma inferius tactu est aspera, et quasi siccis corticibus obuoluta; superius uero et uisu et fructu est pulchra. Inferius corticum suorum inuolutionibus angustatur; sed superius amplitudine pulchre uiriditatis expanditur. Sic profecto est electorum uita, inferius despecta,  superius pulchra; in terra uilis, in celo pretiosa. uita iustorum in terra, hoc est in hac uita, quasi multis corticibus inuoluitur, dum innumeris tribulationibus afflicta angustatur. In illa uero summa eternitate quasi pulchre uiriditatis foliis ampliatur, dum eterne beatitudinis premium a Deo consequitur. Sed tamen in hoc distat palma ceteris arborum generibus, quia cetere arbores iuxta terram in suo robore grossiores existunt, sursum uero circa ramos angustiores fiunt: et quanto amplius crescendo sublimiores efficiuntur, tanto magis in altum subtiliores redduntur. Palma uero circa terram stricta est et angusta, sursum quippe est ampla; et que tenuis et delicata ab imis incipit, crescendo amplior ad summa conscendit. Alia itaque arbusta,  quibus, nisi terrenis hominibus ac terrena lucra desiderantibus, inueniuntur esse similia? Quia sine dubio omnes huius seculi amatores in terrenis actibus sunt fortes, in celestibus autem sunt debiles. Pro temporali quippe gloria usque ad mortem desudare appetunt, et pro uita perpetua laborare contemnunt. Amatores huius temporalis uite pro terrenis lucris sepe iniurias tolerant, et pro celesti mercede paruissimi uerbi ferre contumelias recusant. Terreno iudicio tota die infatigabiliter insistunt, in oratione autem coram Deo in unius hore spatio lassantur.

At contra uita iustorum palme comparatur, quia in terra angustatur, et in celo ampliatur. In terrenis  studiis sunt debiles, et in celestibus fortes. Sepe conuersatio electorum plus proficit finiendo, quam proponit inchoando; et si metuens aliquando prima inchoat, feruentius ultima consumit; quia uidelicet semper inchoare se existimat, et ideo infatigabilis in bono opere perseuerat. Hanc scilicet iustorum perseuerantiam propheta intuens, dicebat: Qui confidunt in Domino, mutabunt fortitudinem, et assument pennas ut aquile, current, et non laborabunt; ambulabunt, et non deficient .

uos igitur, fratres karissimi, si ad eterne remunerationis premia cupitis peruenire, uita uestra assimiletur palme. Si ueraciter ad eternam desideratis  pertingere beatitudinem, uestra conuersatio palme habeat similitudinem. uita uestra in imis sit angusta, in summis autem sit ampla; uestra conuersatio stricta fiat in imo, lata uero in summo. Arcta quippe est uia, que ducit ad uitam; ampla, que ducit ad mortem . Per amplam uiam impii descendunt in infernum, sed per strictam iusti ascendunt in celum. Per latam quidem semitam amatores mundi pergunt ad interitum, per angustum uero iter amici Dei perueniunt ad regnum. Manus igitur uestre, dilectissimi, sint ad bonum opus prompte, et ad malum catenis dilectionis Dei et proximi sint aggrauate. Pedes uestri uelociter currant ad seruitium omnipotentis Dei, et ad discurrendum per plateas ciuitatis  compede  religionis sint obstricti. Oculos corporis reprimite, ne uanitatem uideant huius mundi; oculos uero mentis aperite, ut Deum in spiritu possitis contemplari. Aures uestre deuote ad audiendum uerbum Dei aperiantur, et ne per eas intret uenenum mortiferum, uerba scilicet adulantium siue detrahentium, spinis timoris Dei sepiantur. Ori uestro, secundum Psalmistam, custodia imponatur ,  ne ab eo murmur, uel detractio, aut conuitium egrediatur. Lingua uniuscuiusque uestrum in Dei laudibus laxetur, et ne in contumeliam alicuius prorumpat, tempore congruo silentii uinculo religetur. Mentem uestram cum omni studio custodite, eamque per ueram confessionem a peccatis et uitiis emundate, quia ibi consistit origo bone cogitationis aut male. Cor uestrum in meditationibus Scripturarum aperiatur Christo; noxia autem et uana respuendo claudatur diabolo. uentri etiam mensura imponatur, ne multitudine ciborum supra modum distendatur, sed ut cum sobrietate mediocriter reficiatur. Huiusmodi, fratres et domini mei, ad instar palme uitam uestram in terrenis actibus coarctate, et in spiritalibus studiis amplificate, si in die iudicii  cum omnibus sanctis laborum uestrorum palmas cupitis accipere. Maculas etiam uite uestre quotidianis lacrymis abluite, ut post obitum uestrum ad celeste regnum possitis peruenire, et Regem sanctorum in decore suo regnantem uidere, ipso prestante, qui in Trinitate perfecta uiuit, et regnat Deus per secula seculorum. Amen.



SERMO OCTAuUS. IN TRANSLATIONE SANCTI ISIDORI  .


 Non timebit domui sue a frigoribus niuis; omnes enim domestici eius uestiti sunt duplicibus . Anno ab Incarnatione Domini fere millesimo centesimo quadragesimo septimo nuntius summi Regis, uidelicet angelus quem mittit Dominus in circuitu timentium eum , unus ex eis qui semper uident faciem Patris qui in celis est ; felici rumore nuntiauit in curia summi Imperatoris qui imperat uentis et mari , parari, uel potius reparari domum beati Isidori Hispalensis quondam metropolitani episcopi intra muros urbis Legionensis religiosorum clericorum ordini et inhabitationi. Quo rumore suscepto, uenerabilis Pater Augustinus catholice Ecclesie doctor egregius, gratulabundus et exsultans, dominum Isidorum inter  confessores precipuum nescio quid secum meditantem, intuens, sic eum alloquitur: Quid est, reuerende frater, quod tecum uoluis? Nunquid aliquid de Scripturis exponendis meditaris? Sed in hac patria spirituum, celum, id est Scriptura non extenditur sicut pellis , sed plicatur sicut liber ; nec plebes doctrina indigere cognoscis, quia hic impletur illud quod scriptum est: Non docebit uir proximum suum: omnes enim cognoscent me a minimo usque ad maiorem .  Cum autem, ut uidetur, de regimine et dispositione Ecclesiarum sollicitus sis, tamen de ea que te spiritualius  familiariusque contingit, decet ut solliciteris. Loquor autem de ea, que intra muros urbis Legionensis thesaurum corporis tui continens, religiosis clericis preparatur inhabitanda.

Ad hec dominus Isidorus: Sollicitor, inquit, super his; sed precipue de indumentis Deo seruientium in domo illa clericorum; nam uictui ipsorum iam necessaria ex magna parte paraui, et reliqua sufficientius preparabo; sed terra illa non abundat uestibus. uolo autem eos habentes uictum et uestitum iis contentos esse . Ad hec Pater Augustinus: Et ego, inquit, prouidebo his filiis tuis indumenta. Legitur autem apud Salomonem de muliere  quadam, quod non timebit domui sue a frigoribus niuis, et cetera. De qua et ibidem subditur: Operata est linum et lanam . Ad hunc ergo modum ego his filiis et domesticis tuis uestem duplicem ex lino lanaque contextam, superpelliceum scilicet et capam, in quorum altero munditiam, in altero uolo humilitatem intelligi; quod ex ipsarum quoque uestium colore et apparatu potest agnosci. Nam corporis munditia candorem habet, et nigredo uestis humilitatem representat. Nosti etiam beatissimam  uirginem Matrem Domini utroque specialiter fuisse uestitam. Unde et de ea scriptum est: Gloria Libani data est ei: decor Carmeli, et Saron . Et ipsa de se ait: Quia respexit Dominus humilitatem ancille sue . In apparatu quoque harum uestium idem attenditur; nam uestis linea multo labore et difficultate perficitur, non usque adeo uestis lanea. Ad hunc modum munditia corporis multo labore multoque conatu utiliter habetur et custoditur, utpote cui resistit lex membrorum, fomes, et languor nature, stimulus carnis quem pati se etiam Apostolus confitetur , praua et fluxa consuetudo, exterior aliene cutis illecebrosa tentatio, interior hostis incentiua suggestio.

 De lino autem planum est, quia primum a terra auellitur, deinde in fasciculos colligatur, in lacum demittitur, ad solem exsiccatur, quisquiliis et stupa emundatur, per colum in fila redigitur, in glomos complicatur, in telam extenditur et contexitur, tandem inciditur et insuitur, et sic superpelliceum aptatur. Linum enim de terra oritur, per quod candens decor munditie, et corporalis atque spiritalis castitas designatur. Linum ergo primum a terra auellitur, quia quicunque causa timoris et amoris Dei munditiam castitatis habere desiderat, necesse est ut primum terrenam ac secularem conuersationem deserat, seque ipsum societati religiosorum uirorum coniungat, congruum est etiam inde corporaliter  quisque recedere, ubi se meminit uitiis deseruisse. Plerumque enim dum mutatur locus, mutatur etiam mentis affectus. Deinde linum in fasciculos colligatur, quia oportet illum qui prius carnaliter uiuendo per illicitos actus defluebat, ut uinculo diuine caritatis obstrictus sese intra sui cordis hospitium recolligat. Linum post hec in lacum dimittitur. Per lacum, quia semper est in imo, compunctio cordis figuratur, quia sicut linum in lacum mundatur et abluitur, ita peccator in lacrymis compunctionis, que cum profundo gemitu pectoris oriuntur, a peccatis et uitiis mundatur atque abluitur. Deinde ad solem exsiccatur. Deus est uerus Sol iustitie, a cuius calore nemo se potest abscondere, scilicet ab eius cognitione. Calore igitur  eterni Solis exsiccatur in homine illicitus humor libidinis, quia illius succensus cognitione ac feruore caritatis, statim recedit ab intentione praui operis. Mundatur etiam linum ab stupa et quisquiliis, quia quilibet conuersus, per penitentiam mundatur ab illicitis et superuacuis actionibus. Linum item per colum in fila redigitur. Colum gestatur in sinistra, fusum uero in dextera: et sicut descendunt fila de colo, sic omnes actus serui Dei de prelati sui pendent arbitrio, ita ut nichil ei agere liceat sine illius consilio. Deinde in glomos complicatur, quia sub imperio sui prepositi restringitur. Post hec in telam extenditur et contexitur, dum iubente prelato, foris et intus discurrendo, bona que potest, operatur. Tela tandem inciditur et insuitur, dum seruus  Dei perfecte mundum contemnit, uisibilia despicit, seque ipsum in contemplatione sui Creatoris introrsus recolligit, quasi iam a tumultu presentis seculi inciditur, et eterne patrie ciuibus mente et desiderio insuitur, hoc est innectitur, ut dulcedinem celestis regni, quam perfecte nondum potest, saltem suspirando degustet, et sic superpelliceum totius munditie et honestatis aptatur, quia iam societati perfectorum idoneus efficitur.

Iam per Dei gratiam, fratres, superpelliceum habetis; sed tamen ouina capa adhuc indigetis. Lanea et nigra uestis humilitatem insinuat religiose conuersationis. Lana igitur primum tondetur, deinde mundatur et abluitur, colo suspenditur, in fila redigitur, texitur et insuitur, et sic capa perficitur.  In lana Dei dona ostenduntur, que nobis a Deo in presenti uita tribuuntur. Lana ergo tondetur, cum propter Deum terrena substantia abiicitur. Lana quasi mundatur et abluitur, cum largitione eleemosynarum homo a peccatis mundatur. Unde illud: Date eleemosynam, et ecce omnia munda sunt uobis . Colo lana suspenditur, dum summa uigilantia attenditur, ne aliquid causa iactantie, uel inanis glorie amore tribuatur. In fila redigitur, cum discrete eleemosyna largitur. Lana contexitur, quando operibus misericordie studiose insistitur. Tela preciditur, cum iam uoluntas habendi ab animo perfecte excluditur. Tandem insuitur, cum iam quilibet conuersus de actiua uita conscendens,  relictis omnibus, uite contemplatiue inseritur atque coniungitur, et sic regularis capa perficitur, dum sibi a Deo per bonam operationem indumentum eterne glorie promeretur.

Iterum beatissimus Augustinus sanctum alloquitur Isidorum, dicens: Reuerende frater, ecce omnes domesticos tuos, sicut promisi, duplicibus indumentis uestiui. Non ergo timeas ultra domui tue a niueis frigoribus, dum omnes domestici tui uestiti sunt duplicibus. Primum eis aptaui superpelliceum, quo significatur munditia mentis et corporis; deinde capam ouina lana contextam, in qua ostenditur innocentia uite, et humilitas conuersationis. Tu igitur, uenerande frater Isidore, eis uictualia sufficienter acquire, ut, dum uestibus  abundant, sine indigentia Deo possint seruire. Tibi etiam competit eos monere, dum es presens spiritu et corpore, ut regulam sibi a me institutam cum omni deuotione studeant implere. Predica etiam illis, ut studiose spiritalibus inhereant officiis, ne, quod absit, terrenis delectati bonis, omnino careant eternis. Ad hec noster patronus sanctus Isidorus: O reuerentissime Pater Augustine, sic te decet eos hortari, bene uiuere. Omnipotenti Deo referimus actiones gratiarum, qui te constituit Doctorem sanctarum Ecclesiarum.

Ecce, fratres karissimi, per Dei gratiam a beato Augustino sufficienter estis instructi, et regularibus uestimentis, uidelicet superpelliceo et capa, dupliciter induti. In superpelliceo, sicut iam supradictum  est, munditia mentis et corporis designatur. Cauete igitur, fratres, ne subter superpelliceum damnabilis lateat fornicatio. Mihi credite; superpelliceo non induitur, quisquis fornicatione polluitur. Quid prodest foris ante oculos hominum superpelliceum ostendere aqua ablutum, et intus ante oculos Dei portare corpus fornicatione pollutum? Aut quid prodest foris in conspectu hominum demonstrare munditiam uestis, et occultare intrinsecus immunditiam fornicationis? Nihil celatur ante Deum: uidet occulta qui fecit abscondita: Omnia nuda et aperta sunt oculis eius . uos igitur moneo, dilectissimi, ne uelitis esse sepulcra dealbata, que foris quidem apparent hominibus speciosa, intus autem plena sunt ossibus mortuorum,  et uermibus, atque omni spurcitia .

Capa ex lana contexitur ouis, et ideo humilitatem significat religiose conuersationis. Igitur, karissimi, solerter preuidete, ne lupus lateat sub ouina pelle. Unde Dominus in Euangelio: Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces . Lupus latet sub pelle ouina, quando sub habitu regularis uite latet simulatio, discordia, atque inuidia. Sub pelle etiam ouina lupus latet, cum quilibet simulator sub specie religionis proximis suis nocet. Lupus rapax est intrinsecus; qui exterius  innocentiam simulando, non cessat, detrahendo, murmurando, susurrando, comedere carnes proximorum suorum in occulto. Habitum ergo religionis, fratres, quem pretenditis specie, bonis operibus implete. Non queratis aliud esse in occulto, et aliud in publico. Concordet animus interius cum religiosis uestibus. Concordet uita cum lingua. Sanctus est habitus, sanctus sit animus. Sancta sunt uestimenta, sancta sint opera uestra. Habentes igitur, dilectissimi, uictum et uestitum, his contenti estote , et nullum apud uos retineatis proprium. Procul dubio ipse facit furtum, qui in commune habet omnia cum ceteris fratribus, et apud se aliquid habet absconditum. Omnia in commune cum ceteris fratribus possidere, et  apud se aliud abscondere, quid est aliud nisi post mortem seipsum penis tradere? Qui in commune habet cum ceteris fratribus uictum et uestitum, et aliud retinet absconditum, quid est aliud quam manifestum furtum? Ergo, fratres karissimi, diuitias contemnite, paupertatem diligite, terrena despicite, celestia desiderate. Nihil superfluum queratis, nichil apud uos retineatis, nichil abscondatis, si ad communem societatem electorum Dei peruenire desideratis ad quam uos perducere dignetur ille, qui in Trinitate perfecta uiuit et regnat Deus per omnia secula seculorum. Amen.



SERMO NONUS. II IN TRANSLATIONE SANCTI ISIDORI.


 Non timebit domui sue a frigoribus niuis; omnes enim domestici eius uestiti sunt duplicibus . Nuntius summi Regis, uidelicet angelus quem mittit Dominus in circuitu timentium eum , unus ex eis qui semper uident faciem Patris qui in celis est  felici rumore nuntiauit in curia summi Imperatoris qui imperat uentis et mari , parari, uel potius reparari domum beati Isidori Hispalensis quondam metropolitani episcopi intra muros urbis Legionensis religiosorum clericorum ordini et inhabitationi. Quo rumore suscepto, uenerabilis Pater Augustinus catholice Ecclesie Doctor egregius, gratulabundus et exsultans, dominum Isidorum Doctorem Hispaniarum, nescio quid secum meditantem  intuens, sic eum alloquitur: Quid est, reuerende frater, quod tecum uoluis? Nunquid aliquid de Scripturis exponendis meditaris? Sed in hac patria spirituum, celum, id est Scriptura non extenditur sicut pellis , sed plicatur, id est inuoluitur sicut liber : nec plebes doctrina indigere cognoscis, quia hic impletur illud quod scriptum est: Non docebit uir proximum suum, omnes enim cognoscent me a minimo usque ad  maiorem . Cum autem, ut uidetur, de regimine et dispositione Ecclesiarum sollicitus sis, tamen de ea que te specialius familiariusque contingit, decet ut solliciteris. Loquor autem de ea, que intra muros urbis Legionensis thesaurum corporis tui continens, religiosis clericis preparatur inhabitanda.

Ad hec dominus Isidorus, sollicitor, inquit, super his, sed precipue de indumentis Deo seruientium in domo illa clericorum; nam uictui ipsorum iam necessaria ex magna parte paraui, et reliqua sufficientius preparabo; sed terra illa non abundat uestibus. uolo autem eos habentes uictum et uestitum iis contentos esse . Ad hec Pater Augustinus, et ego, inquit, prouidebo his  filiis tuis indumenta. Legitur autem apud Salomonem de muliere quadam, quod non timebit domui sue a frigoribus niuis, et cetera. De qua et ibidem subditur: Operata est linum, et lanam . Ad hunc ergo modum ego his filiis et domesticis tuis uestem duplicem ex lana linoque contextam, superpelliceum scilicet et capam, in quorum altero munditiam, in altero uolo humilitatem intelligi; quod ex ipsarum quoque uestium colore et apparatu  potest agnosci. Nam corporis munditia candorem habet, et nigredo uestis humilitatem representat. Nosti etiam beatissimam uirginem Matrem Domini harum uestium specialiter fuisse uestitam. Unde et de ea scriptum est: Gloria Libani data est ei, decor Carmeli, et Saron . Et ipsa de se ait: Quia respexit Dominus humilitatem ancille sue . In apparatu quoque harum uestium idem attenditur: nam uestis linea multo labore et difficultate perficitur, non usque adeo uestis lanea. Ad hunc modum munditia corporis multo labore multoque conatu utiliter habetur et custoditur, utpote cui resistit lex membrorum, fomes et languor nature, stimulus carnis, quem pati se etiam Apostolus confitetur , praua et fluxa consuetudo,  exterior aliene cutis illecebrosa tentatio, interior hostis incentiua suggestio.

De lino autem planum est, quia primum a terra auellitur, deinde in fasciculos colligatur, in lacum dimittitur, ad solem exsiccatur, quisquiliis et stupa emundatur, per colum in fila redigitur, in glomos complicatur, in telam extenditur et contexitur, tandem inciditur et insuitur, et sic superpelliceum aptatur. Ad hunc modum multo labore sudatur, ut exeat ex carne rubigo eius et tenax uiscositas superetur, cuius aculeos expertus est homo post peccatum, ante motus aliorum peccatorum, cum ceperant riui concupiscentiarum per membra sine lege diffundi, qui prius lege nature tenebantur cohibiti, ne inordinate erumperent. Unde erubuit nuditatem  suam, et cucurrit ad umbram, ut obumbraret turpitudinem suam . uincende huius bestie difficultatem notat Apostolus dicens: Fugite fornicationem : que est uectigal, scilicet nature, et uos ipsos acrius et uicinius insequentem. Nam omnis uirtus hostis in lumbis eius, et fortitudo illius in umbilico uentris eius . Ista est Dalila, que dormit in sinu nostro , a qua custodire claustra oris nostri precipit propheta , nam nulla pestis efficacior ad nocendum, quam familiaris inimicus. Augustinus: Ut ergo uestis nuptialis preparetur sponso, ut omni tempore candida sint uestimenta  horum filiorum tuorum, o frater Isidore, ne nudi ambulent; auellat primo linum  a terra sordide uoluptatis, et carnalis colluuionis abominatio, in fasciculos colligare procuret regularis ordinis districtio, in lacum dimittat timor supplicii, ad solem exsiccet superni uapor desiderii, quisquiliis et stupa per contunsionem emundet carnis maceratio, per colum in fila redigat supernorum contemplatio, in glomos complicet frequens meditatio, in telam extendat certa futurorum exspectatio, contexat caritatis connexio, incidat regularis exercitatio, consuat perseuerantie fortitudo. In primo horum displicet homo sibi, in secundo abnegat seipsum sibi, in tertio dimittit se infra se, in quarto suspendit se supra se, in quinto cohibet se intra se, in sexto excedit mente supra se, in septimo recolligitur ad se, in octauo confortatur de se, in nono  coniungitur et supra et circa se, in decimo roboratur, in ultimo perficitur et consummatur. Nam cum incipit homo cogitare intra se, quam breuis sit uoluptas que famem sui patitur, et fastidio abiecta, cuius subinde operiat, aut reddeat, aut peniteat.  Cum hec, inquam, meditatur homo, factus animal pronum et deditum uentri et genitalibus, cui Deus

   Os sublime dedit celumque tueri
Iussit, et erectos ad sidera tollere uultus; 
exhorreat cenum sordide uoluptatis, et carnalis uolutabrum colluuionis abominetur, et sic linum  a terra auellitur. Omne enim peccatum quodcunque fecerit homo, extra corpus est; qui autem fornicatur, in corpus suum peccat . Hoc linum a terra auulserant quibus Apostolus dicebat: Quem ergo fructum habuistis tunc, in quibus nunc erubescitis? 

Consequenter cum disponit ascensiones in corde suo , ut intret in potentias Domini , eligit magis abiectus esse in domo Dei, quam habitare in tabernaculis peccatorum , et alligat se uoto continentie et districtioni ordinis regularis. De hac colligatione planum est, quia sic colligatur et adstringitur, ut fiat fasciculus myrrhe; ut sit sicut Isaac colligatus ad aram, fasciculo lignorum superpositus . Nam os  habet, et non loquetur; oculos habet, et non uidebit , et cetera, ut possit uere dicere: Christo confixus sum cruci . Sed quia adhuc inter duas molas molitur, quas prohibet Moyses loco pignoris dari ; per inferiorem, quasi linum in lacum dimissum, preteritorum conscius, et futurorum pauidus, timet supplicia pro preteritis que commisit, et pro futuris que potest committere. Beatus enim uir, ait Salomon, qui semper est pauidus . Et Psalmista: Initium sapientie timor Domini . Nam timor supplicii ianua est regni. Sed quoniam inter hec supernorum desiderio ardet uir desideriorum, desiderio desiderans illud nouum pascha manducare in regno  Dei , et quasi holocaustum in ara altaris incenditur: omnis in eo carnalis humor quasi ad solem exsiccatur, ut quasi Deus in tympano collaudetur, et assum tantum igni quidquid est de agno Paschali comedatur . Hoc igne ardebat Ieremias dicens: Factus est quasi ignis exestuans, claususque in ossibus meis . Et discipuli dicentes: Nonne cor nostrum ardens erat in nobis?  Et Dauid: Concaluit cor meum intra me , etc.

Inter malleum quoque positus et incudem per carnis macerationem contunditur, sed non frangitur. Superfluis emundatur, necessariis non priuatur, ut si hostem insequitur, ciuis non exstinguatur secundum illud Apostoli: Curam carnis ne feceritis in  desideriis . Nam cum uenter et genitalia, sicut loco, ita sibi coniuncta sint uitio, uenterque mero exestuans facile despumet in libidinem, nulla potest efficacior ad seruandam corporis munditiam adhiberi medicina, quam parcimonie deseruire, gulam cohibere, uentrem restringere, carnem macerare ne effluat et resoluatur in turpem libidinem; sicut Loth, quem Sodoma non uicit, uina uicerunt . Unde ait propheta: Peccatum Sodome fuit saturitas, et abundantia panis . Primus quoque parens per edulium ligni uetiti sua contra se arma mouit, expertus est, et fecit sibi perizomata ad uelandam turpitudinem, quam intellexit . Princeps quoque cocorum muros Ierusalem destruxit . Unde Apostolus: Nolite  inebriari uino, in quo est luxuria . Et Salomon: Luxuriosa res est uinum, et contumeliosa ebrietas : que etiam femora Ne denudauit, et filio ridenda monstrauit . Itaque uinum nec suo pepercit auctori. Hec quilibet melius legit in libro experientie:

uina parant animos, faciuntque caloribus aptos.

Supernorum contemplatio subtilissima fila producit, de quibus uestis philosophie secundum Betium contexitur: ut quasi uirgula fumi ex aromatibus raptus in tertium celum , audiat uerba que non licet homini loqui .

Que etiam complicat, et quasi in glomos recolligit frequens meditatio, sicut legitur de gloriosissima uirgine: Maria autem conseruabat omnia uerba hec,  conferens in corde suo . Et Apostolus: Hec meditare : ut uigilet ratio, ne dormitante ostiaria Isboseth percutiatur in inguine, et moriatur . Nam meditatio sermonum Domini intellectum dat paruulis .

Mola uero superior, futurorum scilicet exspectatio, telam in altum suspendit, ut dicat: Nostra conuersatio in celis est: unde exspectamus Iesum Christum, qui reformabit corpus humilitatis nostre, configuratum corpori claritatis sue .

uerum texturam uestis caritas orditur et perficit, ut sit uestis inconsutilis desuper contexta per totum, que non est scissa, sed sorte diuine predestinationis  contingit his quos predestinabit,  et preelegit fieri conformes imaginis Filii sui . Hec est uestis nuptialis. Beatus, qui hanc seruat, ne nudus ambulet . De exercitatione regularis ordinis in lectione, oratione, et aliis que sunt ex parte Marie, que optima predicatur; uel in instructione minorum, et operibus pietatis, in quibus turbatur Martha et sollicita est erga plurima ; uos melius exercitati me magis potestis docere, quam ab indocto aliquid discere.

Hanc uestem polymitam necesse est ut consuat perseuerantia, ut sit uestis talaris Ioseph , ut et offeratur cauda hostie in sacrificio Domini, uel potius in holocausto . Qui enim perseuerauerit usque in finem, hic saluus erit . Hoc superpelliceo, hac ueste candida filii tui  interius induantur: nam omnis gloria filie regis ab intus est , ut sint candidi Nazarei eius super niuem dealbati . Ut autem perfecte uallentur a frigoribus niuis, et ut uestiti sint duplicibus, parabo etiam eis capam humilitatis.

Ut uero capa possit aptari, prius tondetur lana ab animali, deinde in fila redigitur, tela texitur, pannus coloratur, inciditur et consuitur. Detondet itaque lanam ad parandam humilitatis capam propriorum abrenuntiatio, in fila redigit regularis instructio, telam texit obedientie professio, pannum colorat proprie infirmitatis consideratio, incidit mortis recordatio, consuit retributionis certitudo. Horum ergo primum expedit, secundum erudit, tertium constringit, quartum deponit, quintum  concutit, sextum erigit. Sane cum opes iperi fane, id est superbiam gignere et nutrire consueuerint, sicut apparet in angelo, et in homine primo, quorum prodiit iniquitas ex adipe , sicut crassitudo terre erupta est super terram .

Quasi tondetur lana ad humilitatis uestem texendam, cum renuntiat homo proprie uoluntati, proprie possessioni, proprie libertati, proprie cogitationi, ut dicat patri et matri, non noui uos. Et sicut in tonsura animalis exoneratur animal, uermes moriuntur, lana decerpitur; ita in renuntiatione propriorum exoneratur camelus, ut possit per foramen acus transire . Nam ipsa humana felicitas multis amaritudinibus respersa est,  que acquiritur cum labore, habetur cum timore, amittitur cum dolore . Unde et spinis in Euangelio comparatur. Unde Apostolus: Qui uolunt diuites fieri, inserunt se doloribus multis . uermes quoque sollicitudinis temporalis moriuntur, et pene gehennalis. Nam ut ait Salomon: Sicut uermis consumit ligna, sic tristitia mentem uiri . Et Isaias ad Nabuchodonosor: Subter te sternetur tinea, et operimentum tuum erunt uermes . Et iterum: uermis eorum non morietur, et ignis non exstinguetur .

In regulari instructione lana quasi in fila producitur ad parandam humilitatis capam in silentio, quod est cultus iustitie secundum Isaiam ,  in oratione, et lectione, et reliquis, que humilitatis signa sunt, sicut est tonsura, frequens capitis inclinatio, uenie petitio, et alterutrum confessio, in communi usu omnium, in uilitate indumentorum, in austeritate ciborum. Hanc lanam in fila produci uolebat Apostolus dicens: Omnia in uobis honeste, et secundum ordinem fiant . Ad hec etiam suppetunt infinita Patrum exempla tam in ueteri quam in Nouo Testamento.

Telam autem humilitatis texit obedientie professio. Nam quid est quod tam sit effectiuum et conseruatiuum humilitatis, quam loco Dei imponere hominem super caput suum, et ita totum de arbitrio pendere alieno? Ut sine superioris nutu os habeat, et non loquatur: oculos habeat, et  non uideat: pedes habeat et non ambulet: manus habeat, et non eas extendat etiam ad suscipienda munera: et ideo uictimis iure preponitur obedientia . In sacrificio quippe aliena caro, in obedientia propria mactatur: quandoque etiam usque ad sanguinis effusionem secundum illud: Christus factus est pro nobis obediens Patri usque ad mortem . Et ex contrario quoque melius intelligitur quid de huius laude sentiatur. Unius hominis inobedientia morti addicit posteros et proscripsit uniuersos. Nam, ut ait Samuel: Crimen ariolandi est nolle obedire, et scelus idololatrie nolle acquiescere . Sola ergo est que meritum fidei possidet, obedientia. Ad hanc hortatur Apostolus, dicens: Obedite prepositis uestris .

 Pannum colorat colore nigro proprie infirmitatis consideratio. Si enim consideret homo quid fuit, quid est, quid erit; recolligit quia uile sperma, uas stercorum, esca uermium: Quid ergo superbit terra, et cinis?  Quid tenditur pellis morticina?

Unde superbit homo, cuius conceptio culpa,
Nasci pena, dolor uita, necesse mori?
Cognosce te ipsum, cadauer putridum; e celo descendet , id est cognosce te ipsum. In omnibus uiis tuis recordare nouissima tua, et in eternum non peccabis . Et hoc est quod pannum incidit ad cappam humilitatis consuendam.

Inciditur enim superbia, si consideratur conditio mortis, cunctis imposita secundum illud:  Puluis es, et in puluerem reuerteris ; et damnationis comminatio reprobis infligenda, secundum illud: Detracta est ad inferos superbia tua . Et illud: Sicut oues in inferno positi sunt , etc.

Sed hanc capam consuit retributionis certitudo. Si enim consideret homo quid sit ex se, quid ex dono Dei, uel qualis et quis futurus ex retributione Dei; fiunt homini iustitie sue quasi pannus menstruate . Et hoc est, quod animalia pennata deponunt alas suas, cum fit uox super firmamentum, quod imminet capiti eorum . Hanc capam pastor Ecclesie nos admonet consuete dicens: Humiliamini sub potenti manu Dei, ut uos exaltet in tempore uisitationis . His  ergo duplicibus uestimini, karissimi, ne timeatis domui uestre a frigoribus niuis.

Hec autem frigora niuis mortalia sunt peccata, et immissiones hostis antiqui, qui dicitur nix non incompetenter. Sicut enim nix de celo descendit, et illuc ultra non reuertitur, ita et diabolus per superbiam de sublimibus corruens, non reuertetur ultra ad manum de qua excussus est. Et sicut nix cum sit aqua, in ere uiolentia aquilonis induratur, ita diabolus secundum Iob induratus est tanquam lapis , qui et aquilo dicitur frigidus, scilicet et durus, nomine tantum dexter. Unde in Canticis: Surge, aquilo, et ueni, auster . Frigoribus huius niuis refrigescit caritas multorum, ut ait Dominus .  Et Salomon: Propter frigus piger noluit arare .

Ut ab his ergo domui uestre ne timeatis, his duplicibus uestimini, karissimi, ut conteratis duo cornua illius cerastis antique pre aliis eminentiora. De quo ait Iob: In secreto calami dormit in locis humentibus . Et iterum: Huic montes herbas ferunt . Et: Ipse est rex super omnes filios superbie . Ista regina, hoc delictum maximum, ista bestiola, que plures interfecit de exercitu Absalon, quam gladius Dauid; hec uobis maxime est etiam in bonis que agitis formidanda et cauenda. Nam

inquinat egregios adiuncta superbia mores.

Que natione celestis, mentes sublimium inhabitat  sub cinere latitans et cilicio, prima a Deo recedentibus, et ultima redeuntibus. Nam

Cum bene pugnaris, cum cuncta subacta putaris,
Que post infestat, uincenda superbia restat.
In curta manica quandoque et superbia longa. His ergo duplicibus uestimini, ut non diploide confusionis. sed stola gemine glorificationis induamini, ambulantes cum Agno in albis , facti sicut angeli Dei, qui non nubent, neque nubentur , per humilitatem quam nunc seruatis sessuri super sedes duodecim iudicantes duodecim tribus Isrel cum eo qui uiuit, et regnat cum Deo Patre in unitate Spiritus sancti Deus per omnia secula seculorum. Amen.





SERMONES DE DIuERSIS.



SERMO PRIMUS. IN DEDICATIONE ECCLESIAE.

 Ioannes apostolus et euangelista a Christo electus atque dilectus, in tanto dilectionis amore est prelatus, ut in cena recumberet super pectus eius  , ipsique soli cruci sue adstanti Matrem propriam commendare est dignatus . Prouida siquidem dispensatione, ut ipsi ad custodiendam  gloriosissimam uirginem tradidisset, quem nubere uolentem, ad amplexum uirginitatis asciuerat, et impollutum mente et corpore preelegerat. Hic itaque cum propter uerbum Dei et testimonium Iesu Christi in Pathmos insula in exsilium mitteretur, illic ab eodem Apocalypsis preostensa describitur, in qua ad eruditionem nostram inter cetera, sic loquitur: Dixit mihi angelus: ueni, ostendam tibi sponsam Agni. Et sustulit me in spiritu in montem magnum et altum, et ostendit mihi ciuitatem sanctam Ierusalem nouam descendentem de celo a Deo, compositam sicut sponsam ornatam uiro suo . Montem magnum et altum Christum dicit, de quo propheta ait: In illa die erit mons domus Domini in uertice montium, et eleuabitur super colles  , id est super prophetas et apostolos; quia ipsi montes et colles dicuntur propter magnitudinem uirtutum et excellentiam meritorum. Quod autem, in illa die, dicit, a passione Christi usque ad finem mundi unum diem esse ostendit.

Sequitur: Ierusalem celestis multitudo sanctorum est, que cum Domino dicitur esse uentura, sicut ait Zacarias propheta: Ecce Dominus noster ueniet, et omnes sancti eius cum eo . Hi preparantur a Deo habitatione munda, ut habitent cum eo, sicut sponsam ornatam uiro suo. Christus est caput et uir totius Ecclesie. Unde Salomon ait, cum de eadem Ecclesia sub persona fortis mulieris loqueretur, dicens: Nobilis in portis uir eius,  quando sederit cum senatoribus terre . uir sancte Ecclesie Christus est, qui cum senatoribus terre, id est cum patriarchis, et prophetis, atque apostolis ad iudicandum uiuos et mortuos in die iudicii sessurus est. Recte etiam dicitur nobilis, quia inter omnes filios hominum nullus est ei similis. Omnis igitur Ecclesia, id est omnes sancti, sanctitate et iustitia Iesu Christo sponso suo coniungendi procedent ornati, et in eternum cum eo mansuri. Congrue hec ciuitas Ierusalem, id est sancta Ecclesia, noua dicitur: quia per baptismi sacramentum, in Christo qui est nouus homo, de die in diem renouatur. Hec enim quotidie in penitentia descendit de celo, scilicet in humilitate Filium Dei imitando. Sic enim Filius Dei cum in forma  Dei esset, formam serui accipiens, de celo descendit, quia usque ad mortem se humiliauit . Descensio Filii Dei de celo, eius est incarnatio. Hec igitur Ierusalem ciuitas quotidie imitando Deum, de celo descendit; quia Iesu Christi sponsi sui uestigia sequens, in humilitate sese custodit. Miro modo sancta Ecclesia siue quelibet sancta anima quanto amplius propter Deum per humilitatem descendit, tanto magis per Dei gratiam ascendit. Unde Dominus in Euangelio dicit: Qui se exaltat, humiliabitur: et qui se humiliat, exaltabitur . Sic etiam ait eloquentissimus noster Isidorus  : »Descende ut ascendas, humiliare  ut exalteris, ne exaltatus humilieris.« Unusquisque ergo tanto in oculis Dei erit pretiosior et altior, quanto apud semetipsum pro amore Dei fuerit despectior ac uilior. Quare? Quia Deus humilia respicit, et alta a longe cognoscit . Unde alibi Scriptura dicit: Deus humilibus dat gratiam, superbis autem resistit . Unde Dominus ad Saulem loquitur, dicens: Nonne cum paruulus esses in oculis tuis, caput te constitui in tribus Isrel?  Ac si diceret: Magnus mihi fuisti, quando despectus eras tibi. Nunc autem quia magnus es tibi, despectus es mihi.

Habebat, inquit, hec ciuitas portas duodecim, et super portas duodecim angulos, et nomina superscripta duodecim tribuum Isrel. Luminare eius simile  lapidi pretiosissimo, simile crystallo. Eidem uero ciuitati propheta loquitur, dicens: Non erit tibi sol amplius ad lucendum per diem, nec splendor lune illuminabit te; sed erit tibi Dominus in lucem sempiternam, et Deus tuus in gloria magna . Sicut enim lapis crystallinus naturali claritate est perlucidus, ita ciuitas illa describitur nullo siderum fulgore illuminari, sed sola Dei luce illustrari. Habebat murum magnum et altum. Unde Zacarias propheta ait: Ego ero murus in circuitu eius, dicit Dominus . Dominus ergo totius maiestatis est lumen et custos illius gloriosissime ciuitatis. Quod autem dicit, habens portas duodecim ex singulis margaritis, et in portis angulos duodecim, et  nomina scripta, que sunt nomina duodecim tribuum filiorum Isrel. Et in Euangelio legimus Dominum de se dixisse: Ego sum ostium. Per me si quis introierit, saluabitur . Ergo Christus est huius ciuitatis ianua. Duodecim uero porte et duodecim tribus Isrel duodecim apostoli sunt et duodecim prophete, qui uniuersam significant Ecclesiam in duodenario numero constitutam. Et tamen iste duodecim porte ad unam portam ueniunt, que est Christus. Porte autem ex singulis margaritis existunt, quia sancti apostoli, qui porte Ecclesie sunt, intrantibus lumen ueritatis ostendunt. Quod uero ciuitatem esse quadratam dicit , sanctorum adunatam turbam ostendit, in quibus fides catholica nullo modo fluctuare potuit. Hec ciuitas  in quadro est posita, quia in ordine quatuor euangelistarum super Dominicam incarnationem sancta Ecclesia firmiter est edificata, et in quatuor mundi partibus constituta.

Iterum subiungit, dicens: Et qui loquebatur mecum, habebat mensuram, scilicet arundinem auream. In arundine aurea fidem incarnationis Domini nostri Iesu Christi ostendit, qui carnem humane fragilitatis suscepit, in qua nobis exemplum perfectionis et uiam nostre salutis monstrauit. Ipse solus est, per quem fidei mensura unicuique distribuitur, et sancte Trinitatis integritas cognoscitur. Et mensus est ciuitatem stadiis duodecim. Longitudo autem,  et latitudo, et altitudo eius equalia sunt. Fides enim Christi, et integritas sancte Ecclesie per hec duodecim stadia, id est per apostolorum doctrinam et prophetarum fidem agnoscuntur; quia in eis nichil superfluum, nichil extrinsecus ueniens, nichil minus habens inuenitur. Etiam subditur: Et erat structura muri eius ex lapide iaspidis: ipsa uero ciuitas aurum mundum simile uitro puro. In alio metallo quidquid interius continetur, absconditur; in uitro autem quilibet liquor qualis interius habetur, talis exterius demonstratur. Quid ergo aliud in auro uel uitro accipimus, nisi illam supernam patriam, illamque beatorum ciuium societatem, quorum corda sibi inuicem et caritate fulgent, et puritate translucent? Ipsa quippe eorum  claritas sibi uicissim in alternis cordibus patet, quia cum uniuscuiusque uultus attenditur, simul et conscientia penetratur. Pretiosi lapides ex quibus ciuitas edificatur, sanctos et fortes in persecutione uiros ostendunt, qui nec tempestate persecutorum, nec impetu pluuie, id est tribulationum, a statu uere fidei dissolui poterunt. Platea uero, que de auro purissimo esse dicitur, sanctorum corda ab omnibus peccatis munda insinuat, in quibus Dominus deambulat. Flumen autem uite, quod de throno Dei et Agni procedebat , gratiam baptismi insinuat. Lignum uite ex utraque ripa, secundum carnem aduentum Christi ostendit, quem uenturum et passurum uetus lex predixit, et Euangelium  iam uenisse manifestauit. Fructus uero duodecim per singulos menses, duodecim apostolorum multimodam gratiam ostendunt, quam ab uno crucis ligno suscipientes, populos fame consumptos uerbi Dei pabulo reficiunt. Et folia ligni in curationem gentium. Folia ligni, que ad sanitatem gentium proficiunt, uirtutes sancte crucis ostendunt. Omnis languor non erit amplius, quia absterget Deus omnem lacrymam ab oculis eorum, thronus Dei et agni erat in ea . Thronus Grece, sedes dicitur Latine. Sedes igitur Dei erat in ciuitate illa, id est in sancta Ecclesia, testante Psalmista: Sedes tua Deus in seculum seculi . Et serui eius seruient ei, et uidebunt faciem eius .

Interea scire uos oportet, fratres karissimi, quia  per tres portas ingrediuntur hanc nobilissimam ciuitatem omnes sancti. Tres solummodo portas habet sancta Ecclesia per quas celestem Ierusalem, que ut ciuitas ex lapidibus uiuis edificatur quotidie in suis membris, feliciter ingreditur. Prima uidelicet ad orientem, secunda ad aquilonem, tertia uero ad meridiem. Porta quippe in oriente est fides, quia per ipsam lux uera nascitur in mente hominis. Porta  in aquilone est spes, quia unusquisque in peccatis positus, si de misericordia Dei desperauerit, funditus perit. Unde necesse est, ut qui propter iniquitatem suam iam mortuus fuerat, per misericordie spem reuiuiscat. Profecto in meridie est porta caritatis, quia qui Deum perfecte diligit, ardet igne diuini amoris. In meridiana etenim porta sol in altum erigitur, quia per caritatem lumen fidei in Dei et proximi dilectione subleuatur. Per has tres portas, scilicet fidei, spei, et caritatis, quisque fidelis in Dei et proximi amore solidatur, et in illa celesti Ierusalem de qua loquimur, ciues constituitur.

Nunc ergo, fratres karissimi, per has tres portas intrare contendite, et ut in illa superna ciuitate ciues esse mereamini, summopere elaborate. Quicunque  uestrum post fidem et baptismi sacramentum non ceciderunt in profundum uitiorum, Deo gratias referant, et per orientalem portam ingrediantur regnum celorum. Illi uero, qui post inchoationem fidei caloris, et luminis, in peccatorum suorum frigore atque obscuritate lapsi sunt, per penitentie compunctionem ueniam sibi a Deo acquirant, et ad gaudia eterne retributionis per aquilonis portam perueniant. Hi autem, qui igne sancti Spiritus succensi, sanctis desideriis ac uirtutibus feruent, et spiritali intellectu quotidie interni gaudii mysteria penetrant, et ut celestem Ierusalem per meridianam portam ingredi possint, studiose inuigilant. Hec igitur, fratres et domini mei,  uobiscum agite. Hec in mente sedula meditatione uersate, et si uos in illa ciuitate delectat habitare, omnia que sub celo sunt, pro nichilo reputate, atque ad illam passibus bonorum operum quantocius properate. Non uos ad illam festinantes superfluitas uerborum impediat, non dulcedo ciborum retrahat, non mollities uestimentorum retro abire faciat, non pulchritudo carnis detineat, non species humana reducat, non amor temporalium delectationum retardet, non cura parentum a recto itinere deuiet. Ad illam ergo uoto et desiderio tendite, ad illam medullis cordis indesinenter suspirate ob recordationem illius libenter lacrymas fundite, et ut aliquando ad illam possitis pertingere, uotis omnibus Deum exorate. iehsu Christus Dei Filius, qui  splendor Patris est et uirtus, quique eamdem ciuitatem illuminat claritate sui uultus, faciat nos per seipsum ad illam pertingere cum sanctis omnibus, atque in ea eternaliter uiuere in suis sacratissimis laudibus: qui cum eodem Patre, et Spiritu sancto uiuit et regnat Deus per omnia secula seculorum. Amen.



SERMO SECUNDUS. IN DEDICATIONE ECCLESIAE II.


 Fratres karissimi, rogo ut sollicite audire dignetur caritas uestra, que ad eruditionem uestram, imo totius Ecclesie, loquitur uenerabilis presbyter Beda. Ait enim  : »Domum [Domus] quam Salomon edificauit, Ecclesie figura fuit, que a primo electo usque ad ultimum quotidie per gratiam regis pacifici, id est Christi, edificatur, que partim peregrinatur ab illo in terris, partim post peregrinationem iam cum illo regnat in celis, ubi post ultimum iudicium tota regnabit. Ad hanc sanctam Ecclesiam pertinent angeli, quorum nobis similitudo promittitur in futuro. Unde est illud: Aequales erunt angelis, et sunt filii Dei: cum sint filii resurrectionis . Ad hanc pertinet Christus, sicut ipse ait: Soluite templum hoc, et in tribus  diebus excitabo illud. Hoc enim dicebat de templo corporis sui . De nobis autem dicit Apostolus: Nescitis quia templum Dei estis?  etc. Si ergo ille templum secundum carnem factus est, per inhabitantem spiritum et nos efficimur, constat quia figura omnium nostrum et ipsius Domini, id est membrorum et capitis, templum illud fuit. Sed ipsius tanquam lapidis angularis, electi, pretiosi, et in fundamento fundati . Nostri autem tanquam lapidum uiuorum superedificatorum super fundamentum apostolorum et prophetarum , id est Christum. Quod melius, considerato ordine, ipsa templi edificatio patebit, ut in quibusdam scilicet figura ad ipsum, in quibusdam ad omnes electos pertineat; in quibusdam  in celis angelorum felicitatem, in quibusdam collata hominibus auxilia, in quibusdam remunerata cum angelis hominum certamina demonstret.

Elegit ergo Salomon rex operarios de omni Isrel . Non frustra operarios de omni Isrel elegit; quia non de stirpe Aaron sacerdotis eligendi, sed de omni Ecclesia querendi sunt, qui domum Dei exemplo uerboque edificent, et sine persone acceptione sunt promouendi. Qui cum ad erudiendos infideles et in collegium Ecclesie uocandos ordinantur, quasi ad cedendas in Libano templi materias, id est cedros, uiri strenui et electi mittuntur. Et erat indictio triginta millia uirorum, mittebatque eos in Libanum: decem millia uirorum per singulos menses uicissim, ita ut duobus mensibus  essent in domibus suis . Triginta millia cesores eos significant, qui in fide sancte Trinitatis sunt perfecti, quod doctoribus maxime congruit. Sed quia triginta millia erant ordinata, ut dena per menses singulos operi instarent, magis denarii  numeri pandendum est sacramentum. Dena millia ad cedenda ligna de Isrel in opus domus Domini mittuntur. Qui enim ad eruditionem insipientium ordinantur, decem precepta legis per omnia seruare, et auditoribus debent seruanda monstrare, premia quoque in celis futura, que per denarium figurantur, et ipsi spectare, et auditoribus speranda intimare. Terni autem menses quorum distantia singulis lignorum cesoribus erat imposita, perfectionem trium uirtutum euangelicarum denuntiant, scilicet eleemosyne, orationis et ieiunii. Per eleemosynam namque comprehenduntur omnia que ad dilectionem proximi explendam beneuole in fratres comparamus. Per orationem, omnia quibus per internam compunctionem nostro Conditori coniungimur.  Per ieiunium, omnia quibus a contagione uitiorum et illecebris seculi obseruamur, ut libera mente et casto corpore semper dilectioni Dei et proximi ualeamus inherere.

»Hiram uero rex Tyri, qui excelse uiuens interpretatur, erat super huiuscemodi indictionem. Excelse uiuens Christus est, qui operariis templi preponitur ut ordinet quibus mensibus singuli ad operandum exeant, quibus ad procurandam domum redeant; cum predicatorum mentes familiarius informat ut discernant quando ad conscientiam suam examinandam quasi propriam domum inspiciendam reuerti, ut orationibus, et ieiuniis et uisitatore digna sit. Prepositi qui preerant operibus, tria millia trecenti fuerunt propter fidem sancte Trinitatis  significandam, quam sancta Scriptura predicat. Quod autem in Paralipomenon tria millia sexcenti scripti sunt, ad perfectionem eorum respicit . Senarius enim [suppl. numerus] in quo mundi completur ornatus, perfecta bonorum opera significat. Et quia sancta Scriptura cum fide ueritatis opera iustitie docet habenda, recte prepositi operum tria millia et sexcenti fuerunt. Prepositi autem sunt sacre Scripture conditores, quorum magisterio erudimur inscios docere, contemptores corripere, et onera inuicem nostra portare.

»Fuerunt itaque Salomoni septuaginta millia portantium onera, et octoginta millia latomorum in monte: absque prepositis, qui preerant singulis  operibus, numero trium millium et trecentorum precipientium populo, et his qui faciebant opus. Septuaginta ergo millia portantium onera, et octoginta millia latomorum cum prepositis suis non fuerunt Isrelite, sed proselyti, id est aduene qui morabantur  inter eos. Proselyti uocabantur Grece, qui ex aliis nationibus in consortium populi Dei accepta circumcisione transibant. Fuerunt ergo operarii domus Domini de Isrel, et de proselytis, et de gentibus.

 Iterum Scriptura dicit: Precepit rex, ut tollerent lapides grandes, lapides pretiosos, quos dolauerunt cementarii Salomonis, et cementarii Hiram; uiros scilicet precipuos actione et sanctitate, qui familiarius Christo adherent; ut quo firmius in illo sperant, eo fortius aliorum uitam diligere, et fundamenti latitudinem portare sufficiant. Hi sunt prophete et apostoli, qui uerbum et sacramenta ueritatis uisibiliter uel inuisibiliter ab ipsa Dei sapientia perceperunt. Fundamentum templi, id est  sancte Ecclesie, Christus est. Unde dicitur: Fundamentum aliud nemo potest ponere, preter id quod positum est, quod est Christus iehsu . Qui recte fundamentum dicitur domus Dei, quia sicut Petrus ait: Non est aliud sub celo datum nomen hominibus, in quo oporteat nos saluos fieri . Unde est illud: Superedificati super fundamentum apostolorum et prophetarum, ipso summo angulari lapide Christo Iesu . Ideo hos lapides, id est fideles populos, sancti dolauerunt, ut omnes uidelicet noxium et inane relinquerent, et in conspectu Dei solam iustitie regulam quasi stabilem quadrature formam ostenderent. Ad edificium domus Domini primo ligna et lapides de monte ceduntur;  quia eos quos in fide instruere querimus, primo necesse est, ut abrenuntiare diabolo et preuaricationi in qua nati sunt, doceamus. Deinde querendi sunt lapides pretiosi et grandes, et in fundamento apponendi; ut abdicata priorum conuersatione, in omnibus uitam et mores eorum inspiciamus, et auditoribus imitandos proponamus, quos per uirtutem humilitatis Domino specialiter adherere nouimus; et mentis stabilitate quadratos ad omnes tentationis incursus, immobiles durare conspicimus. Grandes et pretiosi fama et merito. Biblii [f. Giblii] parauerunt ligna et lapides ad edificandam domum. Biblios [Giblos] ciuitas est Phenicis et interpretatur diffiniens uel determinans. Qui enim corda hominum ad edificium spirituale  quod ex uirtutibus anime construitur, parant, sic auditores suos fidem et opera iustitie docere sufficiunt, si prius sacris paginis edocti, que fides sit tenenda, quo uirtutum calle eundum, cum certa diffinitione ueritatis didiscerint. Frustra sibi officium doctoris usurpat, qui discretionem fidei et bonorum operum ignorat. Nec sanctuarium Domino, sed ruinam sibi edificat, qui docere presumit, quod ipse non didiscit.

Factum est autem quadringentesimo et octogesimo anno egressionis filiorum Isrel de terra Aegypti  in mense Zio, id est Maio, ipse est mensis secundus quarti anni regis Salomonis super Isrel .  Martius  enim in quo Pascha celebratur, primus est apud Hebreos in mensibus anni. Unde patet quia post Pascha cepit edificare domum Domini, et consecratus mystica solemnitate populus misit manus ad mysticum opus, permansit autem cultus et religio tabernaculi annos quadringentos octoginta, et sic templum edificari cepit; qua Scriptura ueteris Testamenti tanta perfectione redundat, ut qui eam bene intelligit, cuncta in se Noui Testamenti mysteria continet. Plures quoque Patres ueteris Testamenti tam perfecte uixerunt, ut apostolis et apostolicis uiris in nullo putentur esse minores  . Post fundamentum de talibus compositum  edificata est domus, preparatis lignis et lapidibus et ordine collatis, que de suo situ uel radice abstracta sunt; quia post prima fidei rudimenta  , humilitatis addendus est in altum paries bonorum operum, et quasi superpositis sibi inuicem ordinibus lapidum proficientium de uirtute in uirtutem.

 Domus autem quam edificauit rex Salomon, habebat sexaginta cubitos in longitudine, et uiginti in latitudine, et triginta in altitudine. Et porticus erat ante templum uiginti cubitorum longitudinis. Longitudo domus longanimitatem Ecclesie significat, qua patienter aduersa tolerat, donec ad celestem patriam perueniat. Hoc est sexaginta cubitorum,  quia senarius numerus perfectionem bonorum operum indicat. Latitudo autem domus caritatem significat, que dilatato sinu mentis, amicos diligit in Deo, et inimicos propter Deum, donec ad pacem conuersis uel funditus exstinctis, cum solis amicis gaudeat in Deo. uiginti cubitos habebat in altitudine, propter geminam caritatis distantiam, qua Deum diligimus et proximum. Habebat etiam triginta cubitos in latitudine, propter fidem Trinitatis, in cuius uisione cuncta desideria spei nostre suspenduntur. Singuli numeri per decem multiplicantur; quia per fidem et custodiam legis patientia salubriter exercetur, caritas salubriter ardescit, et spes sublimiter ad eterna gaudia rapitur. Altitudo significat spem retributionis eterne uel future, pro  qua prospera uel aduersa contemnit donec uideat bona Domini in terra uiuentium . Templum Ecclesiam significat; porticus uero que ante templum prior lumen accipiebat solis, illam Ecclesie partem que Domini incarnationem precessit, in qua patriarche et prophete fuerunt, qui orientem iustitie Solem primi susceperunt, et nascenti Domino in carne uiuendo, predicando, nascendo et moriendo testimonium prebuerunt. Antiqui iusti in patientia et longanimitate exspectabant, quando incarnatus Dominus euangelii gratiam afferret, promissiones  suas a longe aspicientes et salutantes . Aequabat ergo porticus longitudinem et latitudinem templi; quia per longanimitatem mentis desiderabant uenire ad dilectionem Ecclesie, que est in Christo Iesu.

Sed in quo loco cepit Salomon edificare templum? In montem uidelicet Moria, qui demonstratus fuerat Dauid patri eius in area Orna [f. Ornan] Iebusei  . Domus Domini in monte edificatur, id est in Christo, de quo dicitur: Et erit in die illa preparatus mons domus Domini in uertice , etc. Ipse quippe est mons montium, qui de terra secundum carnem ortus, omnium terrenorum potentiam et sanctitatem culmine dignitatis transcendit. Qui recte mons Moria, id est uisionis, dicitur; quia quos ad eternam  claritatis uisionem conseruat, in hac uita laborantes uidere et adiuuare dignatur. Area Ecclesiam significat. Unde est illud euangelicum: Purgabit aream suam Dei Filius, id est Ecclesiam suam: triticum congregabit in horreum suum, paleas autem comburet igni . Ornam uero qui illuminatus dicitur, natione Iebuseus, gentiles significat illustrandos a Domino, et in filios Ecclesie immutandos. Unde est illud: Fuistis aliquando tenebre, nunc autem lux in Domino . Iebus conculcata interpretatur; Ierusalem uero uisio pacis dicitur, in qua dum Ornam gentilis regnat, Iebus dicitur; cum Dauid in ea locum holocausti emit , et Salomon edificat templum Domini,  Ierusalem uocatur; quia gentilitas diuini cultus nescia conculcatur et illuditur a demonibus. Sed cum eam gratia Saluatoris respicit, pacis in se locum et nomen inuenit. Unde dicitur: Beati pacifici, quoniam filii Dei uocabuntur .

 Fecit etiam Salomon in templo fenestras obliquas. Fenestre oblique sunt, quibus pars exterior angusta, et interior diffusa est. Dicuntur autem fenestre, eo quod lucem fenerentur. Lux enim Grece dicitur; alii fenestram putant, eo quod domui lucem ministret, compositum uidelicet nomen ex Greco Latinoque sermone. In fenestris ergo obliquis pars illa per quam lumen intrat, angusta est; sed pars interior que lumen suscipit, lata; quia mentes contemplantium quamuis tenuiter  de uero lumine uideant, in semetipsis tamen magna amplitudine dilatantur, que uidelicet et ipsa que conspiciunt, capere pauca uix possunt.

 Ostium templi Dominus est; quia nemo uenit ad Patrem nisi per ipsum, sicut ipse ait  : Ego sum ostium. Per me si quis introierit, saluabitur , etc. Templum enim uersum erat ad orientem, et porticus habebat ostium ab oriente contra ostium templi, ita ut sol equinoctialis oriens directis radiorum lineis per ostia tria, porticus  scilicet, templi, et oraculi, arcam testamenti perfunderet. In prima fronte porticus fuere primi iusti, Abel scilicet, Seth, Enoc, Ne, Abraham, Isaac, et Iacob, et ceteri Patres ueteris testamenti. In intimo eius penetrali et quasi prope murum templi  , precursores Domini, Simeon uidelicet, Anna et ceteri, qui etsi natiuitatem eius uidere meruerunt, doctrinam tamen illius audire, et sacramenta percipere nequiuerunt  . Non habebat templum culmen in superioribus, sicut nec tabernaculum, sed erat equale, quomodo in Palestina et Aegypto domus fiunt. Tabulatum autem, quo operta est domus significat eximios in resurrectione uiros, et singulari sanctitate ad uirtutis apicem peruenientes, quorum uni dicitur: Inter natos mulierum  non surrexit maior Ioanne , etc.  . Notandum quod triginta cubiti altitudinis, de quibus supra legitur, usque ad medium cenaculum pertingebant, deinde triginta usque ad tertium addebantur, quousque ad porticum, que erat circa templum ab austro, aquilone, et occasu tectum perueniebant, secundum Iosephum; deinde usque ad supremum templi tectum sexaginta cubiti numerabantur, et sic tota altitudo templi secundum Paralipomenon in centum uiginti cubitos consummata est. Quod autem omnis altitudo templi erat centum uiginti cubitorum, primitiuam significat Ecclesiam, que Spiritus sancti donum accepit in hoc numero uirorum . Apte etiam in hoc tertio domus Domini cenaculo consummatur, quia post presentes  fidelium labores, post acceptam in futuro requiem animarum plena totius Ecclesie felicitas in resurrectione complebitur.

Igitur edificauit Salomon domum, et consummauit eam: et edificauit parietes domus intrinsecus tabulatis cedrinis. Parietes intrinsecus tabulatis cedrinis operiuntur, cum corda fidelium amore uirtutum redundant  . Sicut enim cedrus perfectos significat uiros, ita locis opportunis celsitudinem uirtutum, quibus ad eamdem peruenitur, perfectionem insinuat. A pauimento domus usque ad summitatem, et usque ad laquearia, operuit lignis intrinsecus. Teguntur omnia lignis a pauimento domus usque ad summitatem et usque ad laquearia. cum electi a  primis fidei rudimentis usque ad perfectionem bone actionis, et usque ad perfectum patrie celestis ingressum insudant operibus bonis; cum a primis iustis usque ad ultimos in consummatione seculi, omnes uirtutibus student, quorum merito dicere audeant: Christi bonus odor sumus Deo . Et texit pauimentum domus tabulis abiegnis. Hoc in Paralipomenon plenius scriptum est sic; Strauit pauimentum templi pretiosissimo marmore multo decore . Unde patet, quod tabulas  abiegnas quibus pauimentum texit, non in terra posuit: sed primo illud marmore protexit, deinde tabulas superposuit, et tertium his duobus auro uestitum addidit. Aequitas pauimenti, sanctorum concordiam et humilitatem insinuat  . Lapides parietis uel pauimenti, tabule et aurum, sanctorum uitam significant; sed lapides uiui sunt sancti, fortitudine fidei in unam eamdemque regulam glutinati; tabule cedrine uel abiegne, latitudine uariarum uirtutum secundum donationes Spiritus sancti una fide ad alterutrum connexi. Marmor candidum ex quo constructa est domus, electorum actionem mundam significat, et conscientiam ab omni neuo corruptionis castigatam. Unde est illud: Mundemus nos ab omni inquinamento carnis et spiritus,  perficientes sanctificationem in timore Dei . Auri lamine sunt supereminentem scientie caritatem habentes.

 Aedificauitque uiginti cubitorum ad posteriorem partem templi tabulata cedrina, a pauimento usque ad superiora: et fecit interiorem domum oraculi in Sanctum sanctorum. Prior domus in quam semper introibant sacerdotes, sacrificiorum officia consummantes, presens Ecclesia est, in qua quotidie piis insistentes operibus, Domino sacrificia laudis offerimus. Interior uero, que ad posteriorem templi partem facta est, uitam eternam in celis significat; interior quidem a conuersatione nostri exsilii, quia in presentia summi Regis perpetua beatorum solemnitas agitur. Unde dicitur: Intra  in gaudium Domini tui . Sed tamen posterior est tempore, quia post seculi labores. Porro quadraginta cubitorum erat ipsum templum pro foribus oraculi. Et cedro omnis domus uestiebatur, habens tornaturas, et iuncturas suas fabrefactas. Hic numerus in significatione presentis laboris ponitur, sicut quinquagenarius future quietis et pacis. Decem enim sunt precepta, quibus ad uitam peruenitur; denario significatur uita quam desideramus et pro qua laboramus. Quadratus uero, mundus in quo pro eadem acquirenda certamus, ut est illud: De regionibus congregauit eos; a solis ortu, ab aquilone, et mari .  Habet domus in tabulis cedrinis tornaturas suas et iuncturas fabrefactas, cum  electi ad inuicem pulcherrima caritatis copula nectuntur, ut cor unum habeant et animam unam. Tornature enim que iuncturis tabularum apponuntur, ut unum tabulatum fiat ex omnibus, officia sunt caritatis, quibus sancta fraternitas copulatur, et unam Christi domum toto orbe terrarum componitur. Oraculum ubi erat arca, habebat uicenos cubitos in longitudine et latitudine, et altitudine, id est per quadrum; quia in superna patria ubi Christum Regem uident oculi sanctorum, sola caritatis diuine gratia refulget per omnia. Unde sequitur: Et operuit illud atque uestiuit auro purissimo; quia  superne menia ciuitatis gratia caritatis impleuit.

 Altare  etiam thymiamatis quod erat ante oraculum, de quo subditur: Et totum altare oraculi texit auro. Unde intelligitur, qui idem altare de lapide factum, cedro uestitum, deinde auro coopertum est. Paries cedrinus domus interioris ianuam habebat in superioribus per totum, quo fumus incensorum intraret; quia oculi Domini aperti sunt super domum eius die ac nocte, et aures in oratione seruorum suorum intente, et hoc per totam Ecclesie latitudinem diffuse per orbem. Interior domus secreta celi, arca federis Saluatorem significat, in quo fedus pacis habemus apud Patrem, qui post resurrectionem ascendens in celum, carnem sumptam de uirgine in Patris  dextera collocauit. Oraculum enim uocatur, cum diuina hominibus uel angelica locutio cum secretorum reuelatione conceditur. Unde bene oraculum in abditis, id est in interiore domo, factum est; quia in superna patria angelorum uisio et allocutio et ipsa Dei presentia reuelabitur. Unde est illud: uenit hora, cum iam non in prouerbiis loquar uobis, sed palam de Patre annuntiabo uobis . Et iterum: Ego diligam eum, et manifestabo ei meipsum . Domum quoque ante oraculum operuit auro purissimo; quia perfecti in hac uita necdum de Patre parabolam audire, idem , necdum palam queunt uidere; sed idem et opus iustitie, ne mortua aut otiosa uideatur, diuino  ornant amore, per quam plenam Dei cognitionem mereantur. Claui aurei quibus lamine auree affigebantur, precepta caritatis, et promissa eterne claritatis sunt, quibus in exercitio uirtutum, ne deficiamus, donante Christi gratia continemur. Et totum altare oraculi texit auro. Hoc altare perfectorum uitam significat, qui quasi in uicinia oraculi positi, desertis infimis delectationibus, ad solum regni ingressum curam intendunt. Unde in hoc altari non carnes uictimarum, sed sola incendebant thymiamata; quia tales non adhuc peccata carnis, et illecebras cogitationum in se mactare opus habent, sed tantum orationum et desideriorum spiritualium odoramenta per ignem eterni amoris in conspectu Conditoris offerunt: Domus  autem cum edificaretur, lapidibus dolatis atque perfectis edificata est; et malleus, et securis, et omne ferramentum non sunt audita in domo, cum edificaretur; quia fideles qui ad edificium celeste pertinent, non debent litigare, murmurare, detrahere, nec in superuacuis rebus contendere, sed in omni pace et concordia uiuere. In silentio proficit et edificatur domus Dei, quia congregationi electorum, que eterni Regis est habitatio, ab omni conuenit cessare tumultu seculi.

Et fecit in oraculo duos cherubim de lignis aliuarum,  decem cubitorum altitudinis  . Cherubim angelice dignitatis uocabulum est: et singulariter cherub, pluraliter uero cherubim. Per cherubim ergo angelica ministeria que Conditori semper assistunt in celis, possunt intelligi. De lignis oliuarum decem cubitorum altitudinis esse dicuntur; quia angeli gratia spirituali uncti sunt, ne unquam arescant ab amore Dei, quos luce celestis sapientie mox ipse qui creauit, impleuit. Possunt per duo cherubim duo testamenta figurari. Qui cherubim in oraculo sunt facti, quia in consilio diuine prouisionis nobis inaccessibili et incomprehensibili ante secula dispositum est, quando, et qualiter, quibusue auctoribus Scriptura conderetur. Duo facti sunt cherubim propter consortium  caritatis significandum; quia minus quam inter duos caritas constare non potest. Unde et discipuli ad predicandum mittuntur bini . Ale cum in sanctorum hominum mentibus fixe ponuntur, uirtutes eorum significant, quibus ad celestia uolant et conuersantur. Cum uero in significatione angelorum ponuntur, gratiam perpetue et indefectiue felicitatis eorum, qui semper in celestibus in ministerio sui persistunt Conditoris. uel quia leuitate spiritualis nature sunt prediti, ut ubicunque uoluerint, statim quasi uolando perueniant. Quinque cubitorum ala cherub una, et quinque cubitorum ala cherub altera; quia in omni labentium rerum uarietate sancti homines  sensus corporis in obsequium Conditoris extendunt, oculos habentes semper ad Dominum, audire et desiderare uocem laudis eius, et enarrare uniuersa mirabilia eius. Decem cubitorum altitudinis sunt, qui  denario eterne uite fruuntur, habentes inuiolatam Conditoris imaginem, seruata sanctitate, iustitia et ueritate in qua conditi sunt. Denarius enim decem obolis constat, et continere in se nomen et regis imaginem solet. Unius operis et mensure sunt duo cherubim, quia nulla dissensio uoluntatis in superna patria est, ubi una eademque presentis Dei uisione et gloria omnes illustrantur. Ale igitur cherubim interiores super arcam se inuicem contingebant; quia pari de Domino attestatione consentiunt. Item alis exterioribus  iste unum parietem, ille alterum contingebant; quia uetus Testamentum proprie antiquo Dei populo scriptum est, Nouum nobis qui post incarnationem Domini ad fidem uenimus. Et secundo parieti, id est septentrionali, comparantur, quibus post frigora et tenebras idololatrie lucem ueritatis cognoscere datum est. Extendunt alas ad inuicem super arcam, cum ad laudem Creatoris referunt bonum quod acceperunt. Extendunt etiam ad utrumque parietem oraculi alas: quia letantes in celesti patria iustos utriusque plebis uisione quoque sue glorie ad laudem Creatoris excitant.  Nec solum de illorum quos secum habent intus, iustorum felicitate letantur; sed etiam nostrum, qui foris adhuc positi de profundis ad Dominum clamamus, curam gerunt. Unde de eis in Paralipomenon scriptum est: Ipsi stabant erectis pedibus, et facies eorum uerse erant ad exteriorem domum ; quia scilicet a uia ueritatis in qua mox conditi positi sunt, nunquam aberrauerunt; et nos ab huius peregrinationis erumna ereptos, ad suum desiderant peruenire consortium. Sic ergo pedibus stant erectis, sic alas auro tectas ad oraculi parietes extendunt, ut facies habeant uersas ad domum exteriorem: quia angeli sic suam perpetuo innocentiam conseruant, sic de sanctarum animarum beatitudine in celis exsultant; ut eis etiam quos adhuc in terris  peregrinari conspiciunt, opem ferre non desistant, donec ad celestem patriam eos perducant. Omnes enim sunt administratorii spiritus, in ministerium missi propter eos, qui hereditatem capiunt salutis .

Et omnes parietes templi per circuitum sculpsit uariis celaturis et torno  . Sculpuntur parietes torno, cum prompto animo pollent fideles ad faciendum que Dominus precipit, hoc per singula dicentes: Benedicam Dominum in omni tempore; semper laus eius in ore meo . Et iterum: Paratum cor meum Deus, etc. . Quia tornatura ceteris artibus uelocitate precellit, et ipsa sibi regulam, qua sine errore operetur, seruat, bene per hanc pia sanctorum uita signatur, que parata  est semper ad obsequium Domini, et hoc implere sine diuerticulo errandi, longousu uirtutum exercitata, didicit. Facit picturas uarias quasi prominentes de pariete et egredientes, cum Deus multifarias uirtutum operationes fidelibus tribuit, uiscera scilicet misericordie, benignitatem, humilitatem, patientiam, modestiam, etc.; super omnia autem caritatem, que est uinculum perfectionis . Pauimenti equalitas humilem concordiam fraternitatis significat, ubi cum sint Iudei et gentiles, barbari et Scythe, liberi et serui, nobiles et ignobiles; cuncti se in Christo esse fratres, et eumdem Patrem habere in celis gloriantur. Texit ergo Salomon pauimentum domus auro intrinsecus, quia Christus  angelos et animas iustorum in celis plenario dono perfectionis impleuit, et peregrinantes in seculo ciues patrie celestis signaculo dilectionis eterne a mortalium uilitate secreuit.

Et in ingressu oraculi fecit duo ostiola de lignis oliuarum, postesque angulorum quinque  . Unus erat ingressus, sed duobus ostiis claudebatur, et eisdem reseratis aperiebatur, sicut et templum et porticus ante templum unum tantum habebant introitum, quia unus Dominus, una fides, unum baptisma, unus Deus et Pater omnium . Duo sunt ostiola, quia Deum et proximum diligunt angeli  et homines sancti; neque ianuam uite nisi per geminam dilectionem possunt intrare. Postes habent angulorum quinque, quia non solum animas electorum aula celestis recipit, sed et corporibus immortali gloria preditis in iudicio fores aperit. Quinque enim sunt sensus corporis. Uterque ergo postis oraculi altus est quinque cubitorum, quia solis illis superne patrie introitus panditur, qui omnibus cordis et corporis sensibus Domino seruiunt. Et sculpsit in ostiolis picturam cherubim, et palmarum species, et anaglyfa ualde preminentia, et texit ea auro, et operuit tam cherubim, quam palmas, et cetera auro. Anaglyfa Grece, celature dicuntur Latine; quia uirtutum operibus que per orbem Ecclesia in sanctis et perfectis uiris exercet, illi  precipue quibus fidelium cura commissa et claues regni celorum sunt date, omni debent solertia insistere, ut quantum gradu preeminent ceteris, tantum precellant merito bone actionis. Habent enim in se picturam cherubim sculptam, cum celestem in terris uitam pro posse suo mente et opere imitantur. Habent palmarum species, cum supernam retributionem fixa intentione meditantur. Palma enim uictricis manus ornatus est. Habent anaglyfa ualde preminentia, cum certissima bonorum operum documenta, et que nemo sinistre interpretari ualeat, ostendunt. Fecitque in introitu templi quadrangulatos postes de lignis oliuarum, et duo ostia de lignis abiegnis altrinsecus: et utrumque  ostium duplex erat, et se inuicem tenens aperiebatur. Sicut ingressus oraculi quo ad arcam Domini cherubimque peruenitur, introitum celi significat, quo ad uisionem Dei supernorumque ciuium nos introduci desideramus; ita introitus in templum primordia nostre conuersionis ad Deum insinuat, quando in presentem Ecclesiam intramus. Iste ingressum nostrum ad fidem, ille designat ad speciem. Unde postes huius introitus quadrangulati sunt propter quatuor Euangelii libros, quorum doctrina in fide ueritatis erudimur. Aliter: Quadrangulatos esse referuntur propter quatuor scilicet principales uirtutes, prudentiam, fortitudinem, iustitiam, temperantiam, quarum fundamento firmissimo omnis bonorum actuum structura nititur.  Prudentia enim est, qua discimus quid nos agere, qualiter uiuere deceat. Fortitudo, per quam ea que agenda didicimus, implemus. Quas bene Propheta complectitur dicens: Dominus illuminatio mea, et salus mea . Illuminatio scilicet, ut que agere debeamus, edoceat. Salus uero, ut hec agenda confirmet. Temperantia est qua discernimus, ne plus aut minus iusto prudentie uel fortitudini studeamus. Et quia quisquis prudentia, fortitudine, et temperantia utitur, uere est iustus; quarta post prudentiam et fortitudinem et temperantiam iustitia sequitur. Introitus interioris domus duo habebat  ostia non duplicia sed simplicia; quia in eterna beatitudine non erit necessaria fides, nec spes, ubi que nunc credimus et speramus, manifeste uidebimus.

His ostiolis uelum additum est, sicut in Paralipomenon scriptum est: Fecit, inquit, uelum ex hyacintho, purpura, cocco, et bysso: et intexuit ei cherubim , decoris scilicet gratia, ut inter parietes deauratos etiam olosericum fulgeret. Huius ergo ueli sedula apertio, id est intrantibus reuelatio, significat apertionem legis et regni celestis, que nobis per incarnationem Christi donata est. Unde, baptizato Domino, celi aperti sunt , ut ostenderet, quia per baptisma quod ipse nobis consecrauit, ianuam celi debemus ingredi.  Et ipso moriente, idem uelum scissum est in medium a summo usque deorsum ; ostendens quia figure legis iam finite erant, et ueritas Euangelii arcanaque celestia, et ipse celi ingressus non adhuc figuraliter significandus, sed statim omnibus aperiendus, qui ab initio mundi in fide ueritatis de mundo transierunt. Unde idem uelum sub quo in oraculum intrabatur, ex hyacintho, purpura, cocco, et bysso factum est, eique cherubim intexti. Hyacinthus enim qui celi colorem imitatur, supernorum desideriis comparatur. Purpura uero que sanguine conchyliorum conficitur, et sanguineam prefert speciem, sacramentum Dominice passionis significat; quam nos imitari,  crucem nostram portando, debemus. In cocco rubei coloris uirtus exprimitur Dei amoris. Unde dicitur: Nonne cor nostrum ardens erat in nobis  ?  Byssus, id est linum, qui de terra uirens oritur, et longo artificum exercitio exuit uirorem, et educitur in alborem, castigationem carnis significat. Unde Apostolus: Mortificate membra uestra, que sunt super terram, etc.  , fornicationem, immunditiam, libidinem, etc. . Iterum ad album nos uult perducere candorem, cum dicit: Obsecro uos ut exhibeatis corpora uestra hostiam uiuentem, sanctam, Deo placentem, etc. . Intexuntur cherubim, et eisdem coloribus conficiuntur, cum in uniuersis que pie agimus, a uenenatis demonum telis per angelorum presidia, Domino  donante, protegimur.

Post hec edificauit atrium interius tribus ordinibus lapidum politorum, et uno ordine lignorum cedri  Aedificium ergo templi intra atrium sacerdotum perfectorum in Ecclesia uitam significat, qui excellentia uirtutum Domino appropinquant, et aliis uerbo et opere ducatum salutis ostendunt. Sacerdoti enim indicitur, quod sacrum minoribus ducatum prebeat; quo nomine non solum altaris ministri, episcopi scilicet et presbyteri, sed et omnes censentur, qui altitudine doctrine et conuersationis preeminent, qui nec sibi tantum, sed etiam plebibus  prosunt. Qui dum corpora sua hostiam uiuentem, sanctam, Deoque placentem  exhibent; sacerdotale ministerium spiritualiter exercent. Unde toti Ecclesie loquitur Petrus: uos autem regale sacerdotium, gens sancta, populus acquisitionis . Tria legimus atria in circuitu templi fuisse. Nam quando in Sancta sanctorum intrabat pontifex, in ipsum templum sacerdotes purificati stabant; et non purificati, una cum Leuitis et cantoribus, et cum uiris Iudeis orantes in intimum atrium sub diuo, id est in aperto sub ere, si serenum esset, stabant; si uero tempestas, in porticus proximas sese recipiebant. In exterius uero atrium Iudee mulieres purificate erant. In extremum uero atrium gentiles erant, et Iudei qui nuper uenerant  ex gentibus usque ad sextum purificationis diem. De his atriis precinens Psalmista dicebat: Ecce nunc benedicite Dominum, omnes serui Domini, qui statis in domo Domini, in atriis domus Dei nostri . In his atriis atque porticibus Ieremias et alii prophete, in his Dominus et apostoli predicabant, in harum aliqua Dominus sedebat docens, quando tentantibus Phariseis oblata est illi mulier adultera iudicanda . In his consistebant uendentes oues, et boues, et columbas, quos eliminauit de templo . In his Petrus et Ioannes claudum inuenientes sanauerunt . In his orabat omnis multitudo populi, quando incensum ponenti Zacarie angelus ad altare thymiamatis  apparuit, eumque de precursoris Domini natiuitate perdocuit . Accedebat uulgus usque ad atrium sacerdotum, et hostias usque ad ianuam deferebat susceptas a sacerdotibus, et in altari oblatas oculis prosequebatur; et ipsum etiam templum cum aperiebatur, a longe inspiciebat, nec tamen etiam atrium sacerdotum intrare poterat, sed de inferioribus ad Dominum clamabat; quia nec carnalium in Ecclesia simplicitas a Domino despicitur, quando fideliter, que possunt, uota pietatis offerunt. Inspiciunt enim in templum a longe, cum uitam sublimium discere et admirari gaudent; et quos uirtutis imitatione sequi nequeunt, pie uenerationis amplectuntur affectu. Unus ordo lignorum cedri bona est operatio sine simulationis  corruptione exhibita, sine cuius adiectione fides, spes, et caritas uera esse non potest. Ligna enim cedri propter odoris gratiam et imputribilem nature potentiam, perseuerantiam, et famam pie actionis designant.

Anno quarto regis Salomonis fundata est domus Domini in mense Zio, id est Maio; et in anno undecimo eiusdem regis mense Bul, id est October, perfecta est domus in omni opere suo, et in omnibus utensilibus suis.  Quod autem in octauo anno et octauo mense perfecta est domus in omni opere suo, ad futurum seculum diemque iudicii pertinet, ut quid ei amplius addatur, inueniri non possit. Tunc  enim Christus ostendet nobis Patrem, et sufficiet nobis . Dies autem iudicii octonario numero typice exprimitur, quia hoc seculum quod agitur septem diebus sequitur. Aedificauitque eam annis septem, et octauo consummauit; quia Ecclesia toto huius seculi tempore, quod septem dierum circuitu peragitur, ex electis construitur animabus, et in fine seculi suum incrementum ad perfectum perducit. uel ob significationem spiritualis gratie, per quam Ecclesia solum ut sit Ecclesia percipit: quia sine Spiritus sancti donis nemo fidelis effici, uel fidem seruare, uel merito fidei ad coronam iustitie potest peruenire. Hiram artifex de Tyro, quem assumpsit Salomon adiutorem operis sui, electos de gentibus predicatores significat. Mater eius uidua  presentem Ecclesiam designat, pro qua Christus uir eius morte gustata resurrexit, in celum ascendens, peregrinantem reliquit in terris, cuius filii sunt predicatores et omnes fideles. Unde est illud: Pro patribus tuis nati sunt tibi filii, etc. .

Et finxit duas columnas ereas, decem et octo cubitorum altitudinis columnam unam, et eiusdem altitudinis columnam alteram; et linea duodecim cubitorum ambiebat columnam utramque  . Ter enim seni decem et octo faciunt; sed tria ad fidem pertinent propter Trinitatem, sex uero ad operationem, quia sex diebus factus est mundus. Tria per sex multiplicantur, cum iustus ex fide uiuit , et  cognitionem pie fidei cumulat ex securitate bone actionis. Linea duodecim cubitorum que utramque ambiebat columnam, doctrina est apostolorum. Norma igitur apostolice institutionis ambit columnam utramque, cum doctor Iudeis uel gentibus predicare missus, ea tantum curat facere et docere, que per apostolos accepit et didicit ab Ecclesia. Nam qui aliter uiuere uel predicare uoluerit, et apostolica decreta spernere, non est columna in templo Dei; quia cum apostolica statuta sequi contemnit, uel exilitate inertie, uel grossitudine elationis, duodecim cubitorum linee non conuenit. Duo igitur columne apostolos et cunctos doctores significant fortes fide et opere et erectos contemplatione. Due autem sunt, ut preputium et circumcisionem  predicando in Ecclesia introducant. Ostium templi columne ab utroque latere posite circumstant, cum ministri sermonis utrique populo introitum celi ostendunt. Duo autem capitella capitibus columnarum superposita duo sunt testamenta, quorum meditationi et obseruationi doctores et animo subiiciuntur et corpore. Unde et utrumque capitellum quinque cubitos altitudinis habet; quia quinque libris Scriptura Mosaice legis comprehenditur. Quinque etiam seculi etates tota ueteris Testamenti series complexa est. Nouum uero Testamentum non alia predicat, quam que Moyses predicanda per hoc predixerat et prophete. Unde est  illud: Si crederetis Moysi, crederetis forsitan et mihi .

Et fecit species retis et catenarum sibi inuicem miro opere contextarum  . Species enim catenarum, et similitudo retis in capitellis uarietas est spiritualium uirtutum in sanctis. Unde est illud: Astitit regina a dextris tuis, etc. , id est in uestitu fulgide dilectionis, circumdata uarietate diuersorum carismatum. uel multiplex contextio catenarum et expansio retis multifarias doctorum personas insinuat, qui cum uerbis predicatorum fideliter obediendo adherent, quasi columnarum capitibus superpositi, retis et catenule miraculum sue connexionis cunctis prebent. He enim catene miro sibi inuicem sunt opere contexte, quia mirabili  gratia Spiritus sancti actum est, ut uita fidelium locis, temporibus, gradu, conditione, sexu, et etate multum discreta, una fide et dilectione si coniuncta. Et septena uersuum retiacula in capitello uno erant, et septena in capitello altero. Septenario numero spiritualis gratia signatur. Unde dicitur: Septem spiritus Dei missi in omnem terram . Septena ergo uersuum retiacula erant in capitello utroque; quia Patres utriusque testamenti per gratiam unius Spiritus septiformis ut essent electi acceperunt: Et perfecit columnas, et duos ordines per circuitum retiaculorum singulorum, ut tegerent capitella, que erant super summitatem malogranatorum. Facta sunt hec retiacula ut tegerent capitella, id est undique  in gyrum circumdarent; quia omnis Scriptura sacra cum recte intelligitur, gratiam per omnia sonat caritatis et pacis. Capitella enim sunt diuina uolumina. Retia uero, uincula mutue dilectionis. Et retiaculis teguntur capitella, cum sacra eloquia dono caritatis undique probantur uestita. Nam et in eis que in Scripturis non intelligimus, caritas latet, et in eis que intelligimus, late patet: Capitella autem, que erant super capita columnarum, quasi opere lilii fabricata erant in porticu cubitorum quatuor. Per lilia, claritas superne patrie et immortalitatis floribus redolens paradisi designatur amenitas, per quatuor uero cubitos euangelicus sermo qui introitum eterne beatitudinis promittit, et iter perueniendi ostendit. Cum ergo sancti doctores  promissa nobis lumina regni celestis in quatuor Euangelii libris ostendunt, quasi capita columnarum, opus in se lilii quatuor cubitorum exhibent.

Et rursum alia capitella in summitate columnarum desuper iuxta mensuram columne contra retiacula. Quorum scilicet capitellorum factura perennis regni sublimitatem designat, quam nec oculus uidit, nec auris audiuit, nec in cor hominis ascendit, que preparauit Deus diligentibus se . Post lilia quatuor cubitorum alia sunt posita capitella, quorum altitudo quanta fuerit non dicitur; quia multa de celesti beatitudine in Euangelio legimus, quod scilicet ibi mundi corde Deum uidebunt ; quod erunt equales angelis Dei, quod  non nubent neque nubentur ; quod mori ultra non poterunt ; quod ubi est Christus, ibi et ministri eius erunt , et cetera huiusmodi que solis eius ciuibus perfecte patent.

Sicut malogranatorum uno foris cortice multa interius grana concluduntur; ita sancta Ecclesia uno fidei munimine innumera electorum agmina includit. Bene autem capita columnarum malogranatis erant circumdata in gyro; quia sancti doctores priorum fidelium uitam ad memoriam reuocant, eorum exemplis actus suos et sermones undique muniunt: ne si aliter uixerint, errent. In malogranatis ergo tota significatur Ecclesia. Ducenti ordines malogranatorum in circuitu utriusque capitelli fuisse  referuntur. Centenarius uero numerus, qui prius transit ad dexteram, beatitudinem indicat eternam. Duplicatur hic numerus malogranatorum in circuitu capitelli secundi, ut significetur quod utriusque testamenti populus in Christo sit adunandus, et ad eternam coronam introducendus,

Et statuit duas columnas in porticu templi, cumque statuisset columnam dexteram, uocauit eam nomine Iachin, id est firmitas; similiter erexit columnam secundam, et uocauit nomen eius Booz, id est in robore. Dextera igitur columna eos significat, qui uenturum in carne Dominum prophetando predixerunt; secunda illos, qui iam hunc uenisse et mundum redemisse testantur. Simili uocabulo ambe  columne censentur. Una enim firmitas, altera in robore dicitur: ut una fidei et operis fortitudo cunctis inesse doctoribus monstraretur, et nostri temporis inertia tacite notaretur, ubi se quidam doctores, sacerdotes et columnas domus Dei uideri et uocari uolunt, cum nichil in se firme fidei ad contemnendas seculi pompas et desideranda bona inuisibilia; nichil habeant roboris ad corrigendos, nichil industrie saltem ad intelligendos eorum quibus prelati sunt, errores

Fecit quoque mare fusile decem cubitorum a labio usque ad labium, rotundum in circuitu  . Mare baptismum significat, quia a primo baptizato in morem, id est in forma Iesu Christi, usque ad ultimum qui in fine seculi crediturus  et baptizandus est, omnis fidelium chorus eamdem ueritatis uiam ingredi, et communem debet sperare a Domino iustitie coronam. Quinque cubitorum erat altitudo eius; quia quidquid uisu, auditu, gustu, odoratu et tactu deliquimus, gratia Dei nobis per ablutionem uiuifici fontis relaxat. Sed non sufficit preteritorum remissio peccatorum, nisi quis deinceps bonis studeat operibus. Alioquin diabolus qui exierat de homine, si hunc a bonis uiderit uacare operibus, multiplicius redit, et facit nouissima illius peiora prioribus . Per sacerdotes qui in hoc mari lauabantur, omnes electi signantur, qui sunt membra summi sacerdotis Iesu Christi. Unde dicitur: uos  estis regate sacerdotium, gens sancta, populus acquisitionis . Recte hoc uas mare dicitur, in memoriam uidelicet maris Rubri in quo prius per Aegyptiorum exstinctionem baptismi forma precessit. Unde est illud: Patres nostri omnes sub nube fuerunt, et omnes mare transierunt, etc.  Et resticula triginta cubitorum cingebat illud per circuitum. Resticula disciplinam celestium preceptorum indicat, qua a uoluptatibus mundi religamur. Unde dicitur: Funiculus triplex difficile rumpitur : quia obseruatio mandatorum que in cordibus electorum fide, spe et dilectione superne retributionis firmata est, nullo potest obstaculo dissolui. Resticula mare ambit, cum sacramentum baptismi quod accepimus, piis operibus munire studemus.  Resticula triginta cubitorum cingebat illud per circuitum, quia Dominus noster iehsu Christus cum esset triginta annorum, uenit ad baptismum . Qui quoniam suo baptismate quod tricenarius accepit, consecrauit nostrum baptismum; recte mare quod nostrum baptismum significabat, restis circuibat triginta cubitorum. Duo etiam ordines sculpturarum histriatarum erant fusiles. Sculptura autem histriata est, que aliquas rerum historias imitatur. Unde per sculpturas histriatas quibus mare circumdatur, exempla priorum temporum signantur, que nobis sunt intuenda, ut uideamus quibus operibus ab initio sancti homines Deo placuerunt.

 Iterum Scriptura dicit: Et stabant subter duodecim boues, e quibus tres respiciebant ad aquilonem, et tres ad orientem, tres ad occidentem, et tres ad meridiem, et mare desuper erat super eos: quorum posteriora uniuersa intrinsecus latitabant. Per hos boues apostolos intelligimus et euangelistas, imo omnes uerbi ministros. Unde est illud: Non alligabis os boui trituranti, etc.  Hi mare sibi superimpositum portant, cum apostoli eorumque successores iniunctum sibi Euangelii officium prompta deuotione implent. E quibus tres respiciebant ad aquilonem, etc., quia uniuersis quadrati orbis partibus fidem predicant Trinitatis. Hinc quoque apostoli duodecim quater terni sunt electi, ut fidem et confessionem Trinitatis per quatuor mundi partes  euangelizantes, baptizarent omnes gentes in nomine Patris, et Filii, et Spiritus sancti. Quorum et successorum suorum uerba, actus, et passiones facile in presenti uidere et cognoscere legendo ualemus. Que uero illis in futuro maneat gloria retributionis, nondum uidere possumus. Grossitudo autem luteris trium unciarum erat; quia robore fidei, spei, et caritatis munitur perceptio baptismi. Neque aliter proficuum esse accipientibus ostenditur, nisi harum trium uirtutum firma certitudo mentem accipientium et opera confirmet. Labium maris erat quasi labium calicis, et folium repandi lilii. Lilium comitante odoris gratia candidum odorem foris,  intus aurosum ostendit. Ideo gloriam resurrectionis eius insinuat, qui corporis immortalitatem foris discipulis ostendit, et animam diuina luce coruscam simul inesse docuit. Christus quoque ante passionem suam quasi adhuc clausum, lilium fuit, cum in miraculis clarus homo refulsit. Post resurrectionem uero et ascensionem repandum sese lilium celi auibus, id est angelis et omnibus sanctis, exhibuit, quibus in assumpta humanitate potentiam diuine claritatis quam habuit, antequam mundus esset, ostendit. Unde dicitur: Ego flos campi, et lilium conuallium . Labium ergo maris in quo sacerdotes labantur, quasi labium fuit calicis, et folium repandi lilii; quia baptismus quo membra summi sacerdotis  mundantur, in fide  passionis eius nos a peccatis purificat, et purificatos ad uisionem glorie sue introducit. Cum predictum sit, quod resticula triginta cubitorum mare circuierit, et sculptura rursum subter labium posita decem cubitis ambierit; patet quia uas erat in modum phiale repandum et diffusum, quod a triginta cubitis circuitus quos habebat in labio, usque ad decem coarctauit. Mare duo millia capiebat batos, uel tria millia metretas. Batus capiebat metretam et dimidiam. Batus mensura Hebreorum est, que apud eos bath dicitur, habens modios tres. Ipsa est ephi, quam illi epha nuncupant; sed ephi pertinet ad mensuram frugum, batus uero ad liquida, uinum scilicet, aquam et oleum. Batus ergo, que certe mensure norma  est, opera equitatis scilicet et iustitie designat, quibus hi qui in remissionem peccatorum baptizantur, necesse habent institui. Mille batos capit mare, cum aqua baptismatis plebem Iudeorum abluens, ad regnum celeste transmittit. Recipit et alios mille, cum gentiles eodem fonte renatos, et operibus iustitie confirmatos, eiusdem regni facit esse participes.

Et fecit decem bases eneas, quatuor cubitorum longitudinis bases singulas, et quatuor cubitorum, latitudinis et  quatuor cubitorum altitudinis. Et ipsum opus basium interrasile erat, id est intrinsecus cauum  . Multifarie multisque modis eadem nostre salutis sacramenta figurantur. Apostoli enim et apostolici uiri sicut per boues mare portantes designantur,  et per bases que portandis luteribus parate erant, figurantur; sic ipsi luteres spirituale lauacrum, sicut et mare significabant. Siquidem iuxta Paralipomenon, omnia in eis, que in holocaustum oblaturi erant, lauabant . Holocaustum autem Domini generaliter omnis multitudo electorum intelligitur, qui baptizantur in Spiritu sancto et igni. Sicut ergo sacerdotes qui in mari lauabantur, significant eos qui per baptismum efficiuntur summi sacerdotis consortes, scilicet Christi; ita et holocausta eosdem significant, cum per ablutionem baptismi gratia Spiritus sancti replentur. Lauatur enim in lutere hostia, cum fidelis baptismo perfunditur.  Offertur in holocaustum, cum impositione manus episcopi donum sancti Spiritus accipit. Quatuor cubitorum erat longitudo et latitudo basium; quia predicatores siue aduersa mundi, et longitudinem exsilii, et laborum presentium foris tolerent, siue cor in dilectione Dei et proximi interna exsultatione dilatent, semper uirtutibus student; prudenter scilicet interna bona et mala discernentes, fortiter aduersa sustinentes, cor ab appetitu uoluptatum temperantes, iustitiam in operatione tenentes.

Sed et sculpture erant inter iuncturas, quibus scilicet luterum tabule sibi nectabantur, ut ex quatuor scilicet uel quinque tabulis una fieret basis. Quales autem sculpturas bases inter has iuncturas,  id est in suis lateribus ante et retro, dextera et sinistra, et supra circulos quoque haberent, aperit, dicens: Inter coronulas et plectas, leones et boues, et cherubim, et in iuncturis similiter desuper. Tabule ex quibus bases facte sunt, quadrate fuerunt, in quibus formule rotunde erant, que coronule siue plecte appellantur, in quarum medio celature erant. Non erat plana ulla ex parte superficies basis, sed undique mysticis sculpta figuris; quia sanctorum mentes, imo uniuersa eorum conuersatio uirtutum gratia pretendit. Nec aliqua hora uacua preterit, in qua non uacent piis operibus, uel sermonibus, uel cogitationibus. Coronulas in se sculptas habent, cum ad ingressum perennis uite infatigabili  desiderio anhelant. Plectas habent, cum inter desideria uite celestis que sursum est, fraterne caritatis que iuxta est, uincula non dissoluunt. Habent inter coronulas et plectas leones, cum ita ad speranda celestia mentem erigunt, ita ad diligendos proximos dilatant, ut quandoque errantes qui sibi commissi sunt, aspere intueantur et corrigant. Cum leonibus etiam boues habent, quando in correctione asperitati mansuetudinem miscent. Ungulam habere scissam non desinunt; quia discretionem actionis et locutionis summopere custodiunt. Semper ruminant; quia uerba diuine lectionis in ore uoluere non cessant. Bene post coronas et plectas, post leones et boues cherubim sculpti esse memorantur, qui multitudinem scientie scilicet  Scripturarum significant; quia doctores fidelium quanto studiosius diuine Scripture insistunt, tanto et in seueritate discretionis qua peccantes iudicant, et in mansuetudine lenitatis qua penitentibus remittunt, timent iudicium Dei, ne iniuste ligando aut soluendo, iuste ipsi ligentur ab eo cuius non potest errare iudicium. Et super leones et boues quasi lora ex ere pendentia. Per lora potestas ligandi atque soluendi ostenditur, que a Domino Iesu Christo prelatis Ecclesie in Petro et successoribus eius conceditur.

Iterum subiungit, dicens: Et quatuor rote per bases singulas, et axes erei, super quos bases erant; et per quatuor partes quasi humeruli subter luterem fusiles, contra se inuicem respectantes, ut illum portacent.  Quatuor rote quatuor Euangeliorum libri sunt; quia, sicut uolubilis rota citissime currit quo ducitur, ita iubente Domino, per apostolos totum mundum in breui impleuerunt. Et sicut rota impositum currum a terra subleuat, et quo auriga dirigit, portat; ita Euangeliorum libri electorum mentes a terrenis ad celestia suspendunt, et ad profectum operationis uel mysterium predicationis, quo spiritualia gratia adiuuare uoluerit, ducunt; quia subditur: Tales erant rote, quales in curru solent fieri. Sic etiam legimus de sanctis: Currus Dei decem millibus multiplex, millia letantium: Dominus in iis . Humeruli qui rotis antepositi ne ab axibus dilabi possent, obsistebant, preconia sunt prophetarum, quibus euangelica et  apostolica Scriptura, ne cui legentium in dubium ueniant, confirmantur. Unde dicitur: Habemus firmiorem propheticum sermonem cui benefacitis attendentes, quasi lucerne in caliginoso loco . Axes rotarum qui bases portant, corda doctorum sunt, que euangelicis assidua preceptis eos ab imis sustollunt, et uelut immissis rotis axes a terra bases altius subleuant.

E contra os luteris intus erat uersum; os unius cubiti; fundus cubiti et dimidii erat, uenter autem quatuor cubitorum fuisse creditur, ut ad celestia nobis per baptismum iter patefactum esse doceret. Et quod ex eo forinsecus apparebat, unius cubiti erat totum rotundum propter unitatem uidelicet confessionis et fidei, qua omnes in confessione Patris,  et Filii, et Spiritus sancti baptizantur. Unde est illud: Unus Dominus, una fides, unum baptisma, Unus Deus et Pater omnium, qui est super omnia . Habebat etiam unum cubitum et dimidium, propter perfectionem scilicet operis et meritum contemplationis. Integer cubitus in lutere perfectionem indicat actionis bone, quam habent sancti homines diuine gratie opitulatione. In angulis autem columnarum, id est in lateribus basium, uarie celature erant, et media inter columnam quadrata, non rotunda. Mediam inter columnam dicit tabulam superiorem, que sicut alia quadrata erat, similiterque sculpta et in summitate sui habebat rotunditatem unius et dimidii cubiti, in qua  luter ponebatur. Rote quoque uno cubitu et dimidio mensurantur, quia Scriptura Euangelii, qualiter, qui perfecti esse uolunt, uiuere debeant, ostendit, et donum eterne retributionis promittit. Bases uero unum habebant cubitum, et semissem amplitudinis in summitate sui, ubi luteres reciperent, quia doctores et ministri lauacri opere quippe perfecti in hac uita fulserunt, se [sed] luce contemplationis ex parte finiti sunt. Unde dicitur: Ex parte enim cognoscimus, et ex parte prophetamus . Quadraginta batos capiebat luter unus. Quadragenarius numerus magnam perfectionem significat, quia quater deni quadraginta faciunt. Decem autem sunt precepta, quibus omnis nostra operatio in lege Dei prefixa est Quatuor uero sunt Euangeliorum  libri, in quibus per dispensationem Dominice incarnationis celestis patrie nobis patefactus est introitus. Et quia omnes qui ad mysterium baptismi pertinent, cum fide et sacramentis Euangelii fructum debent recte operationis ostendere, singuli luteres, in quibus holocausta lauabantur, quadraginta batos capiebant.

Et constituit decem bases, quinque ad dexteram partem templi, et quinque ad sinistram. Dexteram partem templi et sinistram non intus in ipso templo, sed ante templum dicit ad orientalem plagam, scilicet in atrio interiori, quod sacerdotum proprie uocabatur. Quinque autem posuit ad dexteram partem templi propter Iudeos, qui sole iustitie per doctrinam legis antiquitus utebantur; et quinque  ad sinistram propter nos, qui ceco diutius corde adherebamus ei qui ait: Ponam sedem meam ad aquilonem, et ero similis Altissimo . Quasi diceret: In illis cordibus requiescere desidero, que a luce ueritatis et flamma diuine caritatis aliena esse opto.

Mare autem positum est ad dexteram partem templi in eodem atrio. Ingredientibus enim atrium ab oriente, primo diuertendum erat ad meridiem, ubi mare in ipso angulo stabat ad lauandum sacerdotibus paratum; deinde progredientibus intro, occurrebant luteres ad lauandas hostias ab utraque parte positi. Intra hos etiam basis erat enea quinque cubitorum longitudinis, et quinque cubitorum  latitudinis, et trium cubitorum altitudinis, in qua stans Salomon dedicabat templum.

Fecit quoque Hiram lebetes, ollas scilicet ereas ad suscipiendos cineres altaris; Fecit et scutras, uasa uidelicet enea equalis in fundo et ore amplitudinis ad calefaciendum. Fecit et hamulas, uasa scilicet ad offerenda uina  . Terra argillosa de qua facte sunt forme ad fundenda uasa, Scripturam significat, de qua regulam bene uiuendi sumimus. Quasi enim argilla ignibus indurata format uasa, cum nobis Scriptura regulam iustitie quam sequamur, ostendit  . Mensa aurea super quam ponebantur panes, Scriptura est spirituali intelligentia clara. De qua dicitur: Parasti in conspectu meo mensam . Panes propositionis sancti  doctores sunt, quorum opera nobis uel uerba ad exemplum proposita in diuinis paginis, qui bene querit, inuenit. Unde panes in Exodo  duodecim fieri precepti sunt propter apostolos uidelicet duodecim, per quos Scriptura Noui Testamenti condita est, et ueteris reuelata mysteria. In uerbis dierum legimus, quod fecit Salomon mensas in templo, quinque a dextris, et quinque a sinistris; in quibus uasa Domini reponebant, scyphos uidelicet, phialas, thuribula, mortariola, thymiama,   . etc. Sicut ergo una mensa duodecim panibus  onusta, unanimem Scripture, qua pascimur, concordiam auctoritate apostolica munitam significat; ita decem mense eloquia legis et prophetarum denuntiant, que nobis fidelium exempla quasi propositorum in se uasorum Domini claritatem et miracula proponunt. Mense sunt quine; quia lex tam quinque libros Moysi quam quinque etates seculi complectitur. Bis; quia post incarnationem Domini utrique populo, Iudeo scilicet et gentili, committitur: Et statuit decem candelabra aurea, quinque ad dexteram, et quinque ad sinistram contra oraculum ex auro puro; et quasi lilii flores, et lucernas desuper aureas  . Quasi lilii flores flos uidetur dicere, quia suprema pars candelabrorum in modum repandi lilii erat deformata. Lucernas aureas per quod  continetur id quod continet, id est uascula aurea in quibus oleum lucebat, designantur. Sicut mense in typo Scripture ponuntur, quia panem uerbi ministrant, et uasa ferunt ministerii, id est iustorum nobis actus in exemplum proponunt; ita per candelabra eadem figurantur, quia lucem sapientie errantibus proferunt. Unde Salomon: Mandatum lucerna est, et lex lux . Unde Dauid dicit: Lucerna pedibus meis uerbum tuum, et lumen semitis meis . Quod candelabra quinque a dextris, quinque autem a sinistris, idem est quod supra de mensis. Oraculum ubi erat arca, aditus patrie celestis est, ubi Christus in dextera Patris sedens, paternorum utique conscius secretorum. Candelabra contra oraculum notant, quod eloquia Dei ad habitationem  superne ciuitatis aspectant, ut ad eam promerendam nos accendant.

Fecitque forcipes aureos, id est emunctoria quibus emungebantur lucerne, ut reparate in melius lucerent. Significant emunctoria duo testamenta quibus peccata purgantur, queque inter se sancti Spiritus unione sociantur. Hydrie precordia sanctorum significant, aqua sapientie et uino compunctionis repleta. Fuscinule quibus carnes preparantur, predicatores insinuant, qui suis auditoribus cibum intelligentie administrant, quorum officium est corpus et sanguinem fidelibus distribuere, infidelibus uero abnegare. Phiale, doctores significant plenos utilibus aquis. Mortariola sunt penitentium  labor passioque tolerantie, quibus mortificantur membra eorum super terram. Thuribula de auro purissimo uirtutes indicant operum, et orationes sanctorum, quibus odor suauitatis ascendit ad Dominum ex conscientia bona et fide non ficta  . Cardines utrorumque ostiorum sensus et corda sunt angelorum et sanctorum, quibus immobiliter contemplationi et dilectioni Conditoris adherent, ut eo ministerium sibi delegatum recte compleant, quo a uoluntate Domini nunquam oculos auertunt.

 Et intulit Salomon que sanctificauerat Dauid pater suus, aurum, et argentum, et uasa, reposuitque ea in thesauris domus Domini. Sanctificauit Dauid pater Salomonis argentum, cum Deus Pater eloquentes gratia sui Spiritus ad loquendum uerbum Dei confortat; sanctificat aurum, cum naturali ingenio preditos ad intelligendum legem illuminat; sanctificat etiam uasa, cum omnibus Ecclesie filiis sancti Spiritus gratiam largitur. Hec sanctificata Salomon offert in templum, cum Dominus peracto iudicio doctorum et ceterorum fidelium cetum in gaudium celestis regni introducit.

Fecitque Salomon omnia uasa in domo Domini. Superius dixit, Hiram fecisse Salomoni omnia uasa, nunc uero Scriptura subiungit eadem fecisse Salomon;  quia uidelicet Salomon fecit dictando, Hiram operando. In campestri regione Iordanis fudit rex uasa templi Domini in argillosa terra  . Non enim aliter uasa electionis et misericordie efficimur, nisi ad baptismum eius respicientes in tali flumine satagamus ablui. Notandum autem, quod non tantum in regione Iordanis, sed et in campestri regione illius facta dicit eadem uasa; significans multiplicationem fidelium, que non solum in Iudea, sed et in omnium regionum latitudine erat futura secundum illud: Gaudebunt campi, et omnia, que in eis sunt . Fudit ergo rex uasa domus Domini in campestri regione Iordanis; quia Christus baptismum salutis, de quo uasa misericordie faceret, per totam mundi latitudinem impleuit.

 Solemnitas quam fecit Salomon et omnis Isrel, significat gaudium sanctorum quod cum Christo uero et pacifico rege perpetualiter habent. Emath interpretatur Domini ueritas. Riuus siue torrens Aegypti significat mortem temporalem, quam in Aegypto consistens, id est in tenebris huius mundi, nullus euadere potest. Omnis ergo Isrel a riuo Aegypti usque Emath festum celebrat cum Salomone, quando sancti post finem presentis uite ueraciter eternis gaudiis cum Domino Iesu Christo perfruuntur.

Templum Domini sancta Ecclesia est iuxta illud: Templum Domini sanctum est, quod estis uos . Hanc dedicauit rex Christus, cum eam sanguine suo mundauit a peccatorum sordibus. Hanc dedicant  et filii Isrel, cum fideles secundum donum sibi collatum uerbo predicationis et uirtutum operibus proximis suis prosunt.

Quid est quod Salomon sanctificauit medium atrii, offerens illi holocausta, quia altare eneum quod erat ante fores templi, non poterat capere totum; nisi quod Christus, que in lege propter infirmitatem populi perfici non poterant, nunc in Ecclesia pleniter gerit? Ipse est enim atrium domus Domini, quia per ipsum ingressus patet in Ierusalem celestem. Quia ergo holocausta et sacrificia in altari typico non poterant offerri, eo quod omnia ibi figuraliter fiebant, rex noster erexit altare fidei  in Ecclesia, in quo holocausta et sacrificia quotidie spiritualiter offeruntur. Hinc est quod Dominus ait per Isaiam: Holocausta et sanguinem uictimarum, hircorum et taurorum nolui .

Tulerunt sacerdotes arcam Domini, et tabernaculum federis, et omnia uasa sanctuarii, que erant in tabernaculo, et intulerunt arcam in oraculum templi in Sanctum sanctorum subter alas cherubim. Moyses fecit duos cherubim aureos quos posuit in propitiatorio, quod erat super arcam : Salomon uero addidit duos maiores, sub quorum alis nunc dicitur arcam posuisse cum propitiatorio, et duobus cherubim prioribus. Domus templi exterior peregrinantem Ecclesiam, Sancta sanctorum superne patrie felicitatem designant. Illata in Sancta  sanctorum arca assumptam Christi humanitatem intra uelum regie celestis inductam demonstrat.

uectes quibus arca portabatur, predicatores sunt, per quos Christus mundo innotuit. Apparebant summitates uectium ante oraculum non semper, sed cum ostia oraculi aperirentur; neque omnibus, sed his solum qui propius accedentes, attentius interiora satagebant intueri. uectes sunt in oraculo conditi, quia electi qui excesserunt, nunc sunt in abscondito uultus Dei. Quod tamen summitates uectium aperto oraculo, his qui appropiant, uidentur, cum perfectioribus oraculum cordis purificantibus Dei gratia aliquid extremum de supernorum gaudio  contemplandum donauerit, quia his qui paulo longius recesserint, id est mente exterius uagantibus, contemplatio minime conceditur.

Erat in arca urna aurea habens manna; quia in homine Christo habitat omnis plenitudo diuinitatis corporaliter . Erat et uirga Aaron que excisa denuo floruerat; quia potestas iudicandi penes eum est, cuius iudicium in humilitate uidebatur esse sublatum. Erant et tabule testamenti, quia in illo sunt omnes thesauri sapientie et scientie Dei absconditi . Adherebant ei uectes quibus portabatur; quia doctores qui laborant in uerbo nunc presenti uisione congaudent gloria Christi. Unde Paulus: Cupio dissolui, et esse cum Christo  . Ipsa arca qualis et quomodo esset posita, solis eis qui oraculum intrassent, uidere licebat; quia soli superne patrie ciues gloriam inibi Redemptoris plene contuentur.

Nebula domum Domini, id est Synagogam, impleuit; quia eorum mentes infidelitatis caligo repleuit. Et sacerdotes propter nebulam ministrare non poterant; quia dum mysticos sensus littere uelamine coopertos, et natiuitatis Christi sacramenta inuestigare despiciunt; debitum fidei ministerium per erroris sui nebulam perdiderunt; ita ut exigentibus meritis non agnoscant cultum credulitatis.

 Classis Salomonis Ecclesia est Christi, que in mari mundi posita studium impendit thesauros scientie et sapientie, opesque uirtutum acquirere. Ibi sunt serui Hiram nautici et gnari maris cum seruis Salomonis, dum gentiles seculari scientia et sapientia eruditi, cum his qui in lege Moysi periti sunt, in unitate fidei sociantur. Hos Salomon noster, id est Christus, in Ophir, que interpretatur infirmans, id est in uilitatem mittit, ut sumptum inde aurum, sensum uidelicet pretiosum sibi deferant. Quantum? Quadraginta scilicet triginta talenta, id est historiam, allegoriam, tropologiam, et anagogen in duobus Testamentis. Ophir nomen est prouincie in India, ab Ophir uno uidelicet de posteris Heber nominate, que et terra aurea appellatur,  eo quod montes aureos habeat, qui a leonibus et seuissimis bestiis incoluntur, ad quos nullus aliter accedere audet, nisi stans iuxta littus, terram quam unguibus leonum effossam inuenerit, in suam nauem recipit, ut si bestie eos senserint, facile in mari recipiantur.

uolo etiam uos, dilectissimi fratres, scire, quia tabernaculum quod plebs Hebrea in eremo condidit, huius spiritualis domus figura fuit. Sed quia tabernaculum in itinere quo ad terram promissionis ueniebant, hec in ipsa edificabatur ciuitate Ierusalem, illud ut de loco ad locum crebro ministerio Leuitarum, portatum tandem in terram promissionis inducitur, hec ut mox in patria ipsa, et in ciuitate regia constructa, inuiolabili semper fundamento consisteret, donec  inditum sibi figurarum celestium munus impleret; potest in illo tabernaculo presentis Ecclesie labor et exsilium, in hac autem domo futura quies et beatitudo figurari. uel quia illud a solis filiis Isrel, hec a proselytis etiam et gentibus facta est; possunt principaliter in tabernaculo Patres ueteris testamenti et antiquus Dei populus: in hac uero congregata de gentibus Ecclesia exprimi; quamuis utrumque edificium enucleatius discussum, et labores presentis Ecclesie quotidianos et premia eterna, in futura gaudia regni celestis, electionem primitiue Ecclesie, et salutem omnium gentium in Christo multimodis ostendat figurari.

Igitur, fratres karissimi, templum illud manufactum  in figura Iesu Christi et omnium nostrum, id est capitis et membrorum a Salomone fuit conditum. Ad spiritualis ergo templi edificium pertinetis, dum recte credendo, et bona operando, Christi membra estis. Cum enim uos ad templi edificium dico pertinere, non tamen ad illud quod Nabuzardan seruus regis Babylonis succendit et thesauris spoliauit , sed ad illud quod Deus Pater ante omnia secula in dilectissimo sibique ceterno Filio suo Iesu Christo in celesti Ierusalem, facere decreuit. Unde est illud: Ierusalem que edificatur ut ciuitas, etc.  Et iterum: Ierusalem ciuitas regis magni . Ad illud ergo uos, dilectissimi, uolo et desidero pertinere, in cuius interiori domo, id est in Sanctis  sanctorum collocata est arca, id est Dei Filius, in quo fedus pacis apud Patrem habemus. Manna etiam in arca habetur; quia in Christo sunt omnes thesauri sapientie et scientie Dei . Ipsi etiam uirga Aaron que floruerat, est commissa, scilicet potestas a Deo regendi Isreliticam plebem, imo uniuersam Ecclesiam in secula. Idem etiam Dei Filius post resurrectionem suam ascendens in celum semel introiuit in ipsum non manufactum, spirituale uidelicet templum, constitutus a Deo iudex uiuorum et mortuorum. Ad hoc etiam templum angelos pertinere existimamus. . . . . . . . . . . . . . . . . . . . . . . . . . . in interiori parte eiusdem templi, ante faciem uidelicet ipsius summi pontificis Iesu Christi; quia semper ad ministerium  illius sunt parati. Sic pedibus erectis stant, et oculos in propitiatorio, hoc est in ipso defigunt; sic suam perpetuo innocentiam conseruant: sic de sanctarum animarum beatitudine in celis exsultant, ut nobis quos etiam adhuc in terris peregrinari conspiciunt, opem ferre non desinant, donec ad celestiam patriam, Deo iubente, nos perducant.

Moneo igitur uos, dilectissimi, ut studium sacris sedulo impendatis Scripturis; quatenus hos Cherubim, qui multitudo scientie interpretantur, imitari ualeatis. In diuinis quippe Scripturis multitudinem scientie inuenietis, si diligenter quesieritis, qua spiritualiter inebriati, terrena despicere, celestia amare, transitoria uilipendere, eterna concupiscere, ad ultimum uero oculos mentis in propitiatorio, hoc  est in Christo, sine intermissione defigere possitis. De hoc propitiatorio ait Ioannes: Aduocatum habemus apud Patrem, Iesum Christum iustum; et ipse est propitiatio pro peccatis nostris . Et Paulus apostolus: Non enim in manufactis sanctis templis iehsu introiuit exemplaria uerorum; sed in ipsum celum, ut appareat nunc uultui Dei pro nobis . Cherubim Dei, eos confirmante gratia, perpetuo in sua perseuerant innocentia. Sic et uos, dilectissimi, pactum quod cum Deo pepigistis, siue in die baptismatis, siue etiam in susceptione ordinis, iugiter ac fideliter operibus conseruate bonis. Castitatem etiam custodite tam mentis quam corporis, que Deo est acceptabilis, et angelice uite imitatrix;  quia in carne preter carnem uiuere, non terrena uita est, sed celestis. Castitas quoque longa et humilis premium consecutura est eterne beatitudinis, ita tamen si in proposito perseuerauerit usque in diem mortis . Ubi etiam caro iam a concubitu non potest esse integra, sit uirgo in fide conscientia. Nulla igitur uobis karissimi, inordinata cogitatio aliquid illicitum suggerat, nulla immunditia polluat, non luxuria reos constituat, non cupiditas in amorem terrenarum rerum animum accendat, non iracundia proximos ledat, non elatio mentem in superbiam eleuet, non iniuria a proximis illata perturbet, non simulatio ante oculos hominum sanctitatem pretendat, non hypocrisis coram Deo culpabiles reddat, non malitia  locum in celesti curia tollat, nulla peruersitas uos a societate supernorum ciuium uelut indignos repellat. Sic etiam Cherubim de sanctarum animarum beatitudine in celis exsultant, ut nobis quos adhuc in terris peregrinari conspiciunt, opem ferre non desistant.

Horum itaque, dilectissimi, beatorum spirituum, scilicet cherubim, exempla ante mentis oculis sepe reducite, et quod illi perfecte in celis agunt sine intermissione, uos, dictante caritate, in terris pro modulo uestro agite. uosmetipsos ergo cum Dei iuuamine a peccati contagione custodite, et pro totius mundi ac proximorum salute studiose Domino preces fundite. Pro cunctis etiam fidelibus defunctis qui adhuc retinentur in penarum receptaculis,  moneo ut orationes, sacrificia, suspiria, et lacrymas Deo offeratis, quatenus intercessu uestre compassionis de amarissimis erepti penis, mereantur  transire ad loca refrigerii lucis et pacis. Nec in hoc solummodo contentos uos esse uolo; sed ut pro eis etiam gratiarum actiones persoluatis Domino, qui iam ab eo sunt collocati in celi palatio. Sic ergo de uestro profectu solliciti esse debetis, ut tamen proximorum salutem non negligatis. Nulli malum quod non uultis pati, inferatis; nulli bonum quod uobis fieri desideratis, facere recusetis. Deum super omnia diligite, proximos sicut uosmetipsos in Deo amate, inimicos propter Deum patienter tolerate, oculos mentis ad celestem patriam cum omni deuotione erigite, atque ut aliquando ad illam possitis attingere, summo studio cum lacrymis orationes fundite; ad quam uos perducere dignetur ille qui per eumdem dilectissimum Filium suum  Dominum nostrum Iesum Christum de uiuis et electis lapidibus eternum maiestati sue ante secula disposuit condere templum. Amen.



SERMO TERTIUS. AD FRATRES, UT NON HABEANT PROPRIUM.


 Fratres karissimi, quia per Dei gratiam ad componendum atque ad emendandum mores uestri ordinis, in unum conuenistis; dignum est, ut ad memoriam reducatis ea, que Deo et abbati uestro promisistis,  quando primum ad ordinem uenistis. Cum primum ante abbatem presentati fuistis, ipso interrogante tria sunt, que uos Deo implere uouistis, uidelicet obedientiam, castitatem, et ut proprium non haberetis. Dignum ualde fuit, dilectissimi, quod Deo obedientiam et castitatem promisistis, quia sine illis Deo nequaquam placere poteratis; et ideo si placet, de singulis, et primum de obedientia, aliquid dicamus uobis. Obedientia est uirtus, que ceteras uirtutes menti inserit, insertasque custodit  . De qua Paulus ait: Fratres, obedite prepositis uestris, et subiacete eis; ipsi enim peruigilant quasi rationem reddituri pro animabus uestris . Unde Salomon dicit: uir obediens loquitur uictorias . Reuera uir obediens uictorias loquitur, quia semetipsum uincit, dum alienam uoluntatem proprie uoluntati anteponit. Sic et nos, dum abbati nostro humiliter obedimus, nosmetipsos in corde superamus. Unde etiam Samuel propheta loquitur dicens: Melior est obedientia quam uictime; et auscultare magis quam offerre adipem arietum. Quoniam quasi peccatum ariolandi est repugnare; et quasi scelus idololatrie, nolle acquiescere . Reuera melior est obedientia quam uictime, quia per uictimas aliena caro mactatur, per obedientiam uero propria uoluntas restringitur.  Arioli sunt, qui  circa aras idolorum nefarias preces emittunt, et nefanda sacrificia demonibus offerunt. Idololatria uero est seruitus idolorum  . Latria enim Grece, Latine seruitus dicitur. Hoc est ergo summum  malum, cum serui Dei in monasterio positi per inobedientiam incurrunt peccatum ariolandi. Mihi uidetur grande malum esse in monasterio uidelicet seruos Dei sub habitu religionis uiuere, et per inobedientiam atque contumaciam scelus idololatrie committere. Magna miseria est, quando uiri religiosi per iter uirtutum descendunt in infernum. Hec est maxima infelicitas, quando uiri ecclesiastici per inobedientiam sub habitu religionis periculum incurrunt eterne damnationis.

Audiamus etiam Paulum apostolum dicentem: Sicut per inobedientiam unius hominis, scilicet Ade, peccatores constituti sunt multi; ita et per obedientiam unius hominis, scilicet Christi iusti constituuntur  multi . Et sicut per inobedientiam unius hominis multi descenderunt in infernum, ita et per obedientiam unius hominis multi ascenderunt, et sunt ascensuri in celum. Sic etiam de Domino nostro Iesu Christo legitur: Christus factus est pro nobis obediens Patri usque ad mortem . Si ergo iehsu Christus, rex celorum ac terre, dignatus est obedire usque ad mortem Deo Patri, cur homo miserrimus in monasterio positus dedignatur obedire suo abbati? Et si Dominus noster iehsu Christus, qui est uerus rex glorie, Deo Patri usque ad mortem obediuit, cur homo mortalis et cibus uermium precepta  sui abbatis contemnit? Quare, nisi quia non sequitur Christum, ut cum eo ascendat in celum, sed sequitur Adam ut cum eo per inobedientiam descendat in infernum? Quare non uult obedire suo abbati, nisi quia contemnit Christum, et sequitur diabolum? Sic Dominus in Euangelio seruis suis dicit, quibus Ecclesiam suam regendam commisit: Qui uos audit, me audit; et qui uos spernit, me spernit . Ac si diceret: Qui uobis est obediens, et mihi obediens est, et qui uos despicit, me despicit. Igitur, dilectissimi fratres, hanc sententiam Domini nostri Iesu Christi ad mentem reducite, et eam sedula intentione recogitate, quia quicunque in monasterio inobediens est abbati suo, non solum inobediens est abbati, sed et Christo.  Et quicunque despicit prelatum suum, non solum despicit prelatum, sed et Christum.

Fratres mei, secundo loco, Deo et abbati uestro castitatem promisistis, cum primum ad monasterium uenistis; quam nisi custodistis, in uacuum in omnibus operibus uestris laborastis. Si castitatem non custodistis a die, qua eam Deo et abbati uestro promisistis, in uanum omne tempus uite uestre expendistis. Quicunque Deo et abbati suo castitatem promisit, si eam mente et corpore non custodierit, reliogiosus esse non poterit, nisi hoc per asperrimam penitentiam emendauerit. Quare? Quia per unum malum multa bona pereunt. Per unam culpam multe iustitie annichilantur. Per unam iniquitatem multa bona possunt subuerti. Malum mistum bonis  contaminat plurima. Parum fellis in amaritudinem conuertit dulcedinem mellis. Parum ignis magnam siluam incendit . Modicum fermentum totam massam corrumpit . Unde Scriptura dicit: Qui in uno peccauerit, factus est omnium reus , scilicet quantum ad uitam eternam. Quasi enim si omnibus peccatis esset inuolutus, ita si in uno tantum maneat, eterne uite ianuam non intrabit. Sic homo per unum peccatum condemnari poterit, nisi illud per asperrimam penitentiam emendauerit; et maxime per fornicationem, quia sine castitate nullum opus perfectum, sine castitate nullum opus magnum. Unde beatus Gregorius dicit  : »Nec castitas magna est sine bono  opere, nec opus bonum est aliquid sine castitate.« Amanda est ergo castitatis pulchritudo  . Castitas fructus est suauitatis. Castitas est inuiolata uirtus sanctorum. Castitas est securitas mentis, et sanitas corporis. Castitas Deo est amabilis et omnibus sanctis. De qua scriptum est, quia sine castimonia nemo uidebit Deum . Unde uenerabilis Beda in quadam homilia. »Nemo in die resurrectionis, nisi illi qui sunt casti corpore, ad celos poterunt subleuari; nemo post resurrectionem, nisi illi qui sunt mundi corde, essentiam diuine maiestatis poterunt intueri.«

Tertio loco Deo promisistis, ne proprium haberetis.  Multis modis diabolus in acquirendo plurima sollicitat, qui in modicis et paucis contenti esse promiserant. Multi de seculari uita ad Deum conuertuntur, et monasterium ingrediuntur, atque omnes diuitias suas libenter pauperibus et monasteriis tradunt, ac deinceps in omni uita sua magis paupertatem quam diuitias diligunt, sicut sancti apostoli fecerunt. Plerique etiam seculares ad Deum in monasterio conuertuntur, et de rebus monasterii fraudem uel furtum facere presumunt, sicut Iudas traditor fecit, de quo legitur, quia loculos habebat, et ea, que in communi mittebantur, abscondebat et furabatur. Nonnulli etiam de seculo ad monasterium ueniunt, et de diuitiis suis, quas in seculo habuerunt, unam partem sibi retinent et abscondunt,  temporalem pertimescentes inopiam, alteram uero secum monasterio tradunt, sicut Ananias et Saphira fecerunt, de quibus nimirum scriptum est, quia agrum uendiderunt, et de pretio illius quamdam partem ante pedes apostolorum posuerunt, quamdam uero absconderunt . Quidam etiam pauperes de seculari uita ad monasterium ueniunt, et quamuis in seculo pauperes fuerunt, tamen in monasterio diuites fieri uolunt, sicut fecit Giezi discipulus Elisei. Cui dixit Eliseus: Quia post Naaman cucurristi, et diuitias ab eo accepisti, in perpetuum lepra Naaman adherebit tibi . Quicunque ergo propter Deum omnia que in hoc mundo sunt, despiciunt, sicut sancti apostoli fecerunt, cum eisdem apostolis letabuntur, et remunerabuntur  in perpetuum. De quibus ait Dominus in Euangelio: Beati pauperes spiritu; quoniam ipsorum est regnum celorum . Ille uero, qui de seculo ad monasterium transit, et de rebus monasterii fraudem uel furtum facit, Iudas est, et cum Iuda penam in inferno sustinebit. Qui autem de seculari uita ad Domini seruitium conuertuntur, si ex his, que in seculo habuerunt, partim sibi reseruant, partim distribuunt, sententiam maledictionis cum Anania et Saphira portabunt. Qui autem de seculo ad monasterium uenit, si diuitias, quas in seculo habere non potuit, in monasterio uoluerit, sine dubio lepra Giezi adherebit ei, et quod Giezi passus est in corpore, iste patietur in anima. Illis ergo,  qui in ueritate propter Deum, more apostolorum, omnia, que in hoc mundo sunt, despiciunt, conuenit illud Psalmiste dicentis: Mihi autem adherere Deo bonum est; ponere in Domino Deo spem meam . Et illud: Iacta cogitatum tuum in Domino et ipse te enutriet . Iude uero et sequacibus eius dicitur: Ascendunt usque ad celos, et descendunt usque ab abyssos; anima eorum in malis tabescebat . Ananie autem et suis similibus pertinet illud: Qui confidunt in uirtute sua, et in multitudine diuitiarum suarum gloriantur . Giezi et sociis eius congruit illud: Ecce homo qui non posuit Deum adiutorem suum; sed  sperauit in multitudine diuitiarum suarum, et preualuit in uanitate sua .

Sed ecce, fratres karissimi, dum aliorum peccata tanto studio perscrutamur, timeamus ne oculos diuine maiestatis offendamus. Dignum est ergo, ut nos, qui tanta cura festucas in oculis aliorum conspicimus, de oculis nostris trabes eiicere festinemus . Quid ergo nobis inter hec agendum? Illud uidelicet quod ait Psalmista: uouete, et reddite Domino Deo uestro ; alioquin multo melius esset non uouere, quam post uotum promissa non soluere . Quare? »Quia, sicut ait beatus Isidorus  , inter infideles inueniendi  sunt, qui bona, que Deo uouerunt, non impleuerunt.« Igitur, fratres dilectissimi, ad uosmetipsos introrsus reddite, et si ea que Deo promisistis, uos opere inueneritis impleuisse, Deo gratias agite. Si autem in his, que Deo uouistis, uos transgressores et negligentes cognoueritis esse, per puras orationes et quotidianas lacrymas ab omnipotenti Iesu Christo ueniam postulate, quatenus in die districti iudicii sui non permittat uos cum infidelibus perire, sed cum electis suis ad regnum celorum uos dignetur perducere, qui cum eodem Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO QUARTUS. DE PRAELATIS ECCLESIAE.


 Hispaniarum doctor Isidorus uir in omni locutionis genere formatus, ut imperito doctoque secundum qualitatem sermonis existeret aptus, ad eruditionem sacerdotum inter cetera sic est locutus  : »Sicut peccatores et iniqui ministerium sacerdotale suscipere prohibentur, ita indocti et imperiti a tali officio retrahuntur. Illi male uiuendo suis prauis exemplis uitam bonorum corrumpunt, isti uero per ignorantiam iniquos corrigere nesciunt. Quomodo enim docere poterunt, quod ipsi non didicerunt?  Desinat ergo locum docendi suscipere, qui nescit docere. Unusquisque igitur doctor et bone actionis et bone predicationis habere debet studium, quia alterum sine altero inutilem facit et imperfectum.« Oportet igitur prelatum  cum omni instantia dulcedinem et suauitatem Dei annuntiare subditis, eosque suis ad bene operandum sollicitare exemplis, et frequenter dulcibus admonere uerbis, ut recte possit computari in sancte Ecclesie membris, sicut sponsus, scilicet Christus, sub persona sponse eidem Ecclesie loquitur in Canticis

Fauus distillans labia tua sponsa, mel et lac sub lingua tua .  Predicatores Ecclesie bene labia sponse esse dicuntur, quia per eos populis loquitur et per eos paruuli quique ad fidem erudiuntur, dum per eos occulta Scripture quasi cordis latentia manifestantur. In fauo autem mel latet, et cera patet. Recte ergo labia sponse, id est sancte Ecclesie, fauus uocantur, quia dum in carnis fragilitate sapientia magna habetur, quasi  mel in cera absconditur. Quando uero electus quisque predicat, quando celestia gaudia nescientibus reuelat; tunc fauus distillat, quia quanta dulcedo sapientie in corde lateat, per oris fragilitatem audientibus manifestat. Unde scriptum est: Habemus thesaurum istud in uasis fictilibus . Ideo subditur: mel et lac sub lingua tua. Nimirum  falsi predicatores mel in lingua portant. Quod sub lingua non habent, quia celestia gaudia aliquando predicant tanquam ueri essent, cum ipsi terrestria bona totis desideriis appetant. Sancta uero mens in lingua mel pretendit, quia sapientie dulcedinem loquendo aliis ostendit, quam ueraciter predicans audientes tanquam mellis dulcedine reficit. Bonus pastor lac sub lingua gerit, quia congruenti sibi doctrina paruulos quosque in Ecclesia nutrit. Sub lingua autem hec omnia sibi ipsi reseruat, quia internam dulcedinem assidue secum portat. Dum enim terrena abiicit, dum uitiorum amaritudinem respuit; in interioribus sapientie dulcedine se pascit, que robur colligit, ut ad eterna gradiens in labore uie lacescere non possit.

 Huiusmodi predicando prudens pastor in cordibus subiectorum dulcedinem et suauitatem Dei infundit, eosque exemplis bone actionis ad celestia desideranda sustollit. Nimirum ille est prudens pastor, qui super gregem sibi commissum sollicite uigilat; quia dum se et oues ex omni parte prudenter circumspectat, hostiles insidias declinat. Audiat igitur negligens pastor, quid sibi et prudenti pastori Dominus loquitur: Bonus, inquit, pastor animam suam pro ouibus ponit; mercenarius autem fugit . Animam pro ouibus suis ponit, qui periculosum regiminis ascendens locum, clauso silentii ostio, gregem claustralium fratrum in pace custodit. Animam pro ouibus ponit, qui solus inter mundana  pericula exteriora negotia procurans, necessaria et utilia fratribus querit. Animam ponit, qui ad sustinenda iurgia rei familiaris solus exit et inter adulantium ac detrahentium linguas medius incedit, pro infirmis laborat, et laborantes pascit, consolatur pusillanimes, et cum superbis increpando contendit. Talis pastor cum Christo et per Christum potest dicere: Cognosco meas, et cognoscunt me  mee . Cogroscunt oues pastorem, quem sepe uident presentem, quem subiectis fratribus familiaritas facit notum, quem beneficia reddunt amicum. Cognoscunt fratres prelatum, quia siue per caritatem tolerando, siue per zelum iustitie castigando, siue exterius necessaria ministrando, sese eis reddit in omnibus utilem atque benignum. Subiecti prelatum cognoscunt, dum eis sicut pater filiis necessaria presentis uite preparat, et sicut magister spiritalia predicat. Oues uero pastor cognoscit, dum subditorum mores et actus diligenter attendit. Unde scriptum est: Considera diligenter uultum pecoris tui . uultum pecoris considerat, qui, quid singuli subiectorum possint, non ignorat. uultum pecoris sui diligenter inspicit, qui qualitates,  et actus, ac possibilitates fratrum quorum ad se pertinet cura, studiose perquirit. Cui per confessionem corda subiectorum sunt manifesta, per circuitionem nota sunt opera; per experimentum quid possint, per effectum quid uelint, ratio demonstrat: Et uocem, inquit, meam audient .

Tres sunt pastoris uoces: suauis scilicet, dulcis, et alta. uox suauis pertinet ad infirmum, dulcis ad morientem, alta pertinet ad surdum, id est ad inobedientem. Infirmus est qui tentatur. Qui uero de misericordia Dei desperat, moritur. Surdus est, qui non audit, id est qui obedire contemnit. Quandoque infirmus, id est qui in tentationibus est positus, audit suauem magistri uocem consolationis; audit qui  pre magnitudine peccatorum de misericordia Dei desperat, uocem obsecrationis; audit surdus, id est inobediens, altam, id est asperam uocem increpationis.

Iterum dicitur: Et sequuntur me mee: Oues pastorem sequuntur. Quem pastorem sequuntur oues? Bonum siue malum. Quo sequuntur illum? Quocunque ipse precedit. Si bonus est pastor, oues sequuntur illum ad uitam; si autem malus est, sequuntur eum ad mortem. Si autem cecus cecum sequatur, ambo in foueam cadunt . Quomodo bonus pastor uadit ante oues? uita uidelicet et doctrina. Quando bene uiuit et recte docet ecclesiasticus doctor, tunc fit unum ouile, et unus pastor. Pastor unus debet esse in se, et unus cum grege; ut quod docet uerbis, impleat operibus bonis. Unus  debet esse, ut per iracundiam non mutetur a mansuetudine, non eleuetur prosperitate, nec frangatur aduersitate; sed idem permaneat patientia perseuerante. Ille ergo ueraciter tenet et amat unitatem fraternitatis, qui gaudet de seruitute caritatis, imitando exemplum ueri pastoris, qui uenit non ministrari sed ministrare, et dare animam suam redemptionem pro multis . Nimirum ipse est idoneus pastor, et secundum Deum gregem gubernat, qui ad tantummodo laborat, ut plures secum ad Deum uerbo et exemplo trahat; quem non delectat honor prelationis, sed onus; caritas, non potestas; seruitus impensa aliis, non suscepta ab  aliis; iuxta quod ait Paulus: Cum essem liber ex omnibus, omnium me seruum feci . Tenet etiam pastor cum grege unitatem, quando non diuiditur ab eo per habitum pretiosiorem, uel per cibum delicatiorem; dum fit unus cum infirmis per compassionem, et cum delicatis per dispensationem. Taliter ergo oportet prelatum uiuere, ut recte cum Apostolo possit dicere: Omnibus omnia factus sum, ut omnes lucrifacerem .

Pastor autem negligens fugit, et a grege recedit. Sunt enim quidam prelati, qui bona, que aliis precipiunt, facere contemnunt. Cum enim onera grauia et importabilia subiectis imponunt, et ea digito mouere nolunt; quod aliis precipiunt, portare despiciunt. Fugiunt, dum a diuinis officiis se subtrahunt,  et cum fratribus pondus ordinis ferre contemnunt. Fugiunt, qui per alienas domos uagantes discurrunt, feliciores se existimantes dum tardius ad claustra redeunt. Fugiunt, qui ideo a claustro longius recedunt, ut licentius otiosis fabulis insistant, et abundantius stomachum cibis repleant, ac securius dormiant quam in claustro solebant. Fugiunt, qui non ea que fratribus sunt communia, sed que sunt propria, querunt. Fugiunt, qui licet presentes sint, tamen cum negligentias uiderint, se sub silentio abscondunt. Fugiunt, qui remoti a conuentu, sub otio uiuunt; qui a communi fratrum consilio recedunt, qui male uiuunt et reprehendi nolunt. Unde beatus Gregorius »: Libet, inquit, ut dum licenter  etiam illicita faciunt, nemo eis subditorum contradicat.« Et in eodem  . »Cunctis se existimat prelatus amplius sapere, quibus se uidet amplius posse.« Hoc amant scilicet uideri sapientes et esse potentes. Hec fuit causa angelice et humane ruine. Ponam, inquit, angelus, sedem meam ad aquilonem, et ero similis Altissimo . Et homini per serpentem dixit: Eritis sicut dii . Timeat igitur ruinam prelatus, quam meruit homo et angelus. Angelus enim, quia uoluit esse potentior, cecidit; et homo, quia uoluit esse sapientior, desipuit. Sunt preterea quidam prelati, qui bene uiuunt, et subiectos sibi male uiuere permittunt. Quidam etiam male uiuunt, et subiectos bene uiuere compellunt. Sunt et alii, qui male uiuunt,  et subiectos male uiuere uolunt. Illi ergo, qui bene uiuunt, et subiectos male uiuere permittunt, exemplo bone actionis precedunt; sed cum eos corrigendo non increpant, etiam cum errantibus delinquunt. Licet enim ipsi bene uiuant, necessarium tamen est, ut de grege sibi commisso Domino rationem reddant. Hi tales, cur suscipiunt curam gregis, et sustinere nolunt pondus laboris? Aut si gregem regere nesciunt, quare regendi curam suscipiunt? uel sciunt, et per negligentiam peccare subditos permittunt, cum soli bene uiuere possent, cur eternam mortem incurrunt, dum aliorum uitam in periculum animarum suarum conuertunt? Tales  prelati filios Heli sacerdotis nutriunt, qui cum mulieribus que obseruabant ad ostium tabernaculi, dormiunt; qui uenientes in Silo sacrificare non permittunt, sed antequam incendatur adeps, carnem crudam rapiunt . Quasi filii Heli sunt, qui sub prelatis bene uiuentibus dissolute et negligenter uiuunt, qui cum mulieribus dormiunt, qui cum uel hoc realiter agunt, uel cum carnis desideriis se coniungunt. Illos etiam qui ueniunt in Silo, ne sacrificent, impediunt; cum nouiter conuersos uerbis et exemplis ab exercitio bone operationis auertunt. Accendi non permittunt adipem, quia exstincto caritatis igne non infundunt bone actioni cordis dulcedinem. Non carnem coctam sed crudam querunt, quia tribulationis ignem fugientes paupertati  et labori se subtrahunt, nec pro Domino aduersa pati uolunt. In camino etenim tribulationis et paupertatis decoqui solent uitia carnis. Carnem crudam idcirco desiderant, ut quando et quomodo et quantum et qualem uelint, sibi coquant. Tales sunt quidam, qui morantur in claustro, quasi in Silo, qui nichil aliud faciunt, nisi quod et quomodo et quando et quantum uolunt. Quasi in Silo subiecti commorantur, qui plus uoluntates proprias implere festinant, quam ea que sibi a bonis prelatis imperantur. Hi tales non imitantur Samuelem, qui prius unxit reges in regno Iudeorum ; sed imitantur Ophni et Phinees, quorum peccato arca Domini translata est ab Allophylis in terram Philistinorum . Illi uero qui male uiuunt, et subiectos  bene uiuere cogunt, errantes quidem a malo reuocant, sed fortes, id est in Dei seruitio studiosos occidunt. Peruersos a sua nequitia corrigunt uerbis, sed religiose uiuentes occidunt prauis exemplis.  Religiosi uideri appetunt, quia religiosos sub se habent, sed religiose uiuere contemnunt. Gloriantur de subditorum bonis operibus, non de suis actibus. Que operari nolunt, aliis imperant: operantur ipsi quod aliis operari licitum esse non putant. Subiectos ad bene operandum cogunt, et ipsi a nemine cogi uolunt.

Teneat igitur pastor cum grege unitatem, ut cum eo peruenire possit ad celestis regni hereditatem. Non diuidatur ab eo per pretiosiorem habitum, nec per delicatiorem cibum, nec per inanis glorie appetitum. Circa gregem sibi commissum sollicitus existat; bonos, ut in melius proficiant, dulciter admoneat; malos, ne in deterius eant, sollicite corrigat; infirmos frequenter uisitare studeat, tristes  blande et leniter consolari non renuat. Preterea claustrum assidue intret, pigros ad bene operandum sollicitet, negligentes increpet, atque omnibus in commune gaudia paradisi et penas inferni sine intermissione denuntiet. Ante omnia uero bona que aliis predicat, ipse prius implere non negligat, pondus ordinis cum ceteris fratribus libenter sustineat, eisque tam in spiritalibus quam in temporalibus sicut pater filiis bona prouideat, pro eis rationem se esse redditurum Deo sollicite sciat. uerum super hec omnia pro eis preces Domino semper fundat, quatenus de grege sibi commisso nullus pereat, nec lupus rapax aliquem a uia ueritatis errantem inueniat quem auferat, sed ut cum eisdem ouibus, Christo duce, ad pascua semper uirentia  summopere peruenire studeat, prestante eodem Domino nostro Iesu Christo qui cum Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO QUINTUS. DE OBEDIENTIA.


 Preposito tanquam patri obediatur, multo magis presbytero, qui omnium uestrum curam gerit. Oportet nos prelatum nostrum timere ut Dominum, diligere ut patrem, et credere quidquid nobis boni precipit anime nostre esse profectum. In hoc loco nomine prepositi prior insinuatur claustri, siue procurator monasterii. Quod si in congregatione ubi canonicus ordo seruatur, non est episcopus, nec abbas, sed prior; ipse nomine presbyteri designatur. Si uero episcopus uel abbas est in congregatione, ipse, qui in ea maior est, intelligitur presbyteri nomine. Nobis quippe obedientia usque ad mortem seruanda precipitur, quia sine illa omnis conuersatio regularis pro nichilo habetur. Sciendum  uero est, quia per obedientiam a prelato nichil mali debet precipi, nec a subditis perfici. Unde ait egregius doctor Isidorus  : »Non obedias cuiquam potestati in malo, etiam si pena compellat, si tormenta immineant.« Quare? Quia melius est mori, quam illicita iussa implere. Quicunque ergo prelato obediens est in malo, inobediens est Christo, qui dixit in Euangelio: Omnis qui facit peccatum, seruus est peccati . Et quicunque in malo non uult prelato suo obedire, obediens est Christo omnium Domino, qui per Prophetam iussit a malo declinare, et bonum facere . Si ergo qui facit peccatum, seruus est peccati, non debemus in malo obedire cuiquam potestati.

 Sciendum etiam summopere est, quod obedientia aliquando, si de suo aliquid habeat, nulla est; aliquando autem, si de suo aliquid non habeat, minima est  . Nam cum huius mundi successus precipitur, cum locus superior imperatur; ille, qui ad hec suscipienda inuitatur, obedientie sibi uirtutem euacuat, si ad hec etiam ex proprio desiderio anhelat. Rursum cum alicui ex subditis prelatus despectum huius mundi precipit, cum probra adipisci contumelie iubet; si hoc ex semetipso libenter non appetit, obedientie sibi meritum minuit, quia illa que in hac uita despecta sunt, inuitus nolensque suscipit. Debet ergo obedientiam in aduersis et uilioribus ex suo aliquid habere, et rursum in prosperis ex suo aliquid omnino non  habere; quatenus in aduersis et contemptibilioribus tanto sit gloriosior, quanto diuine dispensationi etiam ex desiderio subditur; et in prosperis tanto sit uilior, quanto a presenti ipsa, quam diuinitus percipit, gloria, funditus ex mente superatur. Sicut sanies emanat ex uulnere, ita morbus inobedientie procedit ex tumore superbie et contemptus ulcere. Morbus inobedientie languor est anime. Qui enim non uult operari bona et potest, uiuit; sed tamen infirmus est; uiuit potestate, sed languet praua uoluntate. Hoc morbo primus homo languit, qui cum uiueret potestate, et sanus esset bona uoluntate, bestiis terre, et auibus eris, ac piscibus maris prepositus fuit ; per inobedientie  uero culpam lapsus, a paradisi gaudiis deiectus, etiam nunc muscis et culicibus expositus ac subiectus seruit. Quando infirmitas carnis adunatur in tumorem, contigit quandoque, ut generet languorem. Mens enim carnalis per tumorem superbie incurrit sepissime languorem inobedientie.

Due autem sunt species tumoris: dura uidelicet, et mollis. Dura species tumoris est in carne obstinatio carnalium in conuersatione. Hec autem tribus modis mederi solet: emplastro scilicet, unguento, et ferro, id est exemplo boni operis, uerbo commonitionis, disciplina correctionis. Cum enim mens non emittit saniem praue intentionis per confessionem, uel ex commonitione non promittit emendationem; restat ut recipiat ferri incisionem, id  est asperrimam discipline correctionem. Unde dicit beatus Isidorus doctor eximius  : »Qui blando uerbo castigatus non corrigitur, necesse est ut acrius arguatur. Cum dolore enim abscidenda sunt, que leniter sanari non possunt. Qui admonitus secretim, corrigi de peccato negligit, publice est arguendus: ut uulnus quod occulte nescit sanari, manifeste debeat emendari.« Est autem tumor mollis, cum mens inflata delectatur uoluptuosis cibis, dum sectatur otium, somnolentia torpescit, uanis gaudet fabulis. Ex his ergo languor anime nascitur, quando duritia obstinationis pressa, uel mollitie delectationis dissoluta, mens superba nichil  boni operatur. Assumit sibi inobedientia quandoque nomen obedientie, ut de ea solo nomine glorietur, et non opere. Sed quia obedientia multis modis dicitur, expedit ut sermo de ea habitus altius ordinatur.

Imponitur enim obedientia precepto, facto, et loco, ut designetur quod precipitur, monstret quod agitur, nominet locum in quo quis moratur. De precepto enim dicitur: iniunxit ei obedientia; de facto: compleuit obedentiam; de loco: moratur apud obedientiam, cum aliquam domum seruat remotam. Prima est facilis, secunda grauis, tertia ad utrumque se habet. Leue est precipere, sed graue est implere; locus uero aliquando placet, aliquando displicet. Placet quibusdam obedientia, non ut in  ea exerceantur bonis operibus, nec quia abundet fratribus; sed multis epulis et diuersis deliciis. Placet obedientia quibusdam, non ut in ea magis Deo seruiant quam in claustro studiosius, sed ut sibi obsequium prebeatur a famulis diuerse etatis abundantius, et deseruiant otiosis fabulis suisque uoluptatibus licentius. Ideo obedientia placet, quia in domo cuncta solus possidet, et que uult, aliis donat, que uult, sibi retinet, dum propriam uoluntatem sepe rationi prefert. Sicque fit, ut apud eum qui obedientiam peruersa uoluntate suscipit, uocetur obedientia, cum non sit. Hanc obedientiam multi desiderant, non ut Deo et prelato suo tota mente obediant, sed ut extra obedientiam esse  queant. Multis autem modis a quibusdam obedientiam esse queant. Multis autem modis a quibusdam obedientia queri solet, uidelicet auxilio parentum, consilio fratrum, simulationis ingenio, ut quod minis parentum uel exhortationibus fratrum non potest obtineri, saltem simulationis ingenio possit adipisci. Hec autem obedientia, que conceditur alicui parentum minis seu qualibet exactione, siue fratrum seductoria exhortatione, uel etiam boni operis simulatoria ostensione nomen habet obedientie, sed caret re. Obedientia uocatur exterius, sed fructum remunerationis non habet interius. Huiusmodi obedientia non acquiritur, ut corpus pro Deo laboribus fatigetur; sed ut presentis uite blandimentis delectetur.

 Ad hanc etiam obedientiam aliis modis peruenitur, ut quod illis tribus precedentibus non potest, promissione muneris obtineatur. Sic adhuc cum Petro Simon magus moratur in Ecclesia, moratur et Ananias cum Saphira . Per Petrum boni prelati intelliguntur, per Simonem uero, Ananiam et Saphiram mali subditi designantur. uoluit Simon emere Spiritus sancti gratiam , uolunt isti emere obedientiam. Simon pecunia uoluit donum Spiritus sancti emere, isti nituntur Ecclesie redditus pretio acquirere. Isti ergo Petri apostoli non sunt filii per doctrinam, sed Simonis magi  per auaritiam  . Eius quisque filius dicitur, cuius doctrinam sequitur. De errore auctoris a quibusdam nomen et culpa trahitur, ut ipsius uocabulo censeatur, cuius errorem sequitur. Sic loquitur Dominus per prophetam Isrel: Pater tuus Amorrheus, et mater tua Cethea ; non utique nascendo, sed imitando. Sic et in meliorem partem filii Dei nuncupantur, qui precepta Dei tota mente sequuntur. Unde et nos non natura sed adoptione clamamus Deo in oratione dicentes: Pater noster, qui es in celis . Recte ergo dicuntur filii magi Simonis non natura sed imitatione, qui pretio emunt obedientias, siue quaslibet dignitates Ecclesie. Ananias et Saphira absconderunt partem substantie , isti uero negotiis  incumbunt acquirende pecunie. Sed sicut scriptum est: Nemo militans Deo implicat se terrenis negotiis . In hoc ergo manifestum est eos non militare Christo sed mammone, quia non sectantur spirituales diuitias, sed lucra temporalis uite. Non student ut Iesu Christo celesti regi placeant, sed ut temporaliter diuites fiant. Amplius regnat in eorum cordibus auaritia, que est seruitus simulacrorum, quam uoluntaria paupertas, que introducit hominem in regno celorum. Hi tales plus gaudent equitando per plateas ciuitatis discurrere, quam in claustro psalmos sub silentio recitare. Hec est obedientia cum Simonia plena auaritia et inani gloria, que amatorem suum non subleuat ad eterna gaudia, sed precipitat in tartara.

 Est et alia species obedientie, que tantum obedientia uocatur: de qua dicitur: Quia obedisti uoci uxoris tue, et comedisti de ligno, maledicta terra in opere tuo . Quatuor sunt autem uoces, scilicet uxoris, mundi, et diaboli, ac Dei. Audiam igitur quid loquatur in me Dominus Deus . Nunquid loquetur diabolus? nunquid caro? nunquid mundus? uox uxoris uox carnis; uox autem carnis uoluptas; uox mundi uanitas; uox Dei bonitas  . Suggestionem quippe diaboli serpente accipimus. Mulier uero sensus est animalis corporis, id est carnis, quem habemus communem cum bestiis, et dicitur inferior pars rationis.  Unde quando occurrit nobis peccati suggestio, quasi serpens loquitur. Si uero oblectatur caro praue illius suggestionis consensu, quasi mulier consentit. Sed si refrenatur et expellitur a cogitatione peruersa suggestio, quasi mulier sola comedit illicitum lignum. Si uero ipsum peccatum, quod serpens, id est diabolus suggerit, et caro delectando, id est inferior pars rationis scilicet mulier manducat, et si mens hominis, id est superior pars rationis ipsum peccatum perpetrare consenserit, iam quasi uir deceptus est. Iam mulier uiro cibum dedit, cum mens rationalis ad peccandum delectationibus carnis consensum prebuit. Quicunque  ergo libenter audit uocem serpentis, id est suggestionem diaboli, et obediens est uoci mulieris, scilicet delectationi sue carnis, statim inobediens efficitur uoci Creatoris. uoci igitur uxoris obediunt, qui carnis delectationibus non contradicunt, et plus uoluptati carnis quam uoci Dei obediunt. Est autem Creatoris uox de prelatis dicens ad subiectos: »Quod dicunt, facite; quod autem faciunt, facere nolite .« Ut peruersis obedias prelatis innuit, qui etiam male operantibus obedire iussit , ut ingrediaris et egrediaris cum Dauid sub Saule, et eumdem honores licet reprobum cum Samuele. Obediendum est ergo prelatis, si recta precipiant, quamuis ipsi male uiuant. Inobedientes igitur et superbos se esse  testantur, qui prelatis licet peruersis non obediunt, et eos non uenerantur. Audi etiam breuiter quid te oporteat facere, et qualiter prelatis, siue bonis siue malis, debeas obedire. Nec bonis prelatis obedias in malis preceptis, nec malis contradicas in bonis. Esto obediens malis prelatis in bonis preceptis, et caue ne obedias bonis in iussionibus malis.

Interea, fratres carisimi, Pauli apostoli sententiam ad memoriam reducite, ut perfectius intelligere ualeatis uirtutem obedientie. Sic enim ait ipse: Quecunque ordinata sunt, a Deo ordinata sunt. Igitur qui potestati resistit, Dei ordinationi resistit . Ille ergo Dei ordinationi resistit, qui prelati sui precepta contemnit. Quicunque prelato Ecclesie digna precipienti contradicit, non solum  homini, sed et Deo rebellis atque inobediens existit. Dathan et Abiron hac de causa perierunt, quia prelatis suis, scilicet Moysi et Aaron, inobedientes fuerunt, quando sibi per contumaciam sacrificandi licentiam usurpauerunt . Unde scriptum est in libro Psalmorum: Aperta est terra, et deglutiuit Dathan; et operuit super congregationem Abiron . Hi enim, ob temeritatis sue uidelicet audaciam, terre compagibus ruptis, uiuentes profundo hiatu merguntur, ac traduntur inferni suppliciis. Nonne etiam rex Saul, propter culpam inobedientie a Domino fuit reprobatus, de sede regni expulsus, dominio Satane mancipatus, et ad ultimum a Philistheis interfectus? Pensate ergo, dilectissimi,  quam grauis sit culpa inobedientie pro qua non solum anime cruciantur in inferno, sed et corpora puniuntur in hoc seculo. Perpendite quam graue peccatum sit Dei ordinationi resistere, pro quo non solum in anima exsoluitur pena, sed etiam in corpore. Audiant ergo rebelles, timeant inobedientes mandatis seniorum, ne cum Dathan et Abiron tradantur tormentis infernorum. Caueant imitari uestigia Core seditiosi, ne forte mergantur cum eo in profundum inferni. Non uelint imitari Core seditiosum, qui per contumaciam et rebellionem multos secum precipitauit in infernum; sed Christum sequantur, qui per humilitatem Deo Patri  obediens usque ad mortem , multos quotidie post se trahit ad regnum . Christum ergo, fratres et domini mei, timete, ipsumque super omnia diligite, eiusque ordinationibus reuerentiam exhibete. Sic enim ait ipse: Si quis diligit me, sermonem meum seruabit . Appareat ergo dilectio illius in uestris operibus. Exemplo eius tenete humilitatem in uestra conuersatione, et pro amore ipsius prelatis uestris obedientes estote. Libenter in hac uita prelati iussionibus obtemperate,  ut ad eternam libertatem possitis pertingere. Deuote igitur colla diuine dispensationi subiicite, propriis desideriis renuntiate, uoluntatem prelati uestri propriis uoluntatibus anteponite, precepta illius sine murmuratione implere satagite; ut post hanc uitam ad celestem patriam possitis peruenire, ibique de uisione Dei Patris in eternum gaudere; ipso prestante, qui cum eodem Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO SEXTUS DE DISCIPLINA.


 Audite, fratres karissimi, quid Dominus noster iehsu Christus ad eruditionem et consolationem totius Ecclesie sue dicat in Apocalypsi. Ego, inquit, quos amo, arguo, et castigo . His uerbis ad tolerantiam atque disciplinam hortatur nos, sicut Pater piissimus, ut omnia que nobis ab eo siue a prelatis nostris precipiuntur, patienter et cum omni mansuetudine toleremus. Ideo nos pro peccatis et negligentiis per se et sancte Ecclesie ministros arguit Dominus et castigat in hoc presenti seculo, ne cum hoc mundo, hoc est cum amatoribus mundi, damnemur in futuro.  Quisquis igitur Deo exercitationibus discipline non seruit, Deum absque discipline rigore euadere non poterit; atque ideo Psalmista consulendo indisciplinate  uiuentibus dicit: Apprehendite disciplinam nequando irascatur Dominus, et pereatis de uia iusta . Sed quid est disciplina? Disciplina est morum ordinata correctio, et maiorum precedentium regule obseruatio. De qua disciplina Paulus apostolus ita loquitur, dicens: In disciplina perseuerate. Tanquam filiis uobis offert se Deus . Quod si extra disciplinam estis, cuius participes facti sunt omnes; ergo adulteri, et non filii estis. Qui ergo sine disciplina sunt, adulteri sunt, et celestis regni hereditatem non accipiunt. Filii autem paterne discipline correctionem libenter portant, et hereditatem celestis patrie omnino recipere non desperant. De qua etiam disciplina Isaias indisciplinate plebi predicat, dicens: Quiescite  agere peruerse, discite benefacere . Et eadem Psalmista prosequitur dicens: Declina a malo, et fac bonum . Unde etiam Salomon ait: Multum errat, qui disciplinam abiicit . Ille igitur est infelix, qui abiicit disciplinam patris, id est ecclesiastice dispensationis. Sicut milites Christum crucifigentes non diuiserunt eius tunicam ; sic nos non debemus scindere  nec diuidere Ecclesie Christi disciplinam. Sicut enim tunica totum corpus preter caput tegit, ita disciplina omnem Ecclesiam preter Christum, qui eamdem disciplinam tradidit, ornat et tegit. Ipsa uero tunica contexta desuper fuisse per totum describitur, quia eadem Ecclesie disciplina a Domino de celo tribuitur et integratur. De qua Dominus, postquam surrexit a mortuis antequam ad Patrem ascenderet, loquebatur discipulis suis: uos autem sedete hic in ciuitate, quousque induamini uirtute ex alto . Tunica ergo corporis Christi disciplina Ecclesie est. Qui autem extra disciplinam est, a corpore Christi alienus est. Non scindamus igitur tunicam Christi, sed sortiamur de illa, id est summopere studeamus, ut eam integram  conseruemus, ne forte ab illius integritatis portione uacui remaneamus. Nemo quidquam de mandatis Christi soluat, sed unusquisque in quo uocatus est, in eo apud Deum permaneat.

Quicunque disciplinam Christi et catholicorum sacerdotum, quos ipse Ecclesie sue preposuit, contemnit, per diuersas errorum uias eundo perditionis laqueum incurrit. Unde sub preuaricatoris populi persona humanum genus ita deplangit propheta: Nos sicut oues errauimus, unusquisque in uiam suam declinauit . De  illis etiam qui disciplinam Domini abiiciunt, et uoluntatem propriam sequuntur, sapientia per Salomonem sic loquitur: Multe uie uidentur hominibus recte, et nouissima eorum ducunt ad mortem .  Que utique multe perditionis uie tunc sequuntur, cum una regalis uia, lex Dei uidelicet, que neque ad dexteram nec ad sinistram declinat, per negligentiam deseritur. De qua scilicet uia Dominus iehsu Christus, qui est finis legis ad iustitiam omni credenti , denuntiat dicens: Ego sum uia, ueritas et uita, nemo uenit ad Patrem, nisi per me . Ad quam uiam omnes homines  communiter inuitat, dicens: uenite ad me, omnes qui laboratis et onerati estis, et ego reficiam uos , quia non est acceptio personarum apud Deum . Ubi non est Iudeus et Grecus, masculus et femina , seruus et liber, barbarus et Scytha: sed omnia et in omnibus Christus . Omnes ergo unum sunt in Christo Iesu. Dum ergo Christus finis est legis , qui sine lege, id est sine disciplina sunt, sine Christo fiunt. Quicunque ergo sunt sine doctrina, non sequuntur Christi uestigia. Incongruum est ergo et a iustitia deuium, in temporibus Euangelii serui Dei sine Christo fieri, quando apostolis in cunctis gentibus licentia predicationis data est ; quando per cunctas seculi  partes intonuit tonitruum, uox scilicet Euangelii; quando gentes, quam non sectabantur, apprehenderunt iustitiam ; quando qui longe fuerunt, facti sunt prope in sanguine Christi ; qui aliquando non populus, nunc autem populus sanctus in Christo ; quando est tempus acceptabile et dies salutis , et tempora refrigerii in conspectu Altissimi . Quando unaqueque gens habet testem resurrectionis, quomodo protestatur Dominus suis discipulis: Ecce ego uobiscum sum omnibus diebus, usque ad consummationem seculi . Non faciamus ergo aliquid sine Christo, ne sine nobis Christus esse incipiat in futuro.

 Dignum est ergo, dilectissimi, ut disciplinam Christi cum omni deuotione suscipiamus, et ut prelatis nostris pro Christo obedientes simus. Reuera necessaria est adolescentibus atque iuuenibus disciplina, et ut preceptis seniorum subiiciantur cum omni humilitate ac reuerentia. Unde et Dominus in ueteri Testamento Leuitis ab anno uigesimo quinto tabernaculo seruire mandauit, et a quinquagesimo custodes uasorum fieri precepit   . Quid enim per annum uigesimum quintum, in quo flos iuuentutis oboritur, nisi ipsa uitiorum bella contra unumquemque signantur? Et quid per quinquagesimum annum, in quo iubilei requies continetur, nisi interna quies edomite mentis exprimitur? Quid uero per uasa tabernaculi,  nisi fidelium anime signantur? Leuite ergo ab anno uigesimo quinto tabernaculo deseruiunt, et quinquagesimo custodes uasorum fiunt; ut uidelicet qui adhuc impugnantium uitiorum certamina tolerant, aliorum curam suscipere non presumant; sed disciplinis maiorum subesse studeant. Cum uero tentationum bella subiiciunt, cum apud se iam in intima tranquillitate securi sunt; animarum custodiam, quasi docti, spiritali prelio suscipiunt. Sed quis hec prelia perfecte subiiciat, cum Paulus, doctissimus uidelicet ac fortissimus preliator dicat: uideo aliam legem in  membris meis repugnantem legi mentis mee, et captiuum me ducentem in lege peccati . Sed aliud est bella fortiter perpeti, aliud bellis eneruiter expugnari, et dissolute uinci.

In istis ergo fortissimis preliis exercetur uirtus iuuenum, ne extolli debeat; in illis uero debilibus et dissolutis omnino exstinguitur, ne subsistat. Bonum est igitur adolescentibus et iuuenibus, ut dum calor nature pullulat in membris, et in corpore proficit uigor etatis, cum omni humilitate famulentur prepositorum imperiis  . Qualiter namque in senectute ministrari sibi ab aliis sperat. qui in adolescentia senioribus obedientiam exhibere recusat? Qui in iuuentute positus disciplinis maiorum non uult esse subditus, quomodo in senectute  constitutus putat sibi reuerentiam deferri a minoribus? Unde et in prouerbio apud ueteres habetur, quod illi seruire alii nolint, qui prius alicui seruitutem denegat. Propter quod et Dominus iehsu Christus in temporibus adolescentie dum adhuc ad legitimam etatem doctoris non peruenerat, obedienter ministrationem parentibus suis exhibebat. Ideo quippe in iuuenili etate honorem, et reuerentiam, atque ministrationem deferebat suis parentibus, ut exemplum obediendi ac ministrandi preberet iuuenibus . Sicut ergo in senibus sobrietas et morum perfectio requiritur, ita in adolescentibus obsequium, et subiectio, atque obedientia rite debetur. Quapropter et in mandatis  legis primum horum que ad homines pertinent. patris et matris honor imperatur ; quia, quamuis carnalis pater non superuixerit, aut indignus fuerit, alicui tamen uiuenti paternum honorem usque ad perfectam et dignam etatem a filiis prebendum esse ostenditur. Congruenter quousque ad legitimam etatem peruenerint filii, precipiuntur uiuere sub disciplina patris sui, uel alicuius extranei, quia indisciplinatus quisque et indoctus nequaquam poterit esse discipulus Christi

Quinque etenim modis in Scripturis diuinis patres uocantur: hoc est, natura, gente, admonitione, etate atque adoptione. De patre namque naturaliter Iacob dixit ad Laban: Nisi timor patris mei Isaac adfuisset, tulisses omnia que mea sunt . Gente uero pater uocatur, quando Dominus ad Moysen de rubo loquebatur: Ego sum, inquiens, Deus patrum tuorum, Deus Abraham, Deus Isaac, et Deus Iacob . Aetate autem pater et admonitione dicitur, cum Moyses in cantico Deuteronomii loquitur: Interroga patrem tuum, et annuntiabit tibi; maiores tuos, et dicent tibi . Nos uero adoptione patrem uocamus, cum in oratione, Pater noster, qui es in celis , dicimus. Quod si ergo naturalis pater superstes non fuerit, aut indignus exstiterit; admonenti tamen seniori ab adolescentibus obedientia exhibenda  erit. Quomodo enim honorandus in senectute apparebit, qui discipline laborem in adolescentia non sustinuerit? Quodcunque etenim homo laborauerit, hoc et metet . Omnis namque disciplina in presenti non uidetur esse gaudii sed meroris, nec requiei sed laboris: Postea autem fructum pacatissimum iustitie reddet exercitatis . Sicut ergo fructus non inuenitur in arbore, in qua pampinus aut flos prius non apparuerit; sic et in senectute honorem consequi legitimum non poterit, qui in adolescentia discipline alicuius bone exercitationis non laborauerit. Disciplina igitur absque obedientia qualiter fieri poterit? Adolescens ergo sine obedientia, adolescens est sine disciplina. Quare? Quia ipsa obedientia, que  omnium uirtutum mater est et perfectio, magna exercitatione indiget, ut sui normam studii exhibeat Christo Domino, qui obediens Patri usque ad mortem, crucis ignominiam libenter sustinuit pro omni populo suo .

 Doctorum tamen catholicorum disciplinam temperatam esse oportet, ne per nimiam crudelitatem uulneret quos mederi et sanare debet.  Superbi doctores uulnerare potius nouerunt quam emendare, Salomone testante: In ore stulti uirga superbie .  Reuera superbi doctores in ore uirgam superbie ferunt, quia increpando rigide feriunt, et compati humiliter ac misericorditer nesciunt. Iracundi etiam doctores per rabiem furoris discipline modum ad immanitatem conuertunt crudelitatis,  et unde emendare poterant, inde potius uulnerant. Ideo sine mensura ulciscitur culpas prepositus iracundus, quia cor eius dispersum in rerum curis, non colligitur in amorem unius dignitatis. Mens enim soluta in diuersis, catena caritatis non astringitur, sed male laxata male ad omnem occasionem mouetur.

 Notandum igitur ab omni prelato uehementer, ut tanto se erga sibi commissos cautius agat, quanto durius a Christo pro eisdem iudicari formidat. Nam sicut scriptum est: In qua mensura mensi fueritis, in ipsa remetietur uobis .  Quicunque ergo ad regimen preficitur, taliter se erga disciplinam subditorum debet prestare, ut non solum clarescat auctoritate, uerum  etiam humilitate. Sed tamen ita aderit in eo uirtus humilitatis, ne uita subditorum dissoluatur in uitiis. Atque ita aderit auctoritas potestatis, ne per tumorem cordis seueritas existat immoderationis. Hec est ergo in Dei sacerdotibus uera discretio, qua nec per libertatem superbi, nec per humilitatem sint remissi.

 Sciendum uero est quia non omnibus subiectis una eademque doctrina est adhibenda, sed  pro qualitate morum diuersa erit exhortatio doctorum  . Manifesta igitur peccata non sunt occulta correctione purganda. Palam enim sunt arguendi, qui palam nocent; ut, dum aperta obiurgatione sanantur, hi qui eos imitando deliquerant, corrigantur. Dum unus corripitur, plurimi emendantur. Utilius est enim ut pro multorum saluatione unus condemnetur, quam per unius licentiam uel prauitatis exemplum multi periclitentur. Ita ergo delinquenti sermo est proferendus, sicut eius qui corripitur, expostulat salus. Nam quosdam increpatio dura, quosdam uero increpatio corrigit blanda. Unde dicit beatus Ambrosius, uir magne reuerentie et eximie conuersationis in Christi Ecclesia: »Leniter castigatus exhibet reuerentiam castiganti;  asperitate uero nimie increpationis offensus, nec increpationem recipit, nec salutem.« Sic enim ait beatus Isidorus doctor egregius  : »Sicut periti medici ad uarios corporis morbos diuerso medicamine seruiunt, ita ut iuxta uulnerum qualitates diuersa medicamenta adhibeant; sic et doctor Ecclesie singulis quibusque congruum doctrine remedium adhibebit, et quid cuique oporteat, pro etate, pro sexu ac professione, annuntiabit  . Nonnunquam etiam discreti doctores duris feriunt increpationibus subditos, qui tamen a caritate eorum, quos corripiunt, non recedunt. Sepe etiam Ecclesie censura arrogantibus uidetur esse superba, et quod pie fit a bonis, crudeliter fieri putatur a prauis, quia non recto discernunt oculo, quod a bonis recto fit  animo.«

 Est preterea quorumdam excusatio peruersorum, qui, dum pro facinoribus suis arguuntur, uerba prepositorum iustorum pro censura declinanda abiiciunt, seruantes se diuino iudicio, quo durius puniendi sunt, dum temporaliter iudicari se ab hominibus contemnunt. Iniquis molesta est ueritas, et amara iustitie disciplina, nec delectantur nisi proprie imbecillitatis placentia; iustitie infecundi, et steriles ueritatis, ceci ad contuendam lucem, et oculati ad tenebrarum aspiciendum errorem. Nonnullos esse [add. uideas] prauitatis homines, qui, dum ipsi a malo corrigi negligunt, correctorem falsa criminatione detrectant, et ad sui solatium sceleris usurpant, si uel falso compererint quid ad infamiam  bonorum obiiciant. Unde in Salomone legitur: Bona in malum conuertet impius, et in electos imponet maculam . Plerique etiam mali similes sibi in malum defendunt, et patrocinio suo prauos contra correctionem bonorum suscipiunt, ne unde displicent, emendentur; adiicientes in se aliena delicta, ut non tantum de suis malis, sed etiam de aliorum facinoribus quorum peccata defendunt, condemnentur. Disciplina igitur ecclesiastica moderata  esse et discreta oportet, ut negligentes emendet, debiles confortet, bonos ad emulandum carismata meliora prouocet.

uos igitur moneo, fratres et domini mei, ut disciplinam Domini nostri Iesu Christi, que uobis per uestros denuntiatur prelatos, libenter suscipiatis, et eorum precepta pro uiribus implere studeatis, atque in omnibus illorum uoluntatem propriis uoluntatibus anteponere festinetis. Nemo uestrum dicat: Quare abbatis mei suscipiam disciplinam, cum ego doctior illo sim, et in Scripturis maiorem habeam intelligentiam? Aut: Quare subiiciar prelati mei disciplinis, cum ipse sit infimi generis, ego autem filius sim potentioris ac fortioris hominis? Cur mandata illius impleam, cum ipse in moribus  negligentior sit, et ego sanctius uiuam? Nolite, fratres dilectissimi, ista dicere apud uos; quia nec opus, nec ratio, nec scientia, nec sapientia aliquid ualet apud inferos . Nemo se extollat quod sit filius alicuius magnatis, quia in die districti examinis Domini nostri Iesu Christi non poterit ei subuenire nobilitas generis  . Nullus etiam propter sanctitatem sibi a Deo collatam in superbiam eleuatur contra suum prelatum, quia multorum temporum ieiunia, eleemosyne, uigilie, lacryme, orationes, et cetera bona, si cum superbia finem acceperint, pro nichilo reputantur apud Deum. Humiles igitur estote, et disciplinam prelati uestri cum omni deuotione suscipite; quia utilius est corripi uel castigari a iusto homine, quam decipi uel  adulari a peccatore. Unde Psalmista dicit: Corripiet me iustus in misericordia, et increpabit me: oleum autem peccatoris non impinguet caput meum . Oleum peccatoris laus est adulatoris. Tunc ergo  caput oleo ungitur peccatoris, quando adulationibus delectatur mens audientis. Mens enim pro capite ponitur in diuinis Scripturis. Libenter ergo dorsa flagellis subiicite, ut tormenta inferni possitis euadere. Non uideatur uobis durum abbatis manu flagellari, ut in celesti curia in numero martyrum possitis computari. Nonne melius est uobis pro culpis et negligentiis a prelato temporaliter uirgulis uerberari, quam apud gehennam eternos cruciatus perpeti? Nonne multo melius ac tolerabilius est abbatis sententiam humiliter ferre in hoc seculo, quam per superbiam et contumaciam eterne damnationis penam cum diabolo et angelis eius sustinere in inferno? Deuote igitur, dilectissimi, tenete et custodite disciplinam uestri pastoris, ut cum eo  heredes possitis esse eterne beatitudinis. Castiganti reuerentiam exhibete, corripientem amate, admonenti honorem rependite, flagellanti gratias agite, bona suadenti obsequium prebete, regularia ac Deo placita mandata precipienti in omnibus obtemperate. Mala pro bonis non reddatis, benedicenti maledictionem non opponatis, predicanti conuicium non retorqueatis, increpantem non dehonestetis. In omnibus ergo uosmetipsos sicut Dei ministros ac discipulos exhibete; terrestria contemnite, celestia amate, peccata uestra et eorum quorum eleemosynas comeditis, studiose deflete, penas inferni formidate, gaudia eterne uite desiderate, ut, inoffenso pede uestigia Christi sequentes, ad celestem patriam cum abbate, qui uobis preest, possitis  pertingere: ipso prestante, qui cum eodem Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO SEPTIMUS. QUALITER IUuENES OTIUM FUGIANT


 Dignum est, fratres et domini mei, ut ea in commune audiamus, que ad eruditionem nostram, imo totius Ecclesie, Hispaniarum doctor loquitur Isidorus. Ideo nobis, ut credo, corpus illius donauit Deus, quatenus saluberrimam illius doctrinam deuote suscipiamus, eamque bonis operibus implere festinemus. Ita ergo admonitionem illius reuerenter debemus audire, ac si nobiscum uiuens loqueretur in corpore. Ait enim  : »Sicut legendo scire concupiscimus ea que nescimus, ita sciendo recta que didicimus, opere implere debemus.« Lector strenuus potius ad implendum opere ea que legit, quam ad discendum ea que nescit, erit promptissimus.  Lex Dei premium habet et penam legentibus eam. Premium habet his, qui eam bene uiuendo custodiunt; penam uero illis, qui illam male uiuendo contemnunt  . Ad maioris culpe cumulum pertinet scire quemquam quod sequi debeat, et nolle sequi quod sciat. Unde Dominus in Euangelio: Seruus, inquit, sciens uoluntatem Domini sui, et non faciens, plagis uapulabit multis . Et Iacobus: Scienti bonum, et non facienti, peccatum est .  Dei ergo seruum sine intermissione legere, orare et operari oportet, ne forte mentem otio deditam spiritus fornicationis subrepat, et ad peccandum prouocet. Luxuria cito preoccupat  hominem illum, quem inuenit otiosum; minus uero delectatur flagitio corpus labore fatigatum. »Contuere regem Salomonem per otium multis fornicationibus inuolutum, et per fornicationis uitium usque in idololatriam lapsum .  Multum ergo apud Deum utraque sibi commendantur necessario: ut oratione operatio, et opere fulciatur oratio. Unde etiam Ieremias ait: Leuemus corda nostra cum manibus ad Deum . Cor enim cum manibus leuat, qui orationem cum bono opere subleuat. Nam quisquis orat et non operatur, cor leuat, et manus non leuat. Quisquis uero operatur et non orat, manus leuat ad Deum, et cor non eleuat. Sed quia et operari necesse est et orare, bene iuxta utrumque dictum  est: Leuemus corda nostra cum manibus ad Deum.«

Igitur, fratres karissimi, ne de negligentia mandatorum corde reprehendamur, dum salutem nostram obtinere sola oratione aut sola operatione contendimus, necesse est ut, postquam bonum opus agimus, lacryme orationum fundantur ut meritum bone actionis humilitas impetret precis. Quicunque igitur Deo in omni conuersatione sua placere desiderat, otium fugiat; interdum orationi incumbat; interdum uero utile sibi et aliis opus querat; quia otium stultitiam auget, labor uero scientiam generat  . Hac de causa in omni opere bono fraus et desideria sunt formidanda. Fraudem Deo facimus,  quoties de bono opere nostro non Deum sed nosmetipsos laudamus. Desidiam agimus, quoties per torporem languide ea que Dei sunt, operamur. Omnis ars huius seculi strenuos habet amatores, et ad exsequendum promptissimos; et hoc proinde fit, quia presentem habet operis sui remunerationem. Ars uero diuini timoris plerosque habet sectatores languidos, tepidos, pigritie inertia congelatos; sed proinde, quia labor eorum non presenti sed pro futura remuneratione differtur. Ideoque dum eorum laborem mercedis retributio non statim consequitur, spe dissoluta pene in bono opere languescunt.

Est autem labor et otium interioris hominis, est labor et otium exterioris. Labor interioris hominis  labor scientie, labor exterioris exercitium operationis. Labor scientie in tribus diuiditur partibus: id est in labore discipline, et exercitii, atque doctrine. In pueritia est labor discipline, in iuuentute labor exercitii, in senectute labor doctrine; ut qui nescit, in pueritia discat; qui didicit, in iuuentute ad usum ducat; quod autem ad usum duxit, in senectute doceat. Est et alius labor interior, scilicet cogitationis et meditationis, ut ad requiem perueniat contemplationis; ut, si quid per obliuionem sub nube dubitationis latet obscurum, fiat cogitatione liquidum, meditatione liquidius, contemplatione liquidissimum. Cum enim aliquid de  celestibus offert memoria menti, prius quasi confusum in cogitatione cernitur, postea meditatione discernitur, ad ultimum uero contemplatione dignoscitur. Accenditur ergo consideratione cogitatio, inflammatur discretione meditatio, illuminatur cognitione contemplatio. Est enim cogitatio in mente, quasi fumus in igne; meditatio, quasi flamma cum fumo; contemplatio, ignis cum flamma sine fumo. Cum autem mens ad consideranda celestia laborat, tunc cogitatio occupatione temporalium rerum impeditur, meditatio quippe otio conturbatur, contemplatio curiositate reuocatur; et sic fit quandoque, ut mens otiosa uoluptate torpescat, ac uitiis subiiciatur. Cum igitur homo interior iacet in lectulo uoluptatis, dum somno torpescit inertie, et  somnis deluditur curiositatis, conuocat et hortatur hominem exteriorem, ut inclinet aurem rumoribus, loquatur uana, induatur mollia, mane comedat, lectionem cene terminet gallus. Euntibus dormitum, surgentes ad uigilias fratres obuient, uigilantibus illis dormiant, redeuntibus surgant. Sed melius forsitan esset, si nichil dicerent, quam si subtractis syllabis aut dictionibus psalmos decantarent. Hec est otiosorum tarditas, qui nichil operantur ad horam, sed semper comitantur moram. In hoc potius gaudent, ut extra conuentum comedant, et ad horas tardius surgant. Hi sunt qui exspectant cum asino, nec ascendunt cum Isaac in montem: portantes paleas et stimulum, que ad asinum  pertinent; non ignem et gladium, que pertinent ad sacrificium. Ait enim Abraham ad pueros: Exspectate hic cum asino: ego et puer, posquam adorauerimus, reuertemur ad uos . Pueri sunt pueriles sensus animi, qui cum asino exspectant; quia tarditatem semper amant. Duo dicuntur esse pueri, otiosi uidelicet et tepidi portantes stimulum carnis et paleas leuitatis. Abraham uero, qui interpretatur pater multarum gentium, id est animus genitor multarum cogitationum, cum puero ascendit, id est cum corde puro, portans in manibus ignem et gladium. Per ignem caritatem, per gladium predicationis intelligimus uerbum. Ille igitur portat ignem et gladium in manibus, qui quod amat et predicat, bonis implet operibus. Ego, inquit, et  puer reuertemur ad uos. Necesse est ut ambo redeant, id est uis rationis, et puritas mentis, ut reuertantur ad agendam curam carnis, non in desideriis, sed in necessariis . Semper enim caro querit ciborum affluentiam, et otii libertatem. Necessaria uero sunt impendenda, non subtrahenda. Sed tamen ne uacet otio, dum impenditur cibus, sequantur que conueniunt asino, uirga scilicet et onus . uirga correctionis, et onus laboris. Inter uirgam siquidem et onus non est otii locus. Laboret igitur homo interior et exterior, et studiose insistant operi, ne eis dicatur: Quid hic statis tota die otiosi?  Tota  die otiosi stant, qui omni tempore uite sue cessantes a bono opere, in foro uane glorie torpentes perseuerant. Conuentus fratrum quasi otiosus stat, si eos abbas ad laborem, id est exercitium regularis uite, predicando et admonendo non inuitat. Otiosus stat populus, quia non episcopus, non archidiaconi eos conducunt ad bonum opus. Tamen audiant prelati causam huius otii: Nemo, inquiunt, nos conduxit . Non episcopi, non presbyteri conducunt populum, non abbates, non priores conuentum. Quo enim eos conducent? Forsitan ad querendum temporalem honorem, et non ad spiritalem laborem. Forsitan studiosius illos conducent ad regis curiam quam ad Domini uineam. Ibi curiosius agitur de pondere pecunie quam de quantitate  culpe. Nascitur illis sermo de examinatione argenti, non de purgatione peccati. Sunt tamen quidam boni prelati, qui operarios ad laborem conducunt; uerbo enim docent, et exemplo precedunt. Ad hunc laborem diuersi ueniunt, id est pueri, iuuenes et senes. ueniunt diuersis etatibus et temporibus, scilicet uespere, mane et meridie. Mane ueniunt pueri, meridie iuuenes, uespere senes; ut ita dicam, mane uenit Maurus, meridie Paulus, uespere Tranquellininus, siue Gentianus. Hic large accipimus iuuentutem, et non adolescentiam tantum, sed etiam maturam comprehendimus etatem. Hec est etas labori congrua, quia nullus poterit operari in futura uita. uenit nox in qua nemo potest  operari . In hac etate Paulus uolens redimere tempus, non solum instabat contemplationi, sed etiam operationi.

Patriarcham Issachar, si placet, ad medium deducamus; et ab eo exemplum exercitationis, perseuerantie et perfectionis sumamus. Issachar qui merces interpretatur, ad populum gentium, quem Dominus pretio sanguinis sui est mercatus, refertur.  Hic Issachar scribitur asinus fortis , quia prius gentilis populus quasi brutum et luxuriosum animal erat seruiens idolis. uere nunc fortis est Redemptoris Domini iugo colla subiiciens, et onus discipline euangelice perferens. Hic, accubans inter terminos, uidit requiem quod esset bona, et terram quod optima, et supposuit humerum suum  ad portandum, et factus est tributis seruiens . Oportet ergo nos, dilectissimi, transire de terra ad terram, de terra aliena ad terram propriam, de exsilio ad patriam, de gente ad gentem, de regno ad populum alterum, de terra morientium ad terram uiuentium, si uolumus experiendo nosse uerum et internum gaudium.

Concupiscamus et nos terram illam, quam Issachar iste uidit et concupiuit. Si enim non uidisset, non cognouisset; et si non cognouisset, non concupisset . Pro hac terra asinus factus et fortis effectus libenter supposuit humerum suum ad portandum, et factus est tributis seruiens. Multum  sibi subito uiluerat, qui se asinum, animal uidelicet pene pre ceteris uilius, reputabat. Multum concupiuit terram, quam uidit, pro qua ad omnem laborem fortis perdurauit. uidit sane quod ad pulchritudinem illius terre omnes iustitie nostre erant ut pannus mulieris menstruate : uiderat nichilominus quod non sunt condigne passiones huius temporis ad futuram gloriam, que reuelabitur in nobis . In uno igitur sibi uilis, in altero fortis effectus; de uno humiliatus, de altero roboratus, fortitudinis sue humerum ad omnem laborem libenter inclinauit, et ad requirendam diuinam gloriam non suam celesti uero regi dignum tributum persoluit. uultis audire, et alterum simili ratione sibi uiluisse, et ad omnem nichilominus laborem  conualuisse? Ut iumentum, inquit Dauid, factus sum apud te . Et alibi: Propter te, inquit, mortificamur tota die . Ecce quam uilis, ecce quam fortis. uilis ut iumentum, fortis ad se mortificandum. Issachar, asinus fortis, habitans inter terminos uidit requiem quod esset bona, et terram quod esset optima. Pene igitur, non plene, illam uiuentium terram apprehenderat, qui inter terminos habitabat. Quia uilissimis et paucissimis huius uite bonis contentus erat, huius terre misere extrema tenebat. Et quia frequentes mentis excessus perennis uite bona pregustabat, illius beate terre initia tangebat. uidi, inquit, requiem quod esset bona. Requies ergo bona ibi est, hoc est in celesti patria, quia, si ibi non esset, ibi eam  minime uidisset; et si bona non esset, propter eam humerum suum ad portandum minime supposuisset. Mansueti autem, inquit Propheta, hereditabunt terram, et delectabuntur in multitudine pacis . Ecce qualis terra, ibi et requies uera, pax plena, requies bona, pax quieta, quies pacifica. In illa celesti patria labor non est, sed ad illam sine labore perueniri non potest. Propter ipsam in hac uita laboratur, sed in ipsa a nemine labor exigitur. Extra hanc terram non inuenitur requies uera, quia nullus penitus labor est in ea. Si ergo cum Paulo cupimus tempus redimere, et dies malos euadere, oportet nos in hac presenti uita frequenter orare, operari et legere . Sic etiam Iacob  cum Rachel et Lia reuertitur ad patriam , sic Marie et Marthe precibus Lazarus adiuuatur ad uitam . Cum Rachel et Lia Iacob reuertitur, quando aliquis desiderio bene operandi gradiens, actiue et contemplatiue uite sociatur. Lazarus uero interpretatur adiutus. Qui tunc resuscitatur, quando aliquis hinc bonis operibus, hinc lacrymis a morte peccati liberatur. Nemo igitur a labore excusatur; non pueri, non iuuenes, non senes; sola tamen iuuentus portat pondus diei et estus. Portat materialiter pondus laboris, et estum solis. Portat moraliter pondus carnalis fragilitatis, sustinet estum libidinis. Labore igitur manuum  annichilatur pondus tentationum; otio multiplicatur tentatio uitiorum. Labore caro affligitur, otio nutritur. Iuuenis autem in otio, quasi iuuencus sine iugo, qui dum non tenetur obedientie uinculo, in equalitate fraterne societatis quasi uox lasciuiens discurrit per desideria proprie uoluntatis.

Moneo igitur uos, fratres karissimi, ut ea que dicuntur, sollicite audire dignemini. In illa terra bona et optima, hoc est in celesti patria, nullus labor est, sed tamen ad illam sine labore nemo peruenire potest. Unde est illud: »Ad magna premia perueniri non potest nisi per magnos labores  . Et iterum: Non coronabitur, nisi qui legitime certauerit . Regnum celorum non dabitur tepidis, otiosis et uagantibus; sed in Dei seruitio exercitatis, et studiose contra uitia et tentationes  certantibus. Ad illam ergo terram bonam et optimam oculos mentis erigite, et pro amore illius omnia que in hoc mundo sunt, despicite; et ut eam uobis in hereditatem possitis acquirere, libenter humerum ad portandum onus ordinis supponite. Prelati uestri precepta tota intentione custodite, et ut ad illam optimam celestis patrie terram pertingere ualeatis, uoluntarie colla iugo diuine ordinationis submittite. uos ipsos pro amore Christi uilipendite, et in Dei seruitio fortes exhibete, presentia despicite, futura bona concupiscite, carnalia  abhorrete, spiritalia amate, temporalia ad necessitatem possidete, eternam ad iucunditatem desiderate. Sed meus, que ad eternum gaudium nondum tota colligitur, que sit uera requies, minime experitur. ue mihi misero qui usque hodie uagus et profugus sum super terram! uagus, sequendo concupiscentiam; profugus, declinando miseriam. Concupiscentia me facit uagum, miseria efficit profugum. Est procul dubio terra ista, non stabilitas cordis, sed duritia et insensualitas mentis. O felix, qui potuit uel ad horam malorum omnium obliuisci, et illa interna pace uel requie saltem ad modicum potiri! Felicem nichilominus, cui datum est dispersiones cordis in unum colligere, et in illo uere felicitatis fonte desiderium figere! Transeamus ergo et nos, dilectissimi, cum patriarcha Issachar mente  et opere de terra miserie ad terram optimam, de terra aliena ad terram propriam, de exsilio ad patriam, de carcere ad curiam, de infelicitate ad gloriam, de captiuitate ad libertatem, de morte ad uitam, de tenebris ad lucem, de theatro ad palatium, de ergastulo ad regnum, de cloaca ad celum, de uolutabro uitiorum ad consortium angelorum, ad quod iehsu Christus nos perducere dignetur, qui cum eodem Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO OCTAuUS. QUALITER SENES AC IUuENES DEO SERuIRE DEBEANT


 Moneo uos, fratres karissimi, causa uestre salutis, ut sollicite audire dignemini uerba sapientissimi Salomonis: Cani sunt sensus hominis, et etas senectutis uita immaculata . Non ergo ueraciter dicitur senex, qui etate est prouectus, sed qui sensu est perfectus. Senectus enim uenerabilis est, non diuturna, nec in numero annorum computata ; sed innocens et Deo placita uita. Nulli deest etas puerilis, si fuerit sensu paruulus et leuis. Unde est illud: Maledictus puer centum annorum .  Quamuis quisque sit etate paruulus, tamen si fuerit sensu magnus, non inter iuuenes, sed inter senes est computandus. Sic enim de Daniele legitur: Iuuenis quidem erat etate, senior uero scientia ac mansuetudine. Nam et Dauid cum etate  esset puer, et sensu perfectus, cor suum et mentem habebat in Domino defixam; et ob hoc in regem est eleuatus. Et Saul cum esset in senili etate, quia in se magnam habuit nequitiam et puerilem leuitatem, expulsus est de regali culmine. Dominus uero et Saluator noster a senioribus crucifigitur, et ingressus Ierosolymam a pueris collaudatur. Nam et  arbor multorum annorum si infructuosa fuerit, exciditur; si autem fuerit nouella et fertilis, ut magis ampliorem proferat fructum, excolitur

Ideo, fratres dilectissimi, has similitudines uobis proposuimus, ut nullus uestrum, quamuis sit iuuenis, quamuis senex, de sua uirtute presumat, nec de suis confidat operibus; sed semper, ne in aliquo opere displiceat Deo, sit pauidus, semperque, ne pro aliquo ab eo in perpetuum separetur, sit suspectus. Quid ergo? Qui gloriatur, in Domino glorietur , et non in se.

Sciendum tamen est quia in quibusdam nos oportet esse infantes, in quibusdam uero senes. Unde Dominus in Euangelio: Nisi conuersi fueritis, et efficiamini sicut paruuli, non intrabitis in regnum  celorum . Et Petrus apostolus: Quasi modo geniti infantes, rationabiles sine dolo lac concupiscite . Sic etiam et Paulus: Nolite pueri effici sensibus, sed malitia paruuli estote; sensu autem uiri perfecti .  Omnibus ergo hominibus studiose conuenit Deo seruire, eique per bonam operationem adherere; sed maxime senibus,  qui iam pedes habent in margine fosse. Plus ergo omnibus religioni operam dare conuenit, quos presentis seculis florida etas transacta iam deserit. Sicut namque in lignis ipsa reproba arbor comparet, que, post flores, fructus optimos cultori suo non exhibet; sic et in hominibus ipse reprobus est, quem flos iuuentutis deserit, et tamen in sui corporis senectute bonorum operum maturos fructus proferre paruipendit. Quid ergo stolidius quidue stultius fieri potest, si mens ad perfectionem festinare non contendat, quando totius corporis habitus senectute confectus, homo ad interitum properat? dum oculi caligant, aures grauiter aut fere nichil audiunt, capilli fluunt, facies in pallorem mutatur, dentes lapsi numero minuuntur, cutis arescit, rugis  contrahitur, flatus iam non suauiter olet, pectus suffocatur, tussis feruet atque cachinnat, genua trepidant, talos et pedes tumor inflat, homo interior qui non senescit, his omnibus aggrauatur, et hec omnia ruituram iam iamque domum corporis cito prenuntiant. Quid ergo superest, nisi dum huius uite defectus appropiat, nichil aliud cogitare quam quomodo futuri aditus prosperitates comprehendantur, et pericula anime euadantur quisque senes appetat? Iuuenibus enim incertus huius uite instat terminus, senibus uero cunctis maturior ex hac luce imminet recessus.

Cauende sunt ergo homini due particule, que in illius corpore non ueterascunt, et totum hominem ad peccandum pertrahunt: cor uidelicet et  lingua; quia cor nouas semper cogitationes machinari non desinit, lingua uero impigre loquitur quodcunque cor machinari senserit. Non dicat ergo senex: Humanum sanguinem non effundo, domos proximorum non succendo, res alienas non diripio. Quia si a corde superfluas, et quod grauius est, nociuas cogitationes non expulerit, et ori suo custodiam non imposuerit, apud Christum, districtum uidelicet iudicem, pro solo otioso uerbo culpabilis erit. Caueat igitur senilis etas, ne iste iuuenescentes particule, lingua scilicet effrenata, et cor inutilia cogitans et uana, totam harmoniam decipiant, et per ineptas res reliqui corporis grauitatem illudant, et tormentis gehenne tradant. Senex uero qui morti proximus, mortis aduentum non abhorret nec formidat;  qui quasi ad ostium huius mundi positus, fortis et obstinatus spectat, nec tamen uite presentis attendit egressum, nec ingressum future considerat, seipsum a cetu iustorum alienat. Audit nuntios mortis, et credere non uult eis. Tres sunt enim nuntii mortis: casus uidelicet, infirmitas et senectus. Casus dubia, infirmitas grauia, senectus certa nuntiat. Casus mortem nuntiat latentem, infirmitas apparentem, senectus presentem.

Ex incertitudine mortis, timor; ex infirmitatis grauitate, dolor; ex certitudine senectutis, non obstinatio, sed humilitas et afflictio sequi deberet; sed forsitan funiculus triplex, quo ligatur senex, non facile rumpitur . Triplex funiculus praue consuetudinis est usus, qui ex tribus conficitur,  quando meditatio sermoni, sermo operationi ab otiosis hominibus complicatur. Dum enim a pueritia in mente senis per cogitationem semitam fecerit uoluptas, in sermone uanitas, in opere peruersitas, quid aliud agitur, nisi quod in consuetudinem hec tria torqueantur? Est autem laqueus in fune, dulcedo temporalis in consuetudine: circumdatio funis impedimenta sunt carnis. Dulcedine igitur temporalium rerum decipimur, consuetudine ligamur. Ille autem laqueum euaserat, qui de se suisque sociis dicebat: Anima nostra sicut passer erepta est de laqueo uenantium; laqueus contritus est, et nos liberati sumus . Absalon uero crinibus inherens quercui, duritiam designat cuiuslibet hominis ad opus bonum obstinati. Qui dum patris  exercitum fugeret, contigit ut condense quercui crinibus inhereret . Absalon pax patris interpretatur, quia pater eum licet persequentem patiebatur. Non dicitur pax filii, quia patrem nolebat pati. Quercus intus durior, exterius uero comprobatur esse fragilior. Cui Absalon suspensus inheret, quia interius obstinationem mentis, exterius uero comitatur fragilitatem carnis. Crinibus inherens suspenditur, quia superfluitatis amore detinetur. Mulus autem cui insederat, pertransiit, sed ipse quercui suspensus inhesit; quia et luxuria et dolus, cui semper seruierat, periit, sed pena peccati remansit. Tribus lanceis, id est auaritia, superbia et luxuria, cor eius perforatur. Unde et  usque in hodiernum diem aceruus magnus lapidum super eum proiicitur, quia peccatorum siue suppliciorum multitudine in eternum grauatur. Nec mirum si magnus aceruus lapidum fuerit, quia per obstinationem usque in finem cor impenitens gessit.

Sunt etiam tres species obstinatorum: prima scilicet eorum, qui ex correctione proficiunt; secunda eorum, qui ex commonitione deteriores fiunt; tertia eorum, qui emendationem promittunt, sed promissum non faciunt. Ex correctione rex Manasses factus est melior , Nabal ex commonitione deterior , Pharao ex afflictione exstitit durior . Manasses in carcere positus, catenis et compedibus astrictus, Deum cognouit, quem prius liber cognoscere noluit.  Tales sunt quidam claustrales, qui quandiu sui iuris sunt, peruerse uiuunt. Dum uero in claustro quasi in carcere tenentur astricti catenis, obedientie scilicet et timoris; dum compedes etiam adduntur, quia uagari uel egredi foras non permittuntur; fit quandoque, ut Deum, quem prius despexerant, correpti diligant; et qui fecerant de libertate seruitutem, faciant de necessitate uirtutem. Quos igitur peruersos propria fecerat libertas, deuotos reddit per correctionem aliena potestas.

Nabal uero designat quosdam doctores, qui ex commonitione subditorum fiunt deteriores; qui pueris Dauid cibum negant, quia pure uiuere uolentibus uerbum Dei non propinant. Tonsoribus uero suis conuiuium parant, quia uacantes otio, adulantium  confabulationes amant. Accusat Nabal Dauid, et dicit: Hodie increuerunt serui, qui fugiunt dominos suos . Peruersi siquidem prelati dolent, cum uident numerum religiosorum multiplicari: timent, cum Dauid uident, id est bonos subditos, ungi in regem; et Saul deiici, id est peruersos prelatos honore prelationis priuari. Sed quare timent? uidelicet ne et ipsi honoribus priuentur, ne loco eorum aliquis melior restituatur. Et indicauit Abigail Nabal omnia uerba que audierat a Dauid, et emortuum est cor eius intrinsecus, et factus est quasi lapis , cum aliquis morte perpetua induratur. Post mortem Nabal Abigail regina constituitur, quia qui sub peruerso magistro bene uixerit, ad regimen animarum sublimari poterit, ut cum Dauid obtineat  temporale regnum, et cum Christo regnet in eternum. Misit enim Dauid ad Abigail nuntios, ipsa autem secuta est eos. Nuntios Dauid Abigail sequitur, dum quilibet fidelis Ecclesie doctores uita et moribus imitatur. Sed et quinque puelle pedisseque ierunt cum ea. Quinque pedisseque eius sunt quinque corporis sensus, qui quasi puelle pedisseque cum Abigail gradiuntur, dum per munditiam continentie cuilibet iusto seruientes obsequuntur.

Pharao uero, qui populum Dei Moysi dimittere promisit, nec tamen dimisit, illos designat qui uite melioris emendationem promittentes, nec culpam dimittunt, nec tamen in spiritu columbino contritionem, sed in uoce coruina dilationem querunt;  quorum terra diuersis plagis affligitur, nec emollitur, sed consuetudine peccandi magis ac magis induratur. Tunc enim Dominus aquas in sanguinem conuertit, cum de rerum causis aliquis carnaliter sentit. Terra producit ranas, cum in aliquo garrienti dominatur uana loquacitas. Cynomyia quidem et ciniphes sunt in portum mentis impetus et canini mores. Mors pecorum mortem designat cogitationum, que pecoribus assimilari solent, quando rationabili intellectu carent; sicut enim homo comparatus est iumentis insipientibus, et similis factus est illis . Sexta plaga est cum tument uesice, corrumpuntur uiscera; quod fit, dum interiora mentis tument odio, et ebulliunt ira. Plaga grandinis in fructibus iniquitatem designat manifestam  in operibus. Plaga locuste instabilitas est anime, que ore ledit cum detrahit; dat saltus, dum ad carnis se extendit affectus. Plaga siquidem tenebrarum cecitatem designat animarum, que palpabiles esse comprobantur, dum peruersa, que mens cogitat, opere perpetrantur. Hoc enim palpabile est, quod manu tangi potest. Nota quod inter plagam grandinis et plagam tenebrarum media ponitur plaga locustarum. Ab iniquitate etenim que designatur per grandinem, fit quasi saltus locustarum ad eterne damnationis cecitatem. Nouissima plaga est mors primogenitorum. Primogenita siquidem mentis moraliter sunt uoluntas et intentio cuiuslibet operantis. Dum enim uoluntas et intentio corrumpuntur,  quasi primogenita Aegyptiorum morte percutiuntur. His igitur plagis affligitur obstinatio senis, qui carnalibus delectatur, loquacitate gaudet, importunus et grauis est omnibus, more pecorum pronus ad uitia, iracundia tumet, ad iniuriam manifestus, ad omnia mobilis, luce ueritatis carens, et ideo se ipsum palpans.

Iterum, dilectissimi, obstinato seni compatiendo ad uos reuertor loquendo. Senex, qui mane, hora tertia, sexta et nona, id est in pueritia, adolescentia, iuuentute, senectute ad bonum opus inuitatur, et uenire contemnit, quid aliud nisi noctem eterne damnationis exspectat, in qua nichil boni amplius operari poterit? Senex qui tota die stetit otiosus, et noluit pro Deo pondus diei sustinere nec estus,  quid prestolatur, nisi ut post modicum eternis tradatur suppliciis cruciandus? Unde beatissimus Ioannes Baptista ait: Iam securis ad radices arborum posita est. Omnis arbor que non facit fructum bobonum, excidetur et in ignem mittetur . Arbor infructuosa nichilominus preciditur et igni traditur, quando infructuosus senex et ad bene operandum obstinatus morte preciditur, et gehenne ignibus deputatur. Quomodo etiam ad nuptias eterni Regis intrare se credit, qui, audita et contempta inuitantis Domini uoce, per exercitationem boni operis ad eum uenire despicit? Omnes quippe homines oportet bonis operibus insistere, et precipue senes, quos citius constat, morte cogente, ab hac uita  discedere. Senex deditus leuitati et illicitis actibus, non de suis solummodo sceleribus, uerum etiam de aliorum peccatis, quibus male uiuendi in omni uita sua prebuit exempla, est rationem redditurus. Necesse est ergo ut negligens senex, quamuis sero ad se ipsum redeat, funiculum triplicem, quo tenetur astrictus, rumpat, id est prauam consuetudinem uincat, et animam suam de laqueo uenantium bene uiuendo eripiat. Preterea se ipsum discipline Ecclesie cum omni deuotione subiiciat, non simulatiue, nec in uoce corui, cras, cras, id est dilationem promittendo; sed in gemitu columbe, hoc est in humilitate, mala que egit emendando. Crines capitis sui tondeat, id est amorem leuitatis et superfluitatis abiiciat, ne quercui, id est duritie et auaritie mentis  inherendo, suspensus intereat, hoc est a bonis operibus uacuus a societate electorum Dei pereat. Audi ergo quicunque es, inutilis et infructuose senex, audi que dico, ausculta que loquor, attende que moneo. Desine iam peccata tua augmentare, et sceleribus tuis finem impone. Iam tempus est ut ad te ipsum redeas, et quid sis, et quare natus, et ad quam rem in seculo procreatus, agnoscas. Nunquid ideo omnipotens Deus te in hac uita creauit, ut omne tempus uite tue otiose transires, et non magis ut illum agnosceres eique fideliter seruires, et ad ultimum cum eo in celo regnares? Cur ergo praue uiuendo, ab illo qui te et omnia ex nichilo creauit, discedis, et te ipsum flammis gehenne exponis?  Curre ergo pro te, miser, dum potes, ne, si dum potes nolueris, forte cum uolueris, iam non possis  . Paratus est semper Deus peccata nostra dimittere, si ad eum conuersi fuerimus toto corde, ipsumque deprecati fuerimus humili ac simplici mente. Dum ergo patienter exspectat, conuerti ad ipsum bona operando festinemus, ne, si tardauerimus, eum ad iracundiam prouocemus; quia quosdam quidem ad supplicium predestinauit, quibusdam uero magnum beneficium prestitit; nec tamen hoc iniuste, sed alto suo consilio atque iudicio fecit. Cain namque perfecit homicidium , et Iob uulneratus est Dei amicus , et Abel a fratre suo occisus ; nec tamen Iob diutius passus est cruciatum, nec Ananie locum dedit ad ignoscendum  , nec Paulum deseruit colaphizatum, quem sua gratia fecit robustum , nec Iudam suscepit penitentem , nec Petrum deseruit flentem . Et sic pius et misericors Dominus alto suo iudicio separat uasa ire a uasis misericordie. O si attendamus miserum Iudam, uas olim perfectum in perditionem perductum, qui mustum sancti Spiritus portare non potuit, quo accepto, continuo crepuit, quia uas totum fractum ad nichilum est utile uel aptum! Ideo hec exempla, o senex inueterate dierum, utinam bonorum proposui tibi, ut diutius ad Deum non tardes conuerti, sed quantocius te ipsum humiliter subiicias iugo seruitutis Christi. Festina ergo dum adhuc  potes, dum Deus tibi licentiam uiuendi prestat: ne ille qui naturalibus non pepercit ramis, si tardaueris, forte nec tibi parcat . Age itaque iam ut oportet. Terminum uite tue quotidie intuere. Memoriam mortis tue tibi obiice. Propone ut ulterius non pecces; ne ultra delinquas statue; culpas tuas caue iterare. Propone tibi futurum iudicium; reduc ad memoriam perpetuos inferorum ignes; propone tibi gehenne penas horribiles. Ora cum lacrymis indesinenter, ora iugiter, precare Deum diebus ac noctibus, ut clementer indulgeat tuis criminibus. Peccata tua cum lacrymis manifesta, et misericordiam Dei indubitanter spera. Depone iniustitiam, et in bonitate Dei habeto remissionis fiduciam.

uos iterum nosse uolo, fratres karissimi, quia  Dei Filius non solum pro senibus, sed etiam pro omnibus quos ad uitam eternam predestinauit, dignatus est mori. Omnibus igitur pueris, adolescentibus, iuuenibus, senibus, omnibusque fidelium etatibus conuenit ipsum cum Patre et Spiritu sancto unum uerum Deum cognoscere, eumque cum timore diligere, et cum dilectione timere, atque illi pura et deuota adherere mente, ac placitam pro uiribus seruitutem exhibere. uestigia ergo illius, in quantum possibile est, studiose sequimini, ut possitis eum uidere regnantem in dextera Patris sui; ipso prestante, qui cum eodem Patre et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO NONUS. NE MONACHI SIuE CANONICI REGIS CURIAM FREQUENTARE PRAESUMANT.


 Rogo et moneo uos, fratres et domini mei, ut attentius audiatis uerba Hispaniarum doctoris Isidori  : »Alia, inquit, sunt precepta, que dantur fidelibus communem in hoc seculo uitam degentibus, atque alia huic seculo renuntiantibus. Omnibus in hoc seculo communem uitam degentibus dicitur, ut sua omnia bene et iuste gerant; seculo autem renuntiantibus precipitur, ut pro Christo omnia sua derelinquant. Illi, uidelicet cuncti fideles, generalibus preceptis astringuntur; isti, id est religiosi, generalia precepta perfectius uiuendo transcendunt. Illis dicitur ut aliena non rapiant; istis, ut habita deserant. Indicitur illis, ut non occidant; istis, ut neminem odio habeant, sed ut pro inimicis Domino preces fundant. Licitum est  illis legitime uxores accipere; istis uero illicitum de opere coniugii aliquid cogitare. Mandatur illis, ne aduersus quemquam falsum testimonium dicant; istis, ut ori suo custodiam imponant. Omnibus in commune fidelibus conceditur, ut mundanis rebus bene utantur; religiosis dicitur, ut, abnegatis omnibus,  soli Deo uiuere delectentur.« Secularium hominum est huc illucque per plateas ciuitatis bona operando discurrere; religiosorum est uisus hominum fugere, seque ipsos intra parietes claustri includere  . Hi ergo qui pro Dei timore seculo renuntiant, et tamen curis rerum familiarium implicantur, quanto se rerum negotiis occupant, tanto se a caritate diuina separant. Qui simul et terrenis parere curis, et diuinis exerceri officiis student, utrumque complecti simul non ualent; quia due pariter cure inesse pectori humano non possunt, et duobus seruienti dominis, utrisque placere difficile est  . Qui, post renuntiationem mundi, ad supernam patriam sanctis desideriis inhiat, ab hac terrena intentione quasi quibusdam pennis subleuatus  erigitur, et in quo lapsus erat, per gemitum conspicit; et ubi peruenerit, cum gaudio magnus intendit. Qui uero a contemplationis requie reflexus, uitiis huius seculi incidit, si ad memoriam sui reuertatur, protinus ingemiscit; quantunque fuerint tranquilla que perdiderit, quamque confusa sint  in quibus cecidit, ex ipsa laboris sui difficultate cognoscit. Quid enim in hac uita laboriosius quam terrenis desideriis estuare, aut quid hic securius, quam huius seculi nichil appetere? Qui enim hunc mundum diligunt, turbulentis eius curis ac sollicitudinibus conturbantur; qui autem odiunt nec sequuntur, interne quietis tranquillitate fruentes future pacis requiem quam alibi spectant, hic iam quodammodo habere inchoant.

 Monachus Greca etymologia uocatur, eo quod sit singularis. Monas enim Grece, singularitas dicitur Latine. Ergo si solitarius uocabulo monachus interpretatur, quid facit in turba qui solus est, et cur in medio populi uersatur?  Plura  sunt autem genera monachorum. Primum genus est cenobitarum, quos nos in commune uiuentes possumus appellare. Cenobium enim plurimorum est, ad instar sanctorum illorum qui temporibus apostolorum, Ierosolymis, uendita et distributa omnia sua indigentibus, habitabant in sancta communione uite, non dicentes aliquid proprium, sed erant illis omnia communia, et anima una, et cor unum in Domino . Horum igitur institutione atque exemplo monasteria sumpserunt principia sub Spiritus sancti magisterio. Secundum genus est eremitarum, qui procul ab hominibus recedentes, deserta loca et uasta inhabitare perhibentur, ad imitationem scilicet Elie et Ioannis Baptiste, qui eremi secessus penetrauerunt. Tertium  genus est anachoretarum, qui cenobiali conuersatione perfecti, includunt semetipsos in cellulis, procul ab hominum conspectu remoti et ad se raro alicui accessus prebentes, sed in sola contemplatione atque conuersatione Domini uiuentes  . Abba uero nomen est Syrum et significat patrem in Latinum, quod Paulus Romanis scribens exposuit, dicens: In quo clamamus: Abba  , in uno nomine duabus usus linguis. Dicit enim Syro nomine patrem, et rursus Latine nominat idem patrem. Canon Grece regula dicitur Latine. Unde et canonici regulares appellati sunt, qui in monasteriis secundum normam sub sanctis apostolis constitutam religiose et communiter uiuunt. Monachi  ergo specialiter et canonici pro amore Christi seculo renuntiant, et seipsos a secularis uite tumultu segregant, atque intra claustri parietes,

ne leui saltem eis maculare uitam
famine contingat, deuote coarctant  ,
arbitrioque prepositorum ac regimini humiliter commendant. Hi monachi, uidelicet et canonici, dum uisus hominum fugiunt, dum confabulationes secularium spernunt, dum diuitias seculique uoluptates abiiciunt, dum causa amoris Christi parentes a se repellunt, dum die ac nocte orationi, lectioni diuineque contemplationi studiose  insistunt, quasi inter homines eremum sibi constituunt, quo licentius Deo in psalmis, hymnis et canticis spiritalibus pure ac sollicite deseruiunt. Tamen sunt quidam monachi et canonici, quod nos sine graui gemitu dicere non possumus, qui seculo renuntiantes, sub habitu religionis in monasterio uiuunt, et tamen se ipsos intra claustri parietes continere nolunt, sed magis curias regum ac principum frequentare appetunt.

Quoniam de curiali monacho aliqua dicturi sumus, notandum fateor ut et de canonico seu curiali conuerso eadem sentiamus. Licet enim diuersus sit habitus, idem tamen debet esse religionis effectus: ut non affectent placere uestibus, sed bonis moribus. Cum ergo dicitur monachus siue canonicus  curialis, ex adiuncto designatur aliquid leuitatis. Nisi enim monachus leuitati esset deditus, nullatenus se obiiceret regum confabulationibus. Qui enim secularium hominum consortia diligunt, qui se consiliis principum libenter ingerunt, qui secretorum conscii fiunt, curiales appellari possunt. Consilia principum peruersa, si ea scias, et internuntius fias, timeo ne consentias, et anime tue maculam contrahas. Ordo claustri et ordo curie diuersus est. Ordo claustri quietus, ordo curie tumultuosus. In claustro quieta est et salutifera conuersatio, in curia uero turbulenta et periculosa habitatio. Habitatores claustri bona operando, Deum sibi placant; habitatores curie  illicita agendo, illum ad iracundiam prouocant. In curia sedes in insidiis cum diuitibus in occultis, ut interficias innocentem ; in claustro audis: Non sedi cum consilio uanitatis, et cum iniqua gerentibus non introibo . Ibi insidiaris ut rapias pauperem, rapere pauperem dum attrahis eum ; hic dicis: Odiui Ecclesiam malignantium, et cum impiis non sedebo . Ibi dextera tua repleta est muneribus; hic lauas inter innocentes manus tuas. Ibi pauperum res uiolenter auferuntur; hic a principibus sponte offeruntur. Ibi laudatur peccator in desideriis anime sue, et iniquus benedicitur ; hic autem Dominus benedicit iusto . Si uis igitur esse monachus uel canonicus curialis, laudas quod non debes,  quod non expedit defendis, operaris quod non licet, quod non decet loqueris.

Due tamen sunt curie principum secularium, quorumdam scilicet qui ecclesias construunt, et quorumdam qui destruunt. Ad utramque quamuis necessarius sit religiosorum uirorum accessus, curialium tamen monachorum inutilis est et periculosus. Hec est curia Dauid, illa Absalon. In utraque uero necessarium est consilium Chusi. Lego Achitophel consiliarium Dauid quandoque fuisse, sed tamen ab eo recessisse, et cum Absalon permansisse . Locus est forsitanti  ut exquisitius de adducto loquamur exemplo.

Due sunt enim curie Dauid et Absalon. In utraque autem preualuit consilium Chusi, non consilium Achitopel. Chusi silentium. Achitopel ruina fratris interpretatur . uir linguosus non dirigetur in terra: uirum iniustum mala capient in interitu . Si autem diligis dies uidere bonos. prohibe linguam tuam a malo, et labia tua ne loquantur dolum . Hoc est consilium Chusi, illud Achitophel. Lingua enim sedet in udo, et in illa ruina fratrum. In silentio uero pax nutritur, seruatur Dauid, ne moriatur. Erat, ut scriptum est, Chusi amicus Dauid . Sed quomodo amabat eum? Obmutui, inquit, et humiliatus sum, et silui a bonis . Sic  enim fructum silentii iustus amat, ut etiam a quibusdam bonis sileat. Sic amat consilium Chusi, ut ori suo imponat custodiam, dum non loquitur nisi per licentiam. Cantat Dauid psalmum pro uerbis Chusi . uerba Chusi, uerba silentii; uerba silentii, uerba mysterii. Tria sunt tamen silentia, uidelicet silentium oris, tranquillitas mentis, uelamen mysterii. uerba primi silentii discreta, secunda secreta, uerba tertii silentii manifestatio mysterii. Nosti historiam, nota mysterium, assigna moralitatem. Persequebatur Absalon Dauid, Iudas Christum, appetitus carnis animum. Aestuabat Absalon amore regnandi. Hec est radix omnium malorum cupiditas , ipsa est caput, ex quo pendet omnium uitiorum cesaries. Hec est cesaries  quam Absalon nutriebat, et eum grauabat, et non nisi semel in anno tondebat, et tunc ducentis siclis crines suos pondere publico ponderabat . Absalon pax patris interpretatur, ipse est et Iudas traditor. Audi pacem patris: Qui intingit, inquit, mecum manum in paropside, hic me traditurus est . Audi pacem filii: Quemcunque osculatus fuero, ipse est, tenete eum . Osculo pacem promittit, et affligit. Comam nutriebat. Sed quomodo? Fur erat et loculos habebat . Sed semel in anno totondit, quando semel triginta argenteos retulit, et in templo proiecit. Crines ducentis siclis ponderabat, qui numerus est immundorum; quia penitentia ductus ait: Peccaui,  tradens iustum . Si sciret iniustitiam ponderis, id est pretium sanguinis, non ad laqueum curreret, sed ad crucem Domini properaret humilis. Ponderauit autem pondere publico, non pondere sanctuarii: posuit talentum plumbi super quod sedet diabolus, non leue pondus misericordie cui supponit manum suam Dominus. Posuit pondus desperationis, non misericordie; quia hoc pondus apud se habebat, illo carebat. Et ideo forsitan quia misereri noluit, misericordie ueniam querere dubitauit. Audi pondus sanctuarii: Peccaui: Delictum meum cognitum tibi feci, et iniustitiam meam non abscondi. Dixi: Confitebor aduersum me iniustitiam meam Domino; et tu remisisti impietatem peccati mei . O iustum pondus, abundans  misericordia! Delictum suum cognitum facit, confitetur iniustitiam; et quo plus peccatum detegitur ab eo, tanto plus tegitur a Deo. Audi publicum pondus Cain; ait enim: Maior est iniquitas mea, quam ut ueniam merear . Iste plus ponderauit suam malitiam quam Dei misericordiam. Sed et appetitus carnis cesariem nutrit, quia cogitationum superfluitatem producit. Que cesaries grauat mentem, dum deprimit terrena inhabitatio sensum multa cogitantem . Qui tonsus semel in anno, ducentis siclis crines ponderat, quando in omni spatio uite sue cupiditatibus suis semel renuntiat, et in fine carnalia desideria abnegat. Tunc enim tantum ab his que possidet, spoliatur, quando successione mortis ultime a terrenis separatur.  Ponderat autem plus terram quam celum; plus enim amat esse in domo lutea quam in domo non manu facta, que est in celis; in transitoria quam in eterna; et hoc pondere publico, non pondere sanctuarii, id est non causa amoris Dei, sed terreni desiderii. Audi pondus sanctuarii, scilicet pondus Pauli: Cupio, inquit, dissolui, et esse cum Christo . Audi pondus publicum: ue habitantibus in terra ; non illis qui corpore habitant, sed qui corde amant; non illis qui corporaliter in terra commorantur, et in celo cogitatione et auiditate conuersantur; sed qui poculo terrene delectationis inebriantur.

Amet igitur monachus siue canonicus curialis consilium Chusi, scilicet claustri silentium; respuat  autem Achitophel consilium, ut non amet negotia principum, nec secularium uagus querat accessum. Diligat precepta regule, per que poterit adipisci donum superne gratie, fugiatque rumores curie et spumas locutionis superflue. Plus amet societatem humilium fratrum in monasterio quam superborum militum in regis palatio. Amplius delectet illum audire Dei laudes cum ceteris fratribus in ecclesia quam inutiles atque otiosas confabulationes in regis curia. Conuenientius est canonico siue curiali monacho in domo Dei diuinis interesse officiis quam secularibus in domo regis admisceri negotiis. Huiusmodi canonicos et curiales monachos monasteria uilipendentes, seque ipsos importune  secularibus turbis ingerentes, et curias principum ac ciuitatum plateas frequentantes, Ieremias propheta lacrymabili uoce deplorat, dicens: Quomodo obscuratum est aurum, mutatus est color optimus, dispersi sunt lapides sanctuarii in capite omnium platearum?  Per aurum intelligimus uiros religiosos a strepitu secularium segregatos, et in Dei seruitio exercitatos, qui per sapientiam et sanctitatem sibi a Deo concessam debent illuminare uniuersum mundum. Quibus ait Dominus in Euangelio: uos estis lux mundi . Etiam de eorum sapientia que per aurum figuratur, in Salomone legitur: Thesaurus desiderabilis requiescit in ore sapientis . Sapientes igitur illos esse et sanctos oportet, quatenus  uerbo predicationis de aliorum cordibus tenebras expellant, eisque bone operationis exemplo perueniendi ad celum rectum iter ostendant. Recte uiri ecclesiastici auro comparantur; quia sicut aurum splendidius est cunctis metallis, ita ordo clericorum sapientia et discretione lux est omnibus laicis. Unde quidam sapiens ait: »Quantum distat a terra celum, tantum distat clericorum discretio a discretione laicorum.« Debet igitur ecclesiasticus ordo omnibus fidelibus fulgore sanctitatis splendescere, et predicatione euangelice doctrine lucere. Unde est illud: Luceat lux uestra coram hominibus, ut uideant opera uestra bona, et glorificent Patrem uestrum qui in celis est . Si ergo uiri ecclesiastici lux sunt mundi, sicut ait Dominus, quid  est quod Ieremias premisit superius: Quomodo obscuratum est aurum, mutatus est color eius optimus? Sine dubio uerax propheta ueram de nobis nostrisque temporibus protulit sententiam; quia quam ille spiritaliter fore intelligens futuram, nos presentialiter cernimus impletam. Reuera hodie in nobis impletur hec prophetia, cum uita nostra per actiones infimas ostenditur reproba. Auri color optimus religiose conuersationis est habitus. Hodie igitur obscuratum est aurum, quando uiri religiosi, qui ceteris debuerant esse formam bonorum operum, fiunt prauitatis exemplum. Mutatus est color auri optimus, quoties habitus sanctitatis ad ignominiam uenit despectionis. Tunc procul dubio mutatur color auri optimus, id est religionis habitus, quando sub ouina pelle latet lupus. Tunc  etiam optimus color auri, id est religiosorum uirorum habitus ab aspicientibus in despectione uertitur, cum peruersa operatio interius tegitur, et exterius a populo non ignoratur. Nunquid, fratres dilectissimi, sine causa nos despiciunt populi? Nequaquam. Recte enim despicimur ab eis, quia aliud sumus intus, et aliud foris. Aliud intrinsecus occultamus, et aliud extrinsecus demonstramus. Intus superbia et inanis gloria absconditur, exterius uero humilitas simulatur. Latet interius uenenum odii et discordie, patet foris habitus sanctitatis et innocentie. Intus occultamus habendi diuitias uoluntatem, foris pretendimus uoluntariam paupertatem.

 Sequitur: Dispersi sunt lapides sanctuarii in capite omnium platearum. Lapides sanctuarii sunt religiosi uiri in fundamento Ecclesie fundati. Lapides  ergo sanctuarii tunc in capite omnium platearum disperguntur, quando uiri ecclesiastici uana et inutilia sequendo foris uagentur. Et reuera in capiteomnium platearum disperguntur, quia nunc in foro, nunc in platea ciuitatis, nunc in curia regis inueniuntur. Lapides, scilicet uiri ecclesiastici, foris sunt dispersi, eum hi qui per puram orationem et diuinam contemplationem intus debuerant commorari, egrediuntur ad sui explendas desiderii curas cum amatoribus mundi. Et nota, in capite omnium platearum; quia facti sunt caput erroris, quibus debuerant esse speculum ueritatis, et exemplum perfectionis.

Igitur, fratres karissimi, quia per Dei gratiam mundum contempsistis, et monasterium elegistis, moneo uos ut curiam regis frequentare, non nisi  ineuitabili necessitate cogente, presumatis. Causa amoris Dei uos ipsos intra parietes claustri coarctate, sanctarum libros Scripturarum assidue legite, sine intermissione orationi uacate, silentium opportuno tempore custodite, meditationi et diuine contemplationi operam date, et ut gustare et uidere quam dulcis quamque suauis est Dominus possitis, summopere inuigilate. Dulciora uobis sint in refectorio legumina, quam multorum in regis curia ciborum fercula. Delectabilius sit uobis inspicere diuersarum libros materiarum in claustro, quam diuersi generis canes, et milites diuerse etatis accipitres manibus gestantes in palatio. Sint etiam uobis amabiliora fratrum solatia in domo Domini, quam principum salutationes in  conspectu populi. Tamen si ueraciter curiales esse queritis, summo desiderio ad curiam tendite summi Regis. Si uere uos magne nobilitatis milites delectat uidere, ad eterni Imperatoris palatium peruenire gressibus bonorum operum contendite, in quo eidem Imperatori omnis militia celestis exercitus ministrat sine fine. Manus igitur uestras, dilectissimi, excutite ab omni munere, aures uestras timoris Dei spinis sepite, ori uestro custodiam imponite, omni studio oculos cordis mundate ab ira, inuidia, odio, et omni mala uoluntate, ut post hanc uitam ad celestem patriam possitis pertingere, ipsumque omnium sanctorum Regem in decore suo regnantem uidere; quod ipse gratuita bonitate sua dignetur prestare, qui in Trinitate  perfecta uiuit et regnat Deus per omnia secula seculorum. Amen.



SERMO DECIMUS. NE MONACHI SIuE CANONICI SECRETA PRINCIPUM SCIRE APPETANT.


 Moneo uos, fratres carisimi, ut diligenter audiatis uerba Domini nostri Iesu Christi. Ait enim: Qui mihi ministrat, me sequatur: et ubi sum ego, illic et minister meus erit . Dignum  quippe est et ualde necessarium sequi Christum, eique ministrare, quia sequaces suos ac ministros ad se usque facit peruenire. Quid ergo dignius ac felicius esse poterit, quam cum omni deuotione  Christum sequi, qui in sua et Dei Patris presentia tam nobiliter ministros suos remunerare nouit?  Que, rogo, maior nobis gloria aut felicitas erit quam illius Imperatoris esse ministros atque amicos, qui est super omnes imperatores, et coronat immarcescibilibus coronis milites suos? Quanto ille Imperator noster sublimior est omnipotentia et uirtute, tanto nos maioris diligentie et obseruantie debemus esse mandatorum eius in sanctitate, iustitia et humilitate  . Recognoscamus igitur et recogitemus cum omni diligentia, quali honore nobis illius legatio sit accipienda. Quod si legatio a rege ueniret ad nos, aut sigillum uel indiculus, nunquid non, mox aliis curis postpositis, prompta uoluntate et cum omni deuotione litteras acciperemus,  et lectis implere satageremus? Et ecce de celo Rex regum et Dominus dominantium, imo et Redemptor noster, per prophetas et apostolos dignatus est litteras suas dirigere; non ut aliquod seruitium sibi necessarium a nobis quereret, sed ut ea que ad salutem et gloriam nobis prodesse possint, innotesceret. Nec in hoc solummodo uoluit contentus esse, sed etiam, quod est mirabilius ac misericordiosius, per semetipsum ad nos dignatus est uenire, et perueniendi ad se uiam nobis rectam ostendere. Dignum est ergo ut eum tota mente sequamur bonorum operum passibus, eique cum omni deuotione ministremus; quia si hoc facere noluerimus, apud districtum eius iudicem periclitabimur.  Sed quid est Christo ministrare? Bonis uidelicet operibus amore illius sine fraude insistere. Sed forte dicit aliquis: Quomodo fraudem Christo facimus? Sed qui hoc dicit, diligenter audiat, que beatus loquitur Isidorus  : »Fraudem, inquit, Deo facimus, cum de bonis operibus non Deum, sed nosmetipsos laudamus.« Quidam etiam in Christo fraudem operantur, dum de castitatis et abstinentie meritis apud semetipsos gloriantur. Nam et qui eleemosynam uane glorie causa donat, fraudem perpetrat. Sed et is qui de sapientia arrogantiam habet, et qui pro iustitia premium appetit, et qui aliquod donum Dei, quod meruit, in suam laudem conuertit, aut in malos usus assumit, procul dubio fraudem Christo facit. Qui huiusmodi uirtutes in  uitia commutant, Christo non ministrant; quia pro bonis operibus plus temporalem ab hominibus laudem quam eternam a Christo remunerationem acquirere desiderant. Tales igitur ministri a Christo non remunerantur, sed condemnantur; quia bona que agunt, non pro eo, sed pro temporali laude operantur. Quibus ipse in iudicio dicturus est: Discedite a me, operarii iniquitatis; nescio uos unde sitis . Studeant ergo filii Ecclesie sine fraude et simulatione Christo ministrare, non pro uana hominum gloria, sed pro eterna felicitate. Honorari ab hominibus pro inani gloria refugiant.  seipsos a conuentu secularium secernant, lectioni et orationi deuote in domo Dei incumbant.

Sed tamen sunt quidam, quamuis sine graui gemitu dici non possit, qui, post renuntiationem seculi plus diligunt temporalia quam eterna, plus carnalia quam spiritualia, plus confabulationes diuitum quam decantationes psalmorum, plus equitando secularia conspicere, quam legendo in claustro sedere. Contingere etiam quandoque solet, ut monachi siue canonici qui curias frequentant, causas audiunt, iudicia perquirunt; ut, si aliquando proprie cause necessitates occurrerint, ad curiam securiores recurrant. Hi enim iam non tantum suas, sed et iam alienas defendunt causas. Et quia hec amant, hec frequentant. Amant decreta conciliorum,  non secreta mysteriorum; non psalmos recitant, sed decreta ruminant. Fiunt oratores in causis, et coloribus utuntur rhetoricis. Laudari appetuni, quia loquuntur pro multis; sed monachus uel canonicus multum loquens displicet multis. Coniugia copulant illicita, quandoque dissoluunt licita. Sepe quorum non nouerunt patres, atauos nominant, consanguinitatis ordinem narrant. Hunc ex illo descendisse confirmant, de incertis iudicant, testantur sepissime quod ignorant. Si uero aliquoties illicita connubia coniungunt, communem utilitatem pretendunt. Promittunt Ecclesiarum quietem, populi pacem, patrie salutem. Si uero res sic ad effectum peruenire non ualeat, monachus siue canonicus  causidicus iter parat, ut quod alibi fieri non potuit. Rome fiat. Pro principe igitur seculari Alpinum frigus, libenter Italie calorem patitur, qui pro magistro spirituali, id est abbate, multo leuiora forsitan non pateretur. Oneratus cartulis, auctoritatibus fultus reuertitur, ponit diem cause, personas inducit, que, si uelis, parate sunt iurare quod est; et si uelis, iterum iurent quod non est. Hec sunt principum negotia. Nunc iterum audi iudicium Ioannis Baptiste in consimili causa. Non licet, inquit, tibi habere uxorem fratris tui . Quid igitur dicam? Nonne magis amat monachus causidicus esse simul discumbentibus cum Herode, quam in uinculis et in carcere teneri cum Ioanne? In quo conuiuio licet non uideat caput Ioannis,  uidet tamen que effuso sanguine acquiruntur, uaccam scilicet uidue, et porcum pauperis. In carcere principis pauper moritur, et tamen de substantia pauperis comedens monachus siue canonicus principi blanditur.

Sed et ego, karissimi, quandoque cum Herode in conuiuio moraliter discumbo, saltantem puellam considero, caput Ioannis truncatum in disco conspicio. Herodes siquidem interpretatur gloria. Omnis enim gloria filiarum Sion ab intus, gloria uero filiarum seculi deforis est. In conuiuio igitur cum Herode sedeo, dum in delectatione uitiorum uane  glorie fauorem quero. Saltantem conspicio filiam Herodiadis, dum mihi placet uanitas curiositatis. Hec sunt illa duo, que auferunt caput Ioannis, delectatio scilicet uitiorum, et fauor curiositatis. Ioannes Dei gratia interpretatur. Huius igitur gratie Deus caput est. Caput ergo a corpore separatur, quando aliquis non Deo, sed sibi ascribit bonum quod operatur; tales apud Deum gratiam non inueniunt, quia nec querunt. Superbi enim apud homines, apud Deum humiles gratiam querunt. Unde et Paulus: Gratia Dei sum id quod sum , etc. Audiat canonicus siue monachus causidicus apostolum dicentem: Quod tuum est ne repetas : audiat et determinet causas. Ne repetas, inquit, cum litigio, nec cum molestia prosequaris;  et tamen si quid ei auferatur, subire iudicium non recusat; periculum periurii cum uel aliquis pro seipso, uel pro alio iuret, non euitat. Inde conqueritur Apostolus quod fraudem pati nolumus, quod iudiciis contendimus, quod ira succensi nosmetipsos uindicamus , dicens: Non uosmetipsos defendentes, karissimi, sed date locum ire , etc. Proh dolor! Ubi uera religio, ubi perfectionis integritas, ubi caritatis inuenietur fundamentum? Forsitan in claustralibus, qui seipsos iudicantes quotidie accusant, summi iudicis sententiam formidant, et assidue cum profundo gemitu cordis clamant: Non intres in iudicium cum seruo tuo, Domine , etc. Scrutantur enim claustrales iudicia Dei uera, non secularia.  Legem Domini custodiunt uiuendo, meditando, amando. uiuendo, puritas conscientie; meditando, plenitudo scientie; amando, caritatis perfectio solet adipisci. Habet etiam lex claustralium iudices, et testes atque consiliarios suos. In lege etenim Domini duo testes sunt: uita scilicet et conscientia: duo iudices, meditatio et scientia; duo consiliarii, amor Dei et proximi. Testis coram Deo est conscientia, coram hominibus uita. Concordant autem in iudicia scientia et meditatio, dum quod fit aut quod dicitur, diligenti consideratione prouidetur. Tota uero iustitia predicte legis pendet ex duobus precedentibus consiliariis. Ex his duobus mandatis tota lex pendet et prophete .  Si quid igitur in hoc seculo perfectionis est, in claustralibus inueniri potest. Nec tamen seruari potest perfectionis integritas, nisi tota intentione diligatur paupertas. Qui enim diuitiis abundant, si cor apponant, grauantur curis, et implicantur negotiis. Periculosa igitur uanitate seducitur, qui post renuntiationem seculi, terrenis iterum curis implicatur. Quanto altior ascensus, tanto periculosior est casus. De alto cadit qui, degustata contemplationis dulcedine, denuo nullo cogente ad secularia redit. Canis reuersus ad uomitum, monachus siue canonicus rediens ad seculare negotium. Unde ait Dominus in Euangelio: Nemo mittens  manum suam in aratrum, et aspiciens retro, aptus est regno Dei . Magnum ergo malum incurrit, qui ascendere debuerat, et descendit. Magnum malum incurrit, qui per spiritualis uite exercitationem debuerat proficere in melius, et per temporalis glorie appetitum quotidie uadit in deterius. Quamuis Deus electorum uitam in medio protegat secularium, impossibile tamen est quemquam inter seculi uoluptates positum a uitiis manere illibatum. Quosdam nouimus a claustro recessisse, et contagionibus uitiorum illico mancipatos fuisse, atque ab amore Creatoris discessisse, ac per hoc animarum suarum damnationem inuenisse. Quicunque ergo uitam immaculatam conseruare desiderat, intra parietes claustri contineatur, ne  foris, nisi precepto sui abbatis cogente egrediatur, reminiscens illud quod sponsa, id est sancta anima in Canticis se uocanti sponso, scilicet Christo, respondens loquitur: Exspoliaui me tunica mea, quomodo reinduar illam? Laui pedes meos, quomodo iterum inquinabo illos ?  Tunica sua sponsa, id est sancta anima, se exspoliauit, quia omnia exteriora quibus ornabatur abiecit. Tunica se exspoliauit, quia mundo cum suis oblectationibus renuntians, soli Deo uiuere concupiscit. Pedes etiam suos sponsa lauit, quia, dum in sancto otio anima uiuit, opera sua studiose ad memoriam reducit, et quidquid in eis sordidum examinando deprehendit, lacrymis quotidianis et gemitibus plangit. Pedes lauit, quia preterita opera quibus per hunc mundum  dissolute ambulauerat, fletibus diluit. Pedes lauit, quia peccata lacrymis abluens, munda in conspectu dilecti sui apparere concupiscit. Hos pedes iterum inquinare metuit, quia ualde sollicita est, ne, si amplius in negotiis implicita secularibus fuerit, macula terreni pulueris fedata, in oculis Iesu Christi sponsi sui uilis et reproba sit. Que idcirco ab otio spirituali discedere refugit, quia, dum a marinis fluctibus, id est a tumultu seculi aliena est, quasi in littore posita securius uiuit.

Hec igitur, dilectissimi, uobiscum agite, hec in mente sedula meditatione uersate, et tunicam, id est terrenam substantiam qua semel uos pro Christi amore exspoliastis, reindui nolite. Pedes uestros  scilicet maculas transacte uite, quos iam lacrymis et crebris singultibus lauistis, iterum inquinare, id est similia committere, formidate; causas et negotia principum ne uelitis perquirere, iurgia et contentiones fugite, iudicio contendere recusate. Sic ait Dominus: Noli resistere malo . Et paulo post: Si quis uoluerit tecum iudicio contendere, et tunicam tuam tollere, relinque ei et palliam . Si uos igitur, dilectissimi, Christi discipul? estis, disciplinam Christi ostendite, non solum uerbis, sed etiam operibus bonis. uosmetipsos non queratis defendere, sed date locum ire. Quare? Quia Domini est uindicta et unicuique iuxta opera  sua retribuere, uosque de manu odientium eripere. Moneo igitur uos, dilectissimi, ut amplius perquirere studeatis secreta mysteriorum, quam decreta conciliorum. Plus in choro psalmos cantare quam in curia temporalium rerum causas diffinire. Plus in domo Dei diurnis ac nocturnis horis orationi, lectioni, ac diuine contemplationi insistere, quam in domo principis diuersorum negotiis atque concertaminibus interesse. Ista enim ad celestia mentem subleuant, illa a Deo alienant; ista celestibus animum dapibus reficiunt, illa peccatis et uitiis inuoluunt; ista spiritualibus animam deliciis satiant, illa uirtutibus euacuant. In claustro igitur mensa spiritualis scilicet diuina lectio apponitur, ex qua seruorum Dei mentes reficiuntur, ne inter presentis  uite pericula spirituali fame lassentur, sed ut ualidius ad celestis patrie gaudia subleuentur. In sanctarum Scripturarum mensa paruulus nouiter scilicet ad Deum conuersus uel minus intelligens inuenit lac, blandam uidelicet ac suauem doctrinam, qua ad bene operandum nutriatur; inuenit et robustus, id est, in Dei seruitio exercitatus, siue diuina cognitione perfectius instructus, panem quo reficiatur, scilicet altiora precepta, quibus ad seruiendum Deo, studiosius accingatur. Ibi cognoscit Dei seruus qualiter a mundi recedat delectationibus, ibi degustare incipit quam dulcis, quamque suauis est Dominus. Ibi dicit quomodo presens seculum despiciatur, et quo ordine Deus ac proximus diligatur; ibi deprehendit astutias atque  tentationes antiqui hostis, et aduersus spiritum concupiscentias proprie carnis. Ibi inuenit bona que faciat, et mala que caueat, qualiter uitiis renuntiet,  et uirtutibus inhereat, que retro sunt obliuiscens, et in anteriora se extendat; ori suo custodiam imponat, aures suas, ne malum audiat, claudat; oculos suos, ne uanitatem uideat, auertat; malum pro malo non reddat, ea, que non uult pati, nemini inferat, que sibi fieri cupit, aliis faciat. uerum super hec omnia in hac spirituali mensa inuenire poterit uiam, qua pertingere possit ad celestem patriam.

Ad hanc ergo, dilectissimi, spiritualem mensam studiosius solito conuenite, et secundum uobis intelligentiam a Deo concessam spirituales ex ea cibos sumite, ne uerbi Dei fame lassemini in hac peregrinatione. Non enim in solo pane uiuit homo, sed in omni uerbo quod procedit de ore Dei .  Sancta enim Scriptura pro uniuscuiusque lectoris intelligentia uariatur, sicut manna quod populo ueteri pro singulorum delectatione uarium dabat saporem. Iuxta sensus enim capacitatem, scilicet intelligentiam singulis congruit sermo Dominicus, et dum sit pro uniuscuiusque intellectu diuersus, in se tamen permanet unus. Exteriora igitur, karissimi, uilipendite, interiora appetere curate, uisibilia contemnite, inuisibilia amate, terreni principis curiam nisi magna necessitate adire recusate; ad eterni regis palatium gressibus bonorum operum quantocius properate, atque ut ibi eumdem redemptorem uestrum in dextera Patris regnantem possitis uidere, cum profundo cordis gemitu incessanter lacrymas fundite, quod ipse prestare dignetur  qui cum eodem Patre, et Spiritu sancto in Trinitate perfecta uiuit et regnat Deus per omnia secula seculorum. Amen.



SERMO UNDECIMUS DE ACTIBUS APOSTOLORUM.


 Lucas euengelista et apostolice conscriptor historie, natione Syrus, arte medicus, Greco eloquio eruditus, Pauli apostoli discipulus, eiusque peregrinationis comes indiuiduus, gratia Spiritus sancti cooperante, a pueritia fuit castissimus. In initio nascentis Ecclesie Theophilo  episcopo  condiscipulo suo loquitur, dicens: Primum quidem sermonem feci de omnibus, o Theophile, que cepit iehsu facere, et docere usque in diem, qua precipiens apostolis per Spiritum sanctum, quos elegit, assumptus est . Notandum quia prius dixit: que cepit iehsu facere, deinde subiunxit, docere; quia uidelicet ut perfectus doctor prius fecit que postea docuit. Sine macula uixit, et sine mendacio docuit. Nullum in omni uita sua peccatum fecit, nichil  quod digne reprehendi posset, predicauit. Innocenter conuersatus est inter Iudeos, ueraciter docuit ad se concurrentes populos. Bene ergo Lucas prius se facere sermonem dixit de his que iehsu facere et docere cepit; quia discipulis suis, quos ad docendas uniuersas gentes missurus erat, imo omnibus  Ecclesie rectoribus, perfectionis formam tribuit. Hec est forma ecclesiastice religionis, ut quisque predicator prius studeat bene uiuere, deinde bene docere; ut quos in fide generat uerbis, nutriat exemplis. Incomparabiliter ergo Dei et hominis Filius in hoc mundo uixit, et salubriter ad se confluentes populorum turbas docuit, ac celestis uerbi pane sufficienter refecit. Usque in diem qua per Spiritum sanctum precipiens apostolis quos elegit,  predicare euangelium omni creature, in celum, unde descenderat, assumptus est. Paucos elegit, per quos multos acquisiuit. Elegit pauperes, per quos sibi subdidit diuites et potentes; humiliauit superbos, repressit elatos, strauit tyrannos, et sue fidei iugo subiecit omnes ad eternam uitam predestinatos. Indoctos quippe et timidos elegit, per quos Spiritum sanctum, ut predictum est, ad predicandum docuit, et ad tolerandas peruersorum persecutiones roborauit. Utique apostoli Domini nostri Iesu Christi timebant, quando nec predicare, nec extra limen domus metu Iudeorum pedem mouere audebant. Et predicare, nisi eos diuina gratia illustrasset, qualiter poterant, qui litteras et gentium linguas ignorabant? In eisdem quippe tunc apostolis primitiua  Ecclesia tenera, timida, et indicta consistebat, sicut multo, antea Salomon in Cantico amoris sub persona sponsi, uidelicet Iesu Christi, predixerat.

Soror, inquit, nostra paruula est, et ubera non habet .  Sororem Christus Ecclesiam uocat, qui de ipsis apostolis dicebat: Ite, dicite fratribus meis ut eant in Galileam, ibi me uidebunt . Soror autem paruula Ecclesia erat, et ubera non habebat, quando in solis apostolis consistebat; quia nec se ipsam nec alios lacte predicationis nutrire poterat. Quid Petrus aliis predicaret, cum se discipulum Christi in unius ancille  uoce detestando, iurando, esse negaret?  Paruula ergo Ecclesia erat, et ubera  non habebat, quia post Christi resurrectionem in una domo inclusa, inter persecutores suos non dico predicare, sed et uideri timebat.

Iterum Dei et uirginis Filius subiungit, dicens: Quid faciemus sorori nostre in die quando alloquenda est?  Allocutus est Christus eamdem sororem suam, quando super apostolos Spiritum sanctum misit, et in interioribus loquens, illos omnes mundi loquelas multiplici distributione docuit, et ad toleranda aduersa roborauit. Perfectus quippe predicator esse non poterit, qui timet predicare bona que didicit; sicut nec indoctus, qui predicare presumit ea, que nescit. Roborauit ergo Dei Filius et docuit discipulos suos, id est Ecclesiam suam, ut bona audacter predicaret, et mala patienter  toleraret.

Quod bene Iacob patriarcha presignabat, cum Zabulon filium suum benedicens, figurate dicebat: Zabulon in littore maris habitabit et in statione nauium .  Zabulon, qui interpretatur habitaculum fortitudinis, Ecclesiam significat fortissimam ad omnem passionis tolerantiam. Hec habitat in littore maris, habitat et in statione nauium: ut credentibus refugium et periclitantibus ostendat uere fidei portum. Hec contra omnes turbines  seculi immobili et inconcussa firmitate solidata, spectat naufragium Iudeorum et hereticorum, et procellas omnium que circumferuntur. Que, si tunditur fluctibus, frangit tamen ipsa fluctus, nec ab ullis frangitur. Nec ullis tempestatibus heresis cedit, nec ulli uento schismatis commota succumbit. Pertendit autem usque ad Sidonem, id est usque ad gentium populos peruenit. Legitur etiam in Euangelio inde assumptos esse aliquos apostolorum, et in ipsis locis Dominum sepe docuisse. Unde in Psalmo dicitur: Principes Iuda, duces eorum; principes Zabulon, principes Nephthalim . Ac si apertius diceret: Principes Iuda duces eorum, id est, principes fidei, sancti uidelicet apostoli, erunt duces eorum qui sunt in  Ecclesia: Et principes Zabulon, id est principes spei; Et principes Nephthalim, scilicet caritatis; que caritas dicitur dilatatio, quoniam in caritate sic quidam eorum extendebantur, ut etiam pro inimicis orarent.

Sequitur: Manda Deus uirtuti tue: confirma, Deus, hoc quod operatus es in nobis . Quasi diceret: Manda Deus uirtuti tue, scilicet ut te benedicant conuersi fideles per apostolos in ecclesiis. Ac si dicatur: O Deus Pater, manda, id est commenda, uirtutem tuam, scilicet uerbum tuum incarnatum, quod est uirtus tua. Unde Paulus: Christus, inquit, Dei uirtus est et Dei sapientia . uel manda uirtuti tue benedictionem illam, ut per uirtutem tuam omnis fiat benedictio. uel manda uirtutem  tuam, id est caritatem quam habuisti erga homines, quoniam cum adhuc peccatores essemus, Christus pro nobis mortuus est. Iterum dicit: Confirma, Deus, hoc quod operatus es in nobis ; id est gratiam illam quam nobis attribuisti, confirma; id est simul nobis et gentibus firmam redde, incipiendo a templo tuo quod est in Ierusalem; ibi enim uerbum Dei prius predicatum est. Sed quia excecati Iudei illud humiliter suscipere noluerunt, predicatores, scilicet sancti apostoli, conuersi sunt ad gentes. Confirma, inquit, o Deus, quod operatus es in nobis; nam si confirmaueris, reges, id est apostoli tui, afferent tibi munera. Nam Petrus offeret tibi conuersos ex circumcisione, Paulus ex preputio,  Thomas Indos, Iacobus Hispanos, Mattheus Aethiopes, Ioannes Asianos, Marcus Aegyptios, et quisque suos quibus predicabit.

Aliter: Principes Iuda duces eorum; principes Zabulon, principes Nephthalim. Cassiodorus per hec nomina tribuum Christum et apostolos eius indicat. Augustinus: Forsitan enim ex his tribubus fuerunt apostoli, et isti sunt duces eorum qui in Ecclesiis benedicunt Deum. Sed magis placet sensus qui colligitur ex interpretatione nominum, que conuenit Ecclesie. Iuda enim interpretatur confessio, Zabulon  habitaculum fortitudinis, Nephthalim dilatatio, que principibus Ecclesie conueniunt. In martyriis namque prima est confessio, pro qua quidquid acciderit, fortiter tolerandum est. Inde finitis angustiis, latitudo sequitur in premio; et est: Ibi sunt principes Iuda, id est confessionis; principes Zabulon, id est fortitudinis; et principes Nephthalim, id est dilatationis. uel ita ut agatur de tribus uirtutibus, que significantur per has nominum interpretationes; quia confessio est in fide, fortitudo in spe, latitudo in caritate. Et est sensus: Benedicite Deo, uos dico, potati de fontibus Isrel, id est potati de doctrina apostolorum, sicut decet; quia ibi sunt principes Iuda, principes Zabulon, principes Nephthalim, id est principes fidei, spei, et caritatis et hi sunt duces  eorum qui sunt in Ecclesiis; et per hoc quisque eorum est Beniamin, id est filius dextere; adolescentulus, deposita uetustate malitie; in mentis excessu, id est in mente sursum inuecta. Ibi Beniamin adolescentulus in mentis excessu. Cassiodorus: Ibi, id est inter fontes aque uiue, hoc est inter apostolos uel in Ecclesiis est Beniamin, id est apostolorum nouissimus. Adolescentulus, id est nouissime assumptus, qui fuit de tribu Beniamin. Unde dicitur: Beniamin lupus rapax, mane comedet predam, et uespere diuidet spolia . Hic est Paulus, qui mane sue etatis sanctos persecutus est, sed uespera sue conuersionis ad Deum spolia diabolo erepta diuisit per diuersa officia. Augustinus: Ipse est in mentis excessu, mente scilicet alienata  a sensibus corporis, ut quando raptus fuit usque ad tertium celum, uel in mentis pauore. Dominus noster iehsu Christus in hunc mundum ueniens, diaboli uires confregit, et discipulos per quos Ecclesiam suam docuit, de humili conuersatione elegit. Prius per patriarchas et prophetas, ac legis doctores docuit synagogam; ad ultimum uero sanctos apostolos eorumque successores, destructo mortis principe et eterna pace concessa, docuit sanctam Ecclesiam. Unde Micheas propheta introducit Dominum loquentem, quasi uere erit pax sancte Ecclesie, et quod facile conteretur diabolus in aduentu Christi. Dicat ergo omnipotens Deus qui trinus est in personis, et in deitate unus.

 Suscitabimus, inquit, super Assyrium septem pastores, et octo primates. Et pascent terram Assur in gladio, et terram Nemrod in lanceis suis; et liberabit populum suum ab Assur; et pax erit in terra eum uenerit . Ac si Deus Pater diceret: Ego, et dilectissimus Filius meus, mihique ceternus, quem ante omnia secula ex utero ante luciferum genui; et Spiritus sanctus nobis consubstantialis suscitabimus super, id est contra Assyrium septem pastores, omnes scilicet patriarchas et prophetas, et sanctos ueteris testamenti in quo Sabbatum celebrabatur;  Et octo primates, apostolos uidelicet et euangelistas, ceterosque noui testamenti doctores; Et pascent terram, id est, lacerabunt et uastabunt Assur in gladio diuini sermonis, qui missus est in terram, ut diuidat duos in tres. uastabunt et terram Nemrod in lanceis eius, id est iaculis predicationis Christi, qui est pax nostra; Et liberabit ab Assur, id est a diabolo populum suum. Nemrod interpretatur tyrannus, siue tentatio descendens. Iste enim prior arripuit insuetam in populis tyrannidem, et ipse aggressus est aduersus Deum impietatis edificare  turrem, significans illum qui dixit: Ponam sedem meam ad aquilonem, et ero similis Altissimo . Nemrod etiam tentatio descendens interpretatur, et significat illum qui ut fulgur de celo  cecidit , et quasi uenator inter bestias semper uersatur. Infructuosa ligna lustrat et saltus, id est homines bonis operibus steriles. Sancti autem ueteris et noui testamenti doctores, patriarche scilicet et prophete, apostoli et euangeliste a Deo missi, terram uastant diaboli arguentis et tentantis, et ita liberat Deus populum suum de manu Assur, eiusdem scilicet diaboli cupientis calcare terminos Isrel, id est sancte Ecclesie. Et quia idem malignus hostis destruere nititur Dei familiam, a Christo et a ministris eius uulneratur, et ligatur secundum Euangelium in domum suam.

Iterum dicit: Et erunt reliquie Iacob in medio populorum multorum quasi ros a Domino, et quasi stille super herbam, que non exspectat uirum, et non  prestolatur filios hominum . Quod in tribus pueris historialiter factum legimus, hoc uniuersaliter in omnibus gentibus doctrina apostolorum fecit . Et quasi stille, inquit, super herbam, que herba non exspectat uirum, id est, non exspectat auxilium hominis, nisi solius Dei: Et non prestolatur filios hominum, sed Filium Dei de celis. Liberatis ergo nobis de Assur, id est de potestate diaboli per Deum, qui contra eum suscitauit septem  et octo pastores, patriarchas uidelicet et prophetas, apostolos et euangelistas; tunc reliquie Iacob, apostoli scilicet et primitiua Ecclesia, que ex Iudeis habuit initium, erunt in populo quasi ros ad exstinguenda ignea diaboli iacula in cordibus  hominum. Sequitur: Et erunt reliquie Iacob in gentibus in medio populorum multorum, quasi leo in iumentis syluarum, et quasi catulus leonis in gregibus porcorum. Quasi diceret: Fortes erunt apostoli, et inuincibiles in passionibus, quasi catulus leonis in gregibus porcorum. Christus leo et catulus leonis hoc dedit apostolis, ut sicut leoni non potest resisti in raptu iumentorum uel ouium, sic apostoli liberati de manu Assyrii, id est diaboli, rapiunt et separant ab infidelibus iumenta, id est simplices ut saluentur.

 Hos inuincibiles Christi milites, sanctos scilicet apostolos et martyres, Gedeon fortissimus uirorum prefigurauit, cum Madianitas non armis, sed lagenis et lampadibus ac tubis superauit   . Gedeon ergo, cum iam contra Madianitas dimicare contenderet, et exercitus multitudinem ad bella produceret, omnes quos flexis genibus aquas haurire conspexit, a bellorum conflictu remouit, et cum trecentis uiris tantummodo, qui stantes, manibus aquas hauserant, remansit. Cum his Gedeon ad prelium pergit, eosque non armis, sed tubis, et lagenis, ac lampadibus armauit. Nam sicut scriptum est, accensas lampades miserunt intra lagenas, et tubas in dextera, lagenas in sinistra tenuerunt, et super hostes suos cominus uenientes concinerunt tubis,  lampadesque apparuerunt. Et hinc tubarum sonitu, illinc lampadarum coruscatione territi hostes, in fugam uersi sunt. Quid hoc est, quod tale bellum per prophetam ad medium deducitur? An indicare nobis propheta studuit, quod Redemptoris nostri aduentum contra diabolum illa sub Gedeone duce pugna designauit? Talia illic nimirum acta sunt, que quanto magis usum pugnandi transeunt, tanto amplius a prophetantis mysterio non recedunt. Quis enim unquam cum lagenis et lampadibus ad prelium uenit? Quis contra arma ueniens, arma deseruit? Ridiculum [ridicula] nobis hec profecto forent, si terribilia hostibus non fuissent. Sed uictoria ista attestante, didicimus, ne parua esse que facta sunt, perpendamus. Gedeon namque ad prelium  ueniens, Redemptoris signat aduentum, de quo scriptum est: Tollite portas, principes, uestras, et eleuamini, porte eternales; et introibit rex glorie . Et iterum: Quis est iste rex glorie? Dominus, scilicet, fortis et potens: Dominus potens in prelio . Hic Redemptorem nostrum non solum opere, sed etiam nomine prophetauit. Gedeon namque interpretatur, circuiens in utero. Dominus enim per maiestatis potentiam omnia circumplectitur, et tamen per dispensationis gratiam intra uterum uirginis uenit. Quid ergo est circuiens in utero, nisi quia omnipotens Deus Christus intra uterum fuit per infirmitatis substantiam, et extra mundum per diuinitatis potentiam? Madian interpretatur Dei iudicium.

 Ut enim hostes eius repellendi et destruendi essent, non de uitio repellentis, sed de iudicio iudicantis fuit. Ideo ergo Madianite Dei iudicium uocantur; quia alieni a gratia Redemptoris iustam damnationis causam etiam in uobabulo nominis trahunt. Contra hostes Gedeon cum trecentis uiris uadit ad prelium. Solet in  trecenario numero plenitudo perfectionis intelligi. Quid ergo per  trecenarium numerum, nisi perfecta cognitio Trinitatis designatur? Cum his quippe Redemptor noster aduersarios fidei destruit, cum his ad predicationis  bella descendit, qui possunt diuina cognoscere, qui sciunt de Trinitate que Deus est, perfecte sentire. Notandum uero est, quia iste trecenarius numerus in Tau littera continetur, que crucis speciem tenet. Cui si super transuersam lineam id quod in cruce eminet, adderetur, non iam crucis species, sed ipsa crux esset. Quia ergo iste trecentorum numerus in tau littera continetur, et per tau litteram, sicut diximus, species crucis ostenditur, non immerito his trecentis Gedeonem sequentibus illi designati sunt, quibus dicitur: Si quis uult post me uenire, abneget semetipsum, et tollat crucem suam, et sequatur me . Qui sequentes Christum tanto uerius crucem tollunt, quanto acrius sese domant, et erga proximos suos caritatis compassione  cruciantur. Unde per Ezechielem prophetam dicitur: signa tau super frontes [Id. uirorum] eorum , gementium uidelicet et dolentium. uel certe in his trecentis, qui in tau littera continentur, hoc exprimitur, quod ferrum hostium crucis ligno superetur. Ducti itaque sunt ad fluuium, ut aquas biberent, et quicunque aquas flexis genibus hauserunt, a bellica expeditione remoti sunt. Aquis namque doctrina intelligitur sapientie; stantium autem [Id. stante autem genu] recta operatio designatur. Qui ergo dum aquas bibunt, genuflexisse perhibentur, et a bellorum certamine prohibiti recesserunt, hi sunt qui doctrinam cum operibus rectis non hauriunt. Qui uero doctrine fluenta hauriunt, ut nequaquam in prauis operibus carnaliter inflectantur;  hi, Christo duce, contra hostes fidei ad prelium pergunt. uadunt ergo cum tubis et lagenis; quia iste, ut diximus, fuit ordo preliandi. Cecinerunt tubis, intra lagenas misse sunt lampades, confractis uero lagenis, ostense sunt lampades, quarum coruscante luce, territi hostes fugam dederunt. Designatur itaque in tubis clamor predicationum, apostolorum scilicet, euangelistarum, et sanctorum martyrum; in lampadibus claritas miraculorum, in lagenis uero fragilitas corporum. Tales quippe dux noster iehsu Christus secum milites ad prelium duxit; qui, despecta corporum salute, hostes suos moriendo prosternerent, eorumque gladios non armis, sed patientia superarent. Armati enim uenerunt sub iudice suo ad prelium martyres nostri tubis,  lagenis, et lampadibus. Tubis sonuerunt, dum predicant, lagenas confregerunt, dum soluenda in passionibus sua corpora, hostilibus gladiis exponunt, resplenduerunt lampades, cum post solutionem corporum, miraculis coruscant. Moxque hostes in fugam uersi sunt, quia dum mortuorum martyrum corpora miraculis coruscare conspiciunt, luce ueritatis confracti sunt, quam impugnauerunt. Cecinerunt ergo tubis, ut lagene frangerentur; lagene fracte sunt, ut lampades apparerent; apparuerunt lampades, ut in fugam hostes uerterentur, id est predicauerunt martyres, donec eorum corpora in  morte soluerentur; corpora eorum in morte soluta sunt, ut miraculis coruscarent. Coruscauerunt miraculis, ut hostes suos ex diuina luce prosternerent. Et notandum, quod steterunt hostes ante lagenas, et fugerunt ante lampades, quia nimirum persecutores sancte fidei predicatoribus adhuc in corpore positis restiterunt, post solutionem uero corporum, apparentibus miraculis in fugam uersi sunt, quia pauore contriti [Id. conterriti] a persecutione fidelium cessauerunt. Intuendum est etiam quod illic scriptum est, quia in dextera tubas, illic lagenas autem in sinistra tenuerunt, quia Christi martyres pro magno habuerunt predicationis gratiam, corporum uero utilitatem pro minimo. Quisquis enim plus facit utilitatem corporis, quam gratiam predicationis,  in sinistra tubam, in dextera uero lagenam tenet. Si enim priori loco gratia predicationis attenditur, et posteriori utilitas corporis, certum est quia in dextris tube, et in sinistris lagene tenentur. Ut ergo supra dictum est, Christi milites, apostoli scilicet et martyres non mala inferendo, sed patienter aduersa tolerando, miraculis coruscando, persecutores Ecclesie uicerunt.

Hos diuina gratia a Iudea expelli permisit, et ad gentium populos transmigrare fecit, sicut beatus Iob inter cetera magna et inenarrabilia esse opera Dei considerans, dicit: Qui transtulit montes, et nescierunt . Gregorius  : »In Scriptura sacra montium nomine predicantium altitudo signatur,  de quibus per Psalmistam dicitur: Suscipiant montes pacem populo tuo, et colles iustitiam . Electi quippe predicatores eterne patrie non immerito montes uocantur, quia pro uite sue celsitudine ima terrarum deserunt, et celo propinqui fiunt. Sed montes, scilicet predicatores Deus transtulit, id est a Iudee obduratione subtraxit. Unde recte iterum per Psalmistam dicitur: Transferuntur montes in cor maris . In corde enim maris montes translati sunt, cum predicantes apostoli a Iudee perfidia repulsi, ad intellectum gentilium uenerunt. Inde ipsi quoque in suis Actibus dicunt: uobis oportebat primum loqui uerbum Dei; sed quia repulistis illud, et indignos uos iudicastis eterne uite, ecce conuertimur ad gentes . Sed hanc eamdem translationem montium ipsi nescierunt, qui in Domini furore subuersi sunt. Cum enim de suis finibus Hebrei apostolos pellerent, lucrum se fecisse arbitrati sunt, quod predicationis lumen amiserunt. Exigentibus quippe meritis iusta animaduersione percussi, tanto intelligentie errore cecati sunt, ut quod lucem perderent, hoc esse gaudium putarent. Sed, repulsis apostolis, per Romanum protinus principem, scilicet Titum Iudea destruitur, atque in cunctis gentibus sparsa dissipatur. Unde et translatis montibus, recte subiungitur: Qui commouet terram de loco suo et columne eius concutientur . De loco  quippe suo terra commota est, cum plebs Isrelitica de Iudee finibus euulsa, colla gentibus subdidit, que subdi auctori recusauit. Que scilicet terra quondam columnas habuit, quia in sacerdotes et principes legis, doctores atque Phariseos, ruitura eius pertinacie structa surrexit. In ipsis namque littere edificium tenuit, et tranquillitatis sue tempore sacrificiorum carnalium, quasi superimposite fabrice, onera portauit. Sed translatis montibus columne concusse sunt, quia subductis a Iudea apostolis, nec ipsi uiuere in illa permissi sunt, qui ab illa uite predicatores expulerunt. Dignum quippe erat ut terrenam patriam subacti perderent, cuius amore nequaquam sunt ueriti celestis patrie milites impugnare. Sed expulsis sanctis doctoribus, Iudea  funditus torpuit, et iusto iudicantis examine, in erroris tenebras oculos mentis clausit. Unde et adhuc subditur:

»Qui precipit soli, et non oritur: et stellas claudit quasi sub signaculo . Aliquando namque in sacro eloquio solis nomine predicatorum qualitas designatur, sicut per Ioannem dicitur: Factus est sol sicut saccus cilicinus . In extremo quippe tempore sol sicut saccus cilicinus ostenditur, quia fulgens uita predicantium, ante reproborum oculos, aspera et despecta monstratur. Qui stellarum quoque claritate figurantur, quia, dum recta predicatoribus predicant, tenebras nostre noctis illustrant. Unde et subtractis predicatoribus, per  prophetam dicitur: Prohibite sunt stelle pluuiarum . Ad litteram uero stelle pluuiarum sunt, Orion, arcturum, et hyadas, que pluuias generant. Quia uero per diem sol fulget, stelle obscuritatem noctis irradiant; plerumque in sacro eloquio diei appellatione eterna patria, noctis autem nomine presens uita signatur. Predicatores ergo sancti, et sol nostris oculis fiunt, cum contemplationem nobis uere lucis aperiunt; et uelut stelle in tenebris lucent, cum per actiuam uitam profuturi, nostris necessitatibus terrena disponunt. Quasi in die ut sol coruscant, cum ad contemplandam interne claritatis patriam, mentis nostre aciem subleuant; et quasi stelle in nocte resplendent, quia et cum terrena agunt, offensurum nostri operis pedem, exemplo  sue rectitudinis dirigunt. Sed quia expulsis predicatoribus, non fuit qui plebi Iudaice in perfidie sue nocte remanenti, uel claritatem contemplationis ostenderet, uel actiue uite lumen aperiret; ueritas, que hanc repulsam deseruit, subtracto predicationis lumine, merito eam sue prauitatis excecauit. Recte ergo dicitur: Qui precipit soli, et non oritur: et stellas claudit quasi sub signaculo. Oriri ei quippe solem noluit, a qua predicantium animos diuertit. Et quasi sub signaculo stellas clausit; quia dum predicatores suos per silentium intra semetipsos retinuit, cecis iniquorum sensibus celeste lumen abscondit. Pensandum uero est, quia  idcirco aliquid sub sigillo claudimus, ut hoc cum tempus congruerit, ad medium deducamus. Ex sacro attestante eloquio didicimus, quod Iudea, que nunc deseritur, ad sinum fidei in fine colligetur. Hinc namque per Isaiam dicitur: Si fuerit numerus filiorum Isrel quasi arena maris, reliquie salue fient . Hinc Paulus ait: Donec plenitudo gentium intraret, et sic omnis Isrel saluus fieret . Qui igitur predicatores suos nunc Iudee oculis subtrahit, sed postmodum ostendit, quasi sub signaculo stellas claudit, ut absconsi prius et post coruscantibus astrorum spiritualium radiis, noctem sue perfidie et nunc repulsa non uideat, et tunc illuminata deprehendat. Hinc est, quod duo eximii predicatores dilata morte subtracti sunt, ut ad predicationis  usum in fine reuocentur: hi sunt due oliue, et duo candelabra in conspectu Domini terre stantes , quorum unum in Euangelio per semetipsam ueritas pollicetur, dicens: Elias uenturus est, et restituet omnia . Quasi ergo sub signaculo stelle clause sunt: qui et nunc occultantur ne appareant, et post, ut prodesse ualeant, apparebunt. Sed tamen plebs Isrelitica, que ubertim in fine colligetur, in ipsis sancte Ecclesie exordiis crudeliter obduratur; nam predicatores ueritatis renuit, uerba adiutorii spernit. Quod tamen mira auctoris dispensatione agitur, ut nimirum predicantium gloria, que recepta in uno populo latere poterat, in cunctis gentibus repulsa dilatetur.«

Doctrina ergo Euangelii per apostolos in uniuersas  gentes exiuit; et sicut bonum semen, uniuersum orbem impleuit: Sicut multo antea Micheas propheta predixit: De Sion, inquit, exibit lex, et uerbum Domini de Ierusalem . Sion speculatio interpretatur. Sancta Ecclesia Sion dicitur, eo quod celestia contemplando, bona operando, aduersa uitando, indesinenter celestis regni introitum speculetur. Dicat ergo hic sanctus propheta: De Sion, id est de Ecclesia primitiua in qua doctor est et pontifex ille Dei et uirginis Filius, exibit lex spiritualis per apostolos ad gentes: Et uerbum Domini de Ierusalem, id est sermo predicationis per uniuersum mundum. Unde dicitur: In omnem terram exiuit sonus eorum et in fines  orbis terre uerba eorum . Sequitur: Et concident gladios suos in uomeres, et hastas suas in ligones . Allegorice per fidem Christi ira effrenata et conuicia deponuntur, ut ponat quisque manum suam ad aratrum, apostolis monentibus, ne respiciat post tergum, ut confractis iaculis persecutionum et contumeliarum, metat Christus spirituale frumentum per angelos. Nemo intendit subuertere auditores, nec prohibere predicatores, scilicet apostolos, quia tempus plantandi est. Iterum subiungit dicens: Non sumet gens aduersus gentem gladium: nec discent ultra belligerare. Sedebit uir sub uite, ut premat uinum spiritualis intelligentie, quod letificat cor hominis; et sub ficu, ut ditia [dulcia, ut in Glossa] sancti  Spiritus poma decerpat. Ante natiuitatem Christi totus pene orbis plenus erat sanguine, Roma etiam in ciuilibus bellis dilacerabatur. Postquam uero ad Christi preceptum singulare imperium Roma sortita est, apostolorum itineri preuius factus est orbis, et eisdem apostolis aperte sunt porte urbium, atque ad predicationem unius Dei singulare imperium constitutum est. Omnipotens Deus per dilectissimum Filium suum, missis per uniuersum mundum apostolis, omnes gentes ad cognitionem et caritatem suam misericorditer uocauit, sicut ipse per Zacariam prophetam predixit.

Sibilabo, inquit, eis et congregabo illos ego qui redemi eos, et multiplicabo illos, sicut ante fuerant  multiplicati. Et seminabo eos in populis, et de longe recordabuntur mei; et uiuent cum filiis, et reuertentur. Et reducam eos de terra Aegypti, et de Assyriis congregabo illos, et ad terram Galaad et Libani adducam eos, et non inuenietur eis locus . Allegorice: His qui captiui erant in peccatis, significat Dominus per suam clementiam, ut congregentur ad eum sicut ad Redemptionem dicens: Tollite iugum meum super uos, etc. . Hos sanctos, uidelicet apostolos, multiplicat, non carnali sed spirituali benedictione. Hi seminantur in populis, quibus dicitur: Euntes docete omnes gentes: baptizantes eos in nomine Patris, et Filii, et Spiritus sancti . Per illos Christi discipulos in cunctis seminatos  gentibus, populi longe per idololatriam positi recordabuntur Domini, in cuius conspectu adorabunt uniuerse familie gentium. Et uiuent cum filiis suis, quos uidelicet Domino acquisierunt predicando; et reuertentur, ut prius mortui in infidelitate, uiuant spiritualiter. Hi sunt filii, quibus Paulus lac ministrabat. Sequitur: Et reducam eos de terra Aegypti, et de Assyriis; de terra uidelicet cui imperabat rex Pharao, qui dicebat: mea sunt flumina, et ego feci ea ; et cui terre dominabatur rex Assyrius, scilicet magnus sensus, id est diabolus superbus, qui se dicit magnum, qui etiam arguens uel conuincens interpretatur; hi tales ducuntur in terram Galaad,  id est de terrenalibus ad spiritualia. Galaad enim testimonium transmigrationis interpretatur. Ducuntur etiam fideles per apostolos ad Libanum, id est ad dealbationem, ut de tenebris mundi huius educti, dealbentur; et tunc non inuenietur locus in illis, quia non constringentur angustiis terre, sed latitudine celi perfruentur. Per ipsos etiam apostolos cordibus fidelium magnam Deus sue benignitatis dulcedinem infudit, sicut Iel propheta exsultans, ac figurate loquens, predixit.

Erit, inquit, in die illa: stillabunt montes dulcedinem, et colles fluent lacte; et per omnes riuos Iude ibunt aque . Post resurrectionem atque ascensionem Domini ad celos, montes, id est apostoli, et post eos Ecclesie doctores celsi  mente abundabunt suauitate, et dulcedine sapientie et diuini eloquii; et stillabunt ex eis spirituales gratie; et colles, id est non habentem tantam intelligentie plenitudinem, emittent lac, quo nutritur infantia Ecclesie. Et per omnes riuos Iude, id est super credentes filios Ecclesie, abundabunt aque, apostolorum scilicet et euangelistarum predicationes, et carismatum dona, quia nichil in eis aridum erit. Sequitur: Et fons de domo Domini egredietur, et irrigabit torrentem spinarum. De domo Domini, inquit, id est de primitiua Ecclesia egredietur fons baptismatis, et doctrine spiritualis, qui irrigat corda gentilium, que spinis uitiorum, et aculeis malarum cogitationum pungebantur, ut ibi oriantur flores uirtutum, ubi prius oriebantur  punctiones uitiorum. Tunc fons iste de domo Domini est egressus, quando discipulis suis ait Dominus: Ite, docete omnes gentes, baptizantes eos in nomine Patris, et Filii, et Spiritus sancti. Montes etiam tunc et colles dulcedinem, id est mel sapientie et spiritualis intelligentie, et colles lac, id est doctrinam, qua paruuli Ecclesie in Dei cognitione nutriuntur, stillarunt; quando sancti apostoli eorumque successores uerbis et exemplis, ac uerissimis Euangeliorum atque Epistolarum scriptis, uniuersam Ecclesiam irrigarunt. Huic simile est, quod Zacarias propheta, tempus resurrectionis et ascensionis Christi in spiritu preuidens, gratulanter dicebat:

 In die illa exibunt aque uiue de Ierusalem: medium earum ad mare occidentale [orientale], et medium earum ad mare nouissimum, in estate et hieme . Ac si apertius de primo aduentu Christi eiusque Ecclesie diceret: Erit in die illa, que soli Deo est nota, exibunt aque uiue de Ierusalem. Aque ideo uiue dicuntur, quia per Christi gratiam uitam tribuunt. Quasi enim una dies est et unum tempus a primo aduentu Christi, usque ad secundum. Medium, inquit, earum ad mare occidentale [orientale], quod mortuum dicitur; eo quod animantia occidat, uel quod in eius aquis nichil possit uiuere. Et medium earum ad mare nouissimum, quod uocatur magnum. uel per duo maria, allegorice duo intelliguntur Testamenta, que nisi  flumine spiritualis intelligentie fuerint dulcorata, littera occidente et spiritu non uiuificante, amara sunt. In estate, ait, et hieme, ac si diceret: aque, que de Ierusalem, id est de Ecclesia egredientur, nec calore siccabuntur, nec hieme constringentur. Aque que de Ierusalem, id est de Ecclesia exeunt, doctrina est Saluatoris, id est baptismus; quarum una pars uadit ad mare occidentale [orientale], id est ad populum circumcisionis, qui in apostolis et per apostolos electus est; et pars ad mare nouissimum, quia ab oriente et occidente uenient qui recumbent cum Abraham, Isaac et Iacob in regno  celorum . He aque nec estate prosperitatis, nec hieme persecutionis cessabunt. Sequitur: Et erit Dominus rex super omnem terram. Ac si dicatur: cum tales aque utrumque mare fuerint ingresse, et amaras aquas dulci flumine mitigauerint, Dominus, scilicet Christus, erit rex super omnem terram. Tunc rex ille fortissimus cognoscetur, de quo dictum est: Domine Dominus noster, quam admirabile est nomen tuum in uniuersa terra! 

Iterum subiungit dicens: In die illa erit Dominus unus, et nomen eius unum, et reuertetur omnis terra usque ad desertum, de colle Adremon ad austrum, et Ierusalem exaltabitur  , et inhabitabit  in loco suo, id est in loco pristino edificabitur, a porta uidelicet Beniamin usque ad locum porte prioris, et usque ad portam angulorum; et a turre Hananel, usque ad torcularia regis. Et habitabunt in ea, et anathema non erit amplius. Cum Dominus iehsu Christus rex fuerit super omnem terram, tunc erit unus Dominus de quo scribitur: Scitote quoniam Dominus ipse est Deus; ipse fecit nos, et non ipsi nos . Et erit unum nomen Domini, praua religione idolorum calcata. Tunc reuertetur omnis terra in qua habitauerunt Iudei usque ad desertum, id est usque ad populum gentium; qui prius desertus, quia sine notitia legis, et de colle ad Adremon, id est ad excelsum, quia de terra et de deserto ad colles, et de collibus usque  ad montana consurgemus; et inde usque ad austrum plene lucis, et sic conscendendo exaltabitur Ecclesia, et habitabit in loco de quo scriptum est: In loco pascue ibi me collocauit . Et a porta Beniamin, incipiendo a uirtute quam dextera significat, perueniet ad portam priorem, ut per eam ingrediatur ad ceteras. Post occurrit porta angulorum, ubi est lapis angularis, scilicet Christus, qui coniungit duos parietes in unum. Post occurrit turris Hananel, qui gratissimus Dei dicitur. De hac turre dicit Dauid ad Deum: Factus es spes mea; turris. fortitudinis a facie inimici . Qua turre nichil est gratius homini de laboribus mundi ad Deum suspiranti. Inde uenitur  ad torcularia regis, ut imitatores passionis Christi bibant uinum quod letificat cor hominis, introducti in cellam uinariam Dei, in qua est uinum euangelice predicationis; et qui huiusmodi torcularibus inebriantur, habitabunt in celesti Ierusalem, in qua non erit anathema, id est maledictio et separatio a Deo, sed secura quies confidentibus in Deo. Ut ergo supradictum est, aque uiue de Ierusalem egresse sunt, quia sancti apostoli uniuersum mundum euangelice predicationis doctrina irrigarunt.

 Hos nimirum Christi apostolos Iacob patriarcha  presignabat, cum Nephthalim filium suum benedicens, illum figurate ceruum missum uocabat. Igitur Nephthalim quod interpretatur dilatatio, apostolos et predicatores ceteros significat, quorum doctrina in longitudine totius mundi diffusa est. Ex hac enim tribu fuerunt apostoli, qui sunt principes Ecclesiarum et duces. Nam et quod in Psalmo legitur, principes uidelicet Zabulon, principes Nephthalim, sine dubio ad apostolorum personam refertur . Ipsi sunt filii excussorum, id est prophetarum, qui in manu omnipotentis Dei positi, tanquam sagitte excusse peruenerunt usque ad fines terre. Unde et bene hic Nephthalim ceruus missus scribitur, quia nimirum apostoli siue predicatores ceteri ueloci saltu exsilientes in  morem ceruorum, transcendunt implicamenta seculi huius. Sicque excelsa ac sublimia meditantur eloquia pulchritudinis, id est predicant cunctis gentibus gratiam Dei Saluatoris. Deus igitur per uniuersum mundum sanctos apostolos dilatauit, quia per eos cunctis gentibus nomen suum manifestauit, sicut beatus Iob predixit, inter multa que de Dei omnipotentia locutus est. Ait enim:

Qui extendit celos solus, et graditur super fluctus maris . Gregorius  : »Quid namque celorum nomine, nisi sanctorum apostolorum, ceterorumque predicatorum celestis uia signatur. De quibus per Psalmistam dicitur: Celi enarrant gloriam Dei, et opera manuum eius annuntiant firmamentum . Ipsi igitur celi, ipsi sol  esse memorantur. Celi uidelicet, quia intercedendo protegunt; sol autem, quia predicando uim luminis ostendunt. Celi ergo extensi sunt; quia, cum Iudea ad uim persecutionis infremuit, apostolorum uitam Dominus in cunctarum gentium cognitione dilatauit. Et illa per iustum iudicium captiua in mundum dispergitur; isti ubique per gratiam in honore tenduntur. Angusti quippe celi fuerant, cum una plebs tot egregios predicatores tenebat. Quis enim gentilium Petrum nosset, si in solius Isrelitici populi predicatione remaneret. Quis Pauli uirtutes agnosceret, nisi hunc Iudea ad nostram notitiam persequendo transmisisset. Ecce iam qui flagris et contumeliis ab Isrelitica plebe repulsi  sunt, per mundi fines ornantur. Solus ergo Dominus celos extendit, qui secreti mira dispensatione consilii, predicatores suos unde permisit in una gente opprimi, fecit in mundi cardines inde dilatari. Sed nec hec ipsa presenti dedita mundo gentilitas, cum culpas eius apostolorum lingua corripuit, uerba uite libenter accepit. Nam protinus in elatione contradictionis intumuit, atque ad crudelitatem persecutionis se excitauit. Sed que predicationis uerbis contraire nititur, signorum citius admiratione temperatur. Unde quoque in actoris laude apte subiungitur: Et graditur super fluctus maris  . Quid enim maris nomine nisi in  bonorum necem seuiens mundi huius amaritudo signatur. De quo per Psalmistam dicitur: Congregans sicut in utre aquas maris . Aquas enim maris quasi in utre Dominus congregat, cum miro moderamine cuncta disponens, in suis clausa cordibus carnalium minas frenat. Super fluctus ergo maris Dominus graditur, quia cum se procelle persecutionis erigunt, miraculorum eius obstupefactione franguntur. Qui enim tumores humane uesanie mitigat, quasi erectus in tumulo undam calcat. Nam cum morem suum gentilitas destrui noua conuersatione conspiceret, cum mundi huius diuites elationi sue contraire facta pauperum uiderent, cum sapientes seculi aduersarii sibi imperitorum uerba pensarent, in persecutionis protinus tempestate  tumuerunt. Sed qui uerborum aduersitate commoti, ad persecutionis procellas insiliunt, signorum, ut diximus, admiratione temperantur. Tot ergo in his fluctibus Dominus gressus posuit, quot superbis persecutoribus miracula ostendit. Unde bene rursum per Psalmistam dicitur: Mirabiles elationes maris, mirabilis in altis Dominus . Quia cum contra electorum uitam ad persecutionis undas mundus se mirabiliter extulit, eum supernorum conditor subleuata uirtute predicantium mirabilius strauit. Ministros enim suos ostendit posse per miracula, quod potestates terrene tumuerunt per iram.

Quod bene etiam per Ieremiam Dominus exteriora narrans. interiora denuntians, dicit: Posui  arenam terminum mari, preceptum sempiternum, quod non preteribit; et commouebuntur, et non poterunt; et intumescent fluctus eius, et non transibunt illud . Arenam quippe Dominus mari terminum posuit, quia ad frangendam mundi gloriam abiectos et pauperes elegit, cuius nimirum maris fluctus intumescunt, cum potestates seculi ac commotionem persecutionis exsiliunt. Sed transire arenam nequeunt, quia despectorum apostolorum martyrumque miraculis et humilitate franguntur. Sed dum mare seuit, dum per insanie sue fluctus erigitur, dumque uirtutis intime ostensione calcatur, sancta Ecclesia proficit, atque ad statum sui ordinis per temporum incrementa consurgit.

 Reuera apostoli Iesu Christi, et sancti martyres euangelica predicatione, et suorum corporum sanguinis effusione uniuersum mundum ad Dei cultum reuocarunt, et quasi cultores agrorum, dulcissimum Deo fructum ex culta terra usque hodie reddunt. De quibus Amos propheta Spiritu sancto edoctus exsultans dicebat: Ecce dies uenient, dicit Dominus: et comprehendet arator messorem, et calcator uue mittentem semen: et stillabunt montes dulcedinem, et omnes colles culti erunt . Per hos omnes predicatorum ordo, apostolorum uidelicet et ceclesiasticorum uirorum, figuratur. Allegorice: Dies ueniunt, scilicet post resurrectionem et ascensionem  Domini, in quibus arator, id est ordo doctorum, apostolorum uidelicet et ceterorum doctorum, qui sua et aliorum corda fide et dilectione exarant, repulsa infidelitatis duritia, fructum bone operationis afferant. Isti aratores, scilicet sancti apostoli, comprehendunt messores, id est eos qui predicando uerbum Dei homines a curis seculi euellunt ut in sancta eos Ecclesia recondant. Per uue calcatorem apostoli, et sancti martyres intelliguntur, qui mortem, et ipsum diabolum calcantes, pro nomine Christi patiendo, musta sui sanguinis fundunt, ut aliis prebeant exempla uirtutum. Hos omnes mittit Deus in Ecclesia, ut semen in electorum cordibus uerbi Dei seminent, eosque a curis seculi segregent, et ipsi pro sibi commissis gregibus  animas ponant. Et alius alium apprehendit, quia alius alii succedit. Ut ergo iam supradictum est, Dei et uirginis Filius per prophetas resurrectionem suam prenuntiauit futuram, et per apostolos nobis ostendit factam. Unde per Sophoniam prophetam Ecclesie sue loquitur, dicens:

Exspecta me in die resurrectionis mee in futurum, quia iudicium meum ut congregem gentes, ad fidem uidelicet, et colligam regna, principes scilicet peruersorum dogmatum, qui diuino ardore consumentur; et effundam super eos indignationem, omnemque iram furoris mei . Ac si Dei et uirginis Filius sancte Ecclesie sponse sue loqueretur apertius: Exspecta me repellendo idola a te, et in  die resurrectionis in futurum, quando uidelicet, de morte, quam pro tua redemptione passurus sum, resurrexero, per baptismum te ad uitam eternam regenerabo, et Spiritu sancto ad cognoscendum me oculos cordis tui illuminabo, pane celestis uerbi confortabo, uino euangelice predicationis inebriabo. O sponsa igitur exspecta me, ut recte cum Propheta ualeas dicere: Paratum cor meum, Deus, paratum cor meum: cantabo et psallam in gloria mea . Possunt autem hec allegorice de primo aduentu intelligi, quando demone calcato, et omni errore sublato, terrenis etiam operibus destructis, omnibus linguis apostoli locuti sunt. Quando etiam post uitia et peccata Deus in nobis resurgere uisus est, atque omnes congregantur ad fidem,  et timore ire Dei accenduntur igne diuino, quo deuorantur in illis omnia opera terrena. Iterum Dominus loquitur dicens: In igne enim zeli mei deuorabitur omnis terra. Quia tunc reddam populis labium electum, ut inuocent omnes nomen Domini, et seruiant ei humero uno . Et restituetur  , inquit, omnibus una lingua, ut unusquisque, deposito errore suo, ad antiquum confessionis Dei eloquium reuertatur, ut uno ore inuocent Deum, confitendo, quod Dominus iehsu Christus est in gloria Dei Patris, in cuius nomine flectitur omne genu celestium, terrestrium, et infernorum .

 Possunt hec et de secundo aduentu dici quando post uitia presentis seculi, Ecclesia exspectante aduentum sponsi, gentes congregabuntur ad iudicium, et reges colligentur in locum suppliciorum, et tunc effundetur furor Dei puniens omnia mala, ubi potentes potenter tormenta sustinebunt, et qui minus peccauit, cito ueniam merebitur. In igne zeli mei, ait, deuorabitur terra, quia gentibus ad iudicium congregatis, et regibus ad supplicia, consumetur in toto orbe quidquid terrenum est, et ad opera carnis pertinet, ut in saluandis omnibus, uepribus et spinis combustis, unusquisque illorum ad antiquum confessionis Dei reuertatur eloquium, in secula seculorum laudans Deum, et coniuncto studio seruiant ei assidue in templo eius.

 Dignum ualde est, ut ei grates et laudes non solum in presenti, sed et in futura uita ab angelis et hominibus referantur, qui omnes homines quamuis indignos, id est uniuersam Ecclesiam, per prophetas et apostolos misericorditer ad se uocare non cessat; sicut per prophetam Osee dulcedinem sui amoris et benignitatis ostendens, eidem Ecclesie sue loquitur dicens: Sponsabo te mihi in sempiternum; et sponsabo te mihi in iustitia et iudicio, et in misericordia, et miserationibus . Circumcisio data Abrahe signum fuit inter Deum, et semen illius. Sequitur: Et sponsabo te mihi in fide, et scies quia ego sum Dominus. Nota misericordiam uiri, scilicet Dei. Meretrix diu fornicata ad uirum reuertitur,  nec conciliari uiro, sed sponsari dicitur. Et nota distantiam inter Dei, et hominum coniugia; homines de uirginibus corruptas faciunt, Deus coniunctus meretricibus uirgines reddit.

Iterum dicit: Et erit in die illa: exaudiam, dicit Dominus, et exaudiam celos, et illi exaudient terram. Et terra exaudiet triticum, et uinum et oleum. Ac si diceret: Erit in die illa, scilicet quando te mihi in fide spondero, exaudiam celos, id est apostolos; et illi exaudient terram, uidelicet illam de qua ueritas orta est, et in qua paterfamilias, scilicet Christus, seminat bonum semen, et eam celestis uerbi pluuia irrigent: Et terra exaudiet triticum, et uinum, et oleum, hoc specialiter ad apostolos pertinet, qui incipiendo a Ierusalem sua predicatione,  et miraculis corda audientium ubique fructificare faciunt; qui sunt semen, dum audiunt a Domino; seminatores, dum in omnem terram exiit sonus eorum. Sequitur: Et sponsabo te, ait, mihi in sempiternum. Primo Deus Pater despondit eam sibi in Abraham, uel cum eduxit eam de Aegypto, ut uxorem haberet sempiternam. Secundo in monte Sina, dans ei pro sponsalibus legis iustitiam et iudicium, coniunctam legi misericordiam, ut si peccauerit captiuetur, si penituerit reuocetur. Tertio despondit eam in aduentu Filii sui, quod est in fide sancte Trinitatis, in qua fide credentes statim sciunt illum esse, quem prius negauerunt. Hec  ergo meretrix, que prius fuerat coniuncta in eternos uiri complexus, quia in Aegypto idola coluit, iterum per legem assumitur, quam, quia preteriit, prophetis, quasi sponsi sodalibus interfectis, tertio uenit Filius.

Quo crucifixo, et a mortuis resurgente, desponsatur Ecclesia, scilicet non iam in iustitia legis; sed in fide et gratia Euangelii, et cognitione ueritatis. Hieronymus: Secundum litteram potest intelligi, quod in aduentu Christi bona temporalia promittuntur credentibus, ut per ipsum qui semen Dei est, omnia in suo ordine currant, sicut ab initio condita sunt, et utilitati hominum deseruiant. Et tamen Iudei post tanta bona, adhuc Antichristum corporaliter exspectant. Spiritualiter: celi, qui gloriam  Dei enarrant, exauditi sunt, rogantes pro muliere Chananea , et pro socru Petri . Et celi, id est apostoli, audiunt terram, homines uidelicet, qui sunt Ecclesia, quamuis necdum perfecti, et tamen custodientes Dei precepta. Et terra, id est, Ecclesia, audit triticum, id est ita prebet spiritualem intelligentiam ueteris et Noui Testamenti, ut letificet corda audientium, modificando doctrinam secundum capacitatem singulorum. Et hec omnia, id est celum, et terra, apostoli scilicet, et uniuersalis Ecclesia, audient Isrel: id est, semen uerbi Dei perducent ad effectum operis, ut aliud semen faciat fructum centesimum, aliud sexagesimum, et aliud trigesimum . Nimirum  semen, id est apostolorum doctrina centesimum fructum attulit, quia illis predicantibus multitudo gentium et pars quedam Iudeorum ad Christi fidem uenit. In passione et resurrectione Filii Dei et uirginis, quamuis Iudei innumera signa et miracula uiderent, tamen quedam pars illorum damnabiliter in sua permansit malitia; quedam uero gratiam baptismi est consecuta.

Horum quippe duo calathi figuram preferebant, quos Ieremias Propheta sibi ostensos a Domino fuisse ante templum Domini predixerat, ait enim: Ostendit mihi Dominus: et ecce duo calathi, id est, duo cophini, pleni ficis ante templum Domini. Et cala hus unus ficus bonas habebat, bonas nimis: et calathus alius ficus habebat malas nimis, que comedi  non poterant . Duos calathos bonarum malarumque ficuum quidam interpretantur in lege et Euangelio, Synagogam et Ecclesiam, Iudeorum et Christianorum populum, gehennam, et regnum celorum; quorum alterum pertinet ad supplicia peccatorum, alterum uero ad sanctorum habitaculum. Nos autem iuxta Apostolum legem bonam et sanctam, et mandatum bonum et sanctum sentientes, et unum esse utriusque testamenti Deum , ad Iudeos hec referamus, qui in aduentu Domini crediderunt, uel non crediderunt; ut illi qui clamauerunt Pilato, dicentes: Crucifige,  crucifige eum , calathi sunt malarum ficuum; qui uero crediderunt, ad bonas ficus, et ad calathum optimum referantur. Calathus ergo bonarum ficuum, Petrus et Paulus, Ioannes et Iacobus, Andreas et Thomas, et ceteri apostoli, omnesque discipuli fuerunt, qui uerbum uite per uniuersum mundum seminauerunt. Calathus uero malarum ficuum, Caiphas, Annas, et ceteri infideles exstiterunt, qui se et filios suos antequam nascerentur, condemnauerunt, dicentes: Sanguis eius super nos, et super filios nostros . Dulcedo igitur bonarum ficuum dulcedinem et suauitatem designat Euangeliorum. Et amaritudo malarum, que comedi non poterant, uersutias et infidelitatem premonstrat Iudeorum. In Christi ergo Ecclesia bonarum  ficuum calathi, apostoli Domini nostri Iesu Christi exstiterunt, qui aduersariis illius uiriliter restiterunt, et, ut eam ad rectitudinis statum perducerent, sanguinem suum libenter fuderunt.

Mystice Godolias  , qui interpretatur magnificatus Domino, hos Ecclesie nobilissimos prefigurauit predicatores, qui Domini nutu perficiuntur, ut timentes Dominum habeant refugium, et eorum solatium; hi pro subiectis animas ponunt, et contra perfidos exemplo Iesu Christi magistri sui scuta protectionis opponunt. Usque ad mortem in officio fideliter persistentes ab iniquis persequuntur, sicut Godolias innocens a perfido Ismele occisus est. Deus igitur sanctam Ecclesiam ad laudem et gloriam  nominis sui constituit, et in ea sanctos apostolos ad illius custodiam et defensionem posuit, eique gloriosos martyres quasi exemplar uirtutum dedit, et preclaros ueteris ac noui testamenti doctores, qui sufficienter eam celestis doctrine imbribus irrigarent, transacto iam persecutionis tempore, tribuit. De quibus omnibus beatus Iob Deum in operibus eius laudans, figuratiue quasi de celestibus astris loquitur, dicens:

Qui facit Arcturum, et Oriona, et Hyadas, et interiora austri . Gregorius  : »Nequaquam sermo ueritatis uanas Hesiodi, Arati, et Callimachi  fabulas sequitur, ut Arcturum nominans, extremam stellarum septem, caudam urse suspicetur, et quasi Orion gladium teneat, amator  insanus. Hec quippe astrorum nomina a cultoribus sapientie carnalis inuenta sunt. Sed Scriptura sacra idcirco eisdem uocabulis utitur, ut res, quas insinuare appetit, notitia usitate appellationis exprimantur. Nam si astra, que uellet, per ignorata nobis nomina diceret; homo pro quo hec eadem Scriptura facta est, nesciret procul dubio, quid audiret. Sic igitur in sacro eloquio sapientes Dei sermonem trahunt a sapientibus seculi; sicut in eo pro utilitate hominis uocem in se humane passionis ipse conditor omnium sumit Deus; ut uidelicet, dicat: Penitet enim me fecisse homines super terram  ; cum profecto constet, quia is, qui cuncta priusquam ueniant, conspicit, nequaquam postquam aliquid fecerit, penitendo resipiscit. Quid ergo mirum, si spirituales uiri utantur uerbis carnalium, quando ipse ineffabilis et creator omnium Spiritus, ut ad intellectum suum carnem pertrahat, in se ipso carnis sermonem format. In Scriptura igitur sacra, dum nota astrorum nomina audimus; de quibus astris sermo habeatur, agnoscimus; cum uero astra, que narrantur, perpendimus, restat ut ex eorum motibus, ad spiritualis intelligentie arcana surgamus. Neque enim iuxta litteram mirum aliquid dicitur, quod Deus Arcturum, et Oriona, et Hyadas fecit, de quo nimirum constat, quia omnino in mundo nichil sit, quod ipse non fecit. Sanctus  itaque uir hec fecisse Dominum dicit, per que signari proprie ea que spiritualiter geruntur, intelligit. Quid namque Arcturi nomine, qui in celi axe constitutus septem stellarum radiis fulget, nisi Ecclesia uniuersalis exprimitur, que in Ioannis Apocalypsi per septem Ecclesias, septemque candelabra figuratur? . Que dum in se dona septiformis gratie spiritus continet, claritate summe uirtutis irradiata, quasi ab axe ueritatis lucet. Pensandum quoque est, quod Arcturus semper uersatur, et nunquam mergitur; quia sancta Ecclesia persecutiones iniquorum sine cessatione tolerat, sed tamen usque ad mundi terminum, sine defectu perdurat. Sepe namque reprobi, qui usque ad internecionem  eam persecuti sunt, quasi hanc funditus exstinxisse crediderunt, sed eo multipliciter ad statum sui perfectior rediit, quo inter manus persequentium moriendo laborauit. Arcturus ergo dum uersatur, erigitur; quia tunc sancta Ecclesia ualentius in uirtute relicitur, cum ardentius pro ueritate fatigatur. Unde apte quoque post Arcturum protinus Orion subdit; Oriones quippe in ipso pondere temporis hiemalis oriuntur, suoque ortu tempestates excitant, et maria terrasque perturbant. Quid igitur post Arcturum per Oriones, nisi martyres designantur? Quia dum sancta Ecclesia ad statum predicationis erigitur, ipsi martyres persequentium molestias passuri ad celi faciem, quasi in hieme uenerunt. His etenim natis, mare terraque  turbata est, quia dum gentilitas mores suos destrui, apparente illorum fortitudine, doluit, in eorum necem non solum iracundos ac turbidos, sed etiam placidos erexit. Ex Orionibus itaque hiems inhorruit, quia clarescente sanctorum apostolorum, et martyrum constantia, frigida mens infidelium ad tempestatem persecutionis excitata est. Oriones ergo celum edidit, cum sancta Ecclesia martyres misit. Qui dum loqui recta rudibus ausi sunt, omnino pondus ex frigoris aduersitate pertulerunt. Bene autem protinus Hyadas subdidit, que iuuenescente uerno, ad celi faciem prodeunt, et cum iam  sol caloris sui uires exerit, ostenduntur. Illius quippe signi initiis inherent, quod sapientes seculi Taurum uocant; ex quo augeri sol incipit, et ad extendenda diei spatia, feruentior exsurgit. Quid itaque post Oriones Hyadum nomine, nisi doctores sancte Ecclesie designantur, qui subductis martyribus eo iam tempore ad mundi notitiam uenerunt, quo et clarius elucet; et repulsa infidelitatis hieme, altius per corda fidelium sol ueritatis calet. Qui remota tempestate persecutionis, expletis longis infidelitatis noctibus, tunc sancte Ecclesie orti sunt, cum ei iam credulitatis uernum lucidior annus aperitur. Nec immerito doctores sancti Hyadum nuncupatione signantur. Greco quippe eloquio hyetos pluuia uocatur, et Hyades a pluuiis nomen acceperunt,  quia orte, procul dubio imbres ferunt. Bene Hyadum appellatione expressi sunt, qui ad statum uniuersalis Ecclesie, quasi in celi faciem deducti, super arentem terram humani pectoris, pluuiam euangelice doctrine infundunt. Nam si sancte predicationis sermo pluuia non esset, nequaquam Moyses dixisset: Exspectetur sicut pluuia eloquium meum . Et Dominus per Isaiam: Mandabo nubibus ne pluant super eam imbrem . (Et  iterum: Prohibite sunt stelle uel stille pluuiarum  Dum ergo Hyades cum pluuiis ueniunt, ad celi spatia altiora sol ducitur, quia apparente doctorum scientia, dum mens  nostra imbre predicationis infunditur, fidei calor augetur. Et perfusa terra ad fructum proficit, cum lumen etheris ignescit, quia uberius fruges boni operis reddimus, dum per sacre eruditionis flammam in corde clarius ardemus. Dumque per eos diebus singulis magis magisque scientia celestis ostenditur, quasi interni nobis luminis uernum tempus aperitur; ut nouus calor nostris mentibus rutilet, et eorum uerbis nobis cognitus se ipso quotidie micet clarior. Urgente etenim mundi fine, superna scientia proficit, et largius cum tempore excrescit. Hinc namque per Danielem dicitur: Pertransibunt plurimi, et multiplex erit scientia . Hinc Ioanni in priori parte reuelationis angelus  dicit: Signa, que locuta sunt septem tonitrua . Cui tamen in eiusdem reuelationis termino, precipit dicens: Ne signaueris uerba prophetie libri huius . Pars quippe reuelationis anterior signari precipitur, terminus prohibetur; quia quidquid in sancte Ecclesie initiis latuit, finis quotidie ostendit. Nonnulli uero a Greca littera que Y dicitur, Hyadas nuncupari arbitrantur. Quod si ita est, significationi, quam diximus contrarium non est; doctores enim his stellis non inconuenienter expressi sunt, que a litteris nomen trahunt. Sed quamuis Hyades ab eiusdem littere uisione non discrepent,  certum tamen est, quia Hyetos imber dicitur, et orte pluuias apportant.«

Quid etiam beatus Isidorus Hispaniarum doctor, ac noster patronus de eiusdem stellis dicat, audiamus  : »Signorum primus arctos, qui in axe fixus, septem stellis in se reuolutis rotatur. Nomen est Grecum, quod Latine dicitur Ursa; que, quia in modum plaustri uertitur, nostri eam Septentrionem dixerunt. Triones enim proprie sunt boues, aratorii, dicti eo quod terram terant, quasi teriones. Septentriones autem non occidere axis uicinitas facit, quia in eo fixe sunt. Arctophylax dictus, quod Arcton, id est, Helicem Ursam sequitur. Eumdem et Booten dixerunt, eo quod plaustro heret; signum multis inspectabile stellis, inter quas  Arcturus. Arcturus stella est post caudam Maioris Urse, posita in signo Boote, unde Arcturus dicta est, quasi e yoypa, quia Bootis precordis collocata est. Oritur autem, autumnali tempore. Orion autem ante Tauri uestigia fulget, et dictus Orion ab urina, id est ab inundatione aquarum. Tempore enim hiemis obortus, mare et terras aquis ac tempestatibus turbat. Hunc Latini Iugulum uocant, eo quod sit armatus ut gladius, et stellarum luce terribilis, atque clarissimus, in quo si effulgent omnia, serenitas portenditur; si obscuratur huius acies, tempestas cernitur imminere. Hyades dicte, , id est a succo et pluuiis. Nam pluuie Grece dicuntur. Ortu quippe suo efficiunt pluuias; unde et eas Latini Suculas appellauerunt; quia  quando nascuntur, pluuiarum signa monstrantur, de quibus uirgilius:

Arcturum, pluuiasque Hyadas.
Sunt autem septem stelle in fronte Tauri, et oriuntur tempore uernali.« His, docente beato Isidoro, auditis, ad ea iterum necesse est ut redeamus, que superius reliquimus.

Sanctus itaque Iob redemptionis nostre ordinem in spiritu contemplans, et diuersa doctorum, apostolorum, scilicet euangelistarum, martyrum et confessorum officia considerans admiretur, atque admirans exclamet, dicens: Qui extendit celos solus, qui facit Arcturum, et Orionem, et Hyadas. Gregorius: Extensis etenim celis Dominus formauit Arcturum,  quia in honorem deductis apostolis, in celesti conuersatione fundauit Ecclesiam. Formato quoque Arcturo, fecit Orionem, quia roborata fide uniuersalis Ecclesie, contra procellas mundi edidit martyres. Editis quoque Orionibus protulit Hyadas, quia conualescentibus contra aduersa martyribus ad infundendam ariditatem humanorum cordium, doctrinam contulit magistrorum. Isti itaque sunt astrorum spiritualium ordines, qui dum summis uirtutibus eminent, semper ex supernis lucent. Sed post ista quid restat, nisi ut sancta Ecclesia laboris sui fructum recipiens, ad uidenda superne patrie interna perueniat; unde et apte quia dixit: Qui  facit Arcturum, et Orionem, et Hyadas; protinus addidit: et interiora austri. Quid namque in hoc loco austri nomine, nisi feruor sancti Spiritus designatur? Quo dum repletus quisque fuerit, ad amorem patrie spiritualis ignescit. Unde et sponsi uoce, in Canticis canticorum dicitur: Surge, aquilo, et ueni, auster, perfla hortum meum, et fluant aromata illius . Austro quippe ueniente, aquilo surgens recedit, cum aduentu sancti Spiritus expulsus antiquus hostis, mentem quam in torpore constrinxerat, deserit. Et hortum sponsi auster perflat, ut aromata defluant; quia nimirum dum sanctam Ecclesiam donorum suorum uirtutibus Spiritus sanctus impleuerit, ab ea longe lateque odores boni operis spargit. Interiora ergo austri  sunt, occulti illi angelorum ordines, et secretissimi celestis patrie sinus, quos implet calor sancti Spiritus. Illuc quippe sanctorum anime, et nunc corporibus exute, et post corporibus restitute perueniunt et quasi astra in abditis occultantur. Ibi per diem quasi in meridiano tempore ardentius solis ignis accenditur, quia conditoris claritas, mortalitatis nostre iam pressa caligine manifestius uidetur, et uelut sphere radius, ad spatia altiora se eleuat, cum de semetipsa nos ueritas subtilius illustrat. Ibi lumen intime contemplationis sine interueniente umbra mutabilitatis cernitur; ibi calor summi luminis, sine ulla obscuritate torporis perseuerat; ibi inuisibiles angelorum chori, quasi astra in abditis micant, qui eo nunc ab hominibus  uideri nequeunt, quo flamma ueri luminis altius perfunduntur. ualde itaque mirum est, quod missis apostolis Dominus celos extendit, quod temperatos persecutionem tumores super maris fluctus gradiens repressit, quod solidata Ecclesia Arcturum statuit, quod roboratis contra aduersa martyribus, Orionas misit, quod repletis in tranquillitate doctoribus Hyadas prebuit, sed post hec, ualde est admirabile, quod sinum nobis celestis patrie, quasi interiora Austri reparauit. Pulchrum est omne hoc, quod quasi in celi facie de diuina dispensatione cernitur, sed longe illuc pulchrius, et incomparabilius inuenitur. Unde bene iterum sponsus in sue sponse laudibus dicit: Quam pulchra es, amica mea,  quam pulchra es! Oculi tui columbarum absque eo quod intrinsecus latet . Pulchram eam narrat, et pulchram replicat, quia alia est ei pulchritudo morum, in qua nunc cernitur, atque alia premiorum, inqua tunc per conditoris sui speciem subleuabitur. Cuius membra, uidelicet omnes electi, quia ad cuncta simpliciter incedunt, eius oculi columbarum uocantur, quia magna luce irradiant, quia et signorum miraculis coruscant. Sed quantum est omne hoc miraculum, quod uideri potest, illud de internis miraculum est mirabilius, quod uideri nunc non potest, de quo illic apte subditur, absque eo quod intrinsecus latet. Hoc ergo nobis  beatus Iob intimat, cum austri interiora commendat. Sponso igitur absente, sancta ingemiscit Ecclesia inter presentis mundi angustias posita, sicut in eius persona Ieremias deplorat dicens:

Audierunt quia ingemisco ego, et non est qui consoletur me . Ac si apertius sancta Ecclesia diceret: Audierunt inimici mei, quia ingemisco ego, absente Iesu Christo sponso, et non est qui consoletur me, fugato scilicet Spiritu sancto. Allegorice deplorat Ecclesia sua, et suorum mala, persecutiones uidelicet, et martyria. Unde preponitur Sin littera, que dentium sonat: hic est dentium fletus, de quibus in Canticis legitur: Dentes tui sicut greges tonsarum , etc. Hi sunt qui non lacte infantie indigent, sed manducant solidum  panem, sicut Petro dictum est: Macta, et manduca . Quasi diceretur: non solum panem tibi manducandum apposui, sed reptilia. Tales enim doctrine acumine sciunt uitia mactare, et reptilia, id est, homines diuersarum gentium, in Christi corpus traiicere. Dentium autem diuersum est officium; alii diuidunt, alii molunt, alii uoces formant. Sic dentes mystici, alii sunt, ut greges tonsarum, qui uetustate spoliati, fetibus suis lac doctrine, et indumenta uirtutum ministrant; alii lacte candidiores, pulchritudine officii sunt decorati, ad summam subtilitatem uerbum auditoribus ministrant. Unde Apostolus: Perfectorum est solus cibus, qui exercitatos habent sensus , uidelicet sancti  apostoli, et Ecclesie doctores. Ait enim: Audierunt quia ingemisco ego, et non est, qui consoletur me. Audiunt inimici sponsam, id est sanctam Ecclesiam plorantem, que sentit sponsum absentem, qui etsi semper adest per maiestatem, patitur tamen sponsam tentationibus concuti, ut semper sollicita sit, et timida, ne corruptoris suggestionem suscipiat. Audierunt, inquit, quia ingemisco ego, quod semper optauerunt, quod nunquam suspicati sunt. Non est qui consoletur; quia Spiritus sanctus non habitat in corpore subdito peccatis, et quotidie multiplicatur malum meum, tentationes uidelicet filiorum meorum, et pericula presentis seculi. Iterum dicit: Omnes inimici mei audierunt malum meum, letati sunt , etc. Inimici Ecclesie sunt demones,  heretici, et falsi Christiani, et persecutores pagani. Nam et Iudei grauiter eam afflixerunt in ipso capite suo Christo, et suis membris, id est in apostolis, et martyribus, et ceteris fidelibus; quia quibusdam interfectis, alios de finibus suis eiecerunt. Dicat itaque Christi sponsa, quasi de inimicis suis querimoniam faciendo, eidem sponso suo: Omnes inimici mei audierunt malum meum, demones scilicet, et persecutores ceteri audierunt persecutiones apostolorum, passiones Stephani, et aliorum martyrum, et meorum afflictiones membrorum. Letati sunt quoniam tu fecisti, id est iusto iudicio fieri permisisti. Unde dicitur: Ego Dominus faciens pacem, et ereans malum , id est iusto iudicio permittens. Ad hoc ipse permisit, ut  Ecclesia ab aduersariis in terra odio nominis sui pateretur, quatenus ab eo gloriosius in celo coronaretur. Sequitur: Adduxisti diem consolationis, et fient similes mei . Ac si apertius Christi sponsa, sancta uidelicet Ecclesia consolari ab eodem celesti sponso omnino exspectans, et aduersarios qui se afflixerunt, puniri ab eodem non dubitans, loqueretur dicens: Adduxisti diem consolationis, id est adduces diem iudicii, et qui me persecuti sunt, Fient similes mei, captiui scilicet, et afflicti, sicut ego fui. Hoc magis Ecclesie conuenit, quia post ultimam captiuitatem nulla consolatio restat Iudeis, et ceteris Ecclesie persecutoribus. In die iudicii reddet Dominus consolationem bonis, et supplicia malis: Deplorat anima in hac  presenti uita uirtutum detrimenta, dicens: Audierunt quia ingemisco ego, inimici uidelicet in malis que tolero. Non est, inquit, qui consoletur me; anxiate anime doloris est augmentum, quia in quo sperat, differt auxilium. Hoc quoque ineffabiliter dolet, quod irrident hostes inuisibiles, qui prius blandiebantur. Conscientia autem grauius accusando insultat, et uitia, que prius uidebantur dulcia, patescunt amara; qui enim ante uidebantur amici, qui debuerant compati, si forte scelera sciunt, irrident quasi inimici. Unde Dauid: Qui custodiebant animam meam, consilium fecerunt in unum, dicentes: Deus dereliquit eum . Cassiodorus: Grauior est fascis, qui non diuiditur.  Ipsi dixerunt communi consilio: Deus dereliquit eum, persequimini, et comprehendite eum. Quasi in ordine suo dicerent apud se: Deus ille quem sibi Deum facit, dereliquit eum. Quem uident calamitatibus fatigatum, putant a Deo esse derelictum. Ergo persequimini eum, ut tardum, et comprehendite, ut inualidum; quia non est, qui eripiat comprehensum. Sed quisque seruus Dei uincit omnia aduersa presentis mundi, cum Dei iuuamine. Anima itaque, ut predictum est, habet dentes, uirtutes scilicet, et discretas cogitationes, que prospera, et aduersa morunt diuidere, et consolantem Spiritum sanctum requirere, et Dei misericordiam sperare.

Unde addidit: Adduxisti diem consolationis, etc.  Scit enim fidelis anima, penitentibus post angustias ueniam dari, et insultantibus supplicia retribui. Igitur Deus Pater ab initio per uerbum suum ceternum sibi, et consubstantiale, prophetas et apostolos eligere, et per eos Ecclesiam suam consolari, et ab infidelibus segregare non destitit. Hoc uerbum Deo Patri ceternum factum est ad Ieremiam prophetam a Domino, ut eosdem apostolos et doctores ad predicandum sollicitaret, dicens: Audite uerbum pacti huius, et loquimini ad uiros Iuda, et habitatores Ierusalem , etc. Ac si apertius diceret: audite uerbum quod erat in principio apud Deum, et Deus erat uerbum. Ac si Deus Pater prophetis, et apostolis ceterisque Ecclesie doctoribus loqueretur, dicens: Audite uerbum pacti huius,  unigeniti scilicet Filii mei uobis a me pro salute uestra missi. Obedite ergo illi in omnibus quecunque dixerit uobis. De quo Moyses: Prophetam, inquit, suscitabit uobis Dominus Deus uester de fratribus uestris, tanquam meipsum audietis iuxta omnia que locutus fuerit uobis . De quo etiam Deus Pater tribus discipulis, Petro uidelicet, Iacobo et Ioanni, ipsum in monte transfiguratum cernentibus ait: Hic est Filius meus dilectus, in quo mihi complacui; ipsum audite . Ac si diceret: omnia quecunque dixerit uobis, seruate, et facite; hec enim est utilitas predicantium, si ad singulos fiat Dei uerbum. Quid enim prodest mihi conuenisse in mundum, si non habeam uerbum illud quod factum est ad prophetas.  Et discipulis ait: Ecce ego uobiscum sum omnibus diebus usque ad consummationem seculi . Dicat ergo Deus Pater prophetis, et apostolis, atque ecclesiasticis uiris: Audite uerbum pacti huius, id est magni consilii: et loquimini ad uiros Iuda, scilicet Christianos, qui uere sunt confessores Christi: Et habitatores Ierusalem, Ecclesie uidelicet, que est ciuitas regis magni, et uisio pacis. Pax enim in ea per eumdem Christum, qui est uerbum Patris, multiplicatur et cernitur. Iudei confessores interpretantur a Iuda patriarcha, de cuius tribu ortus est Dominus, de quo uere dicitur: Iuda, te laudabunt fratres tui; manus tue in ceruicibus inimicorum tuorum . Cum ergo ad uiros Iuda, et ad habitatores Ierusalem uerbum  predicationis fieri precipitur, ad Christianos, qui uere confessores Christi sunt, refertur. Loquantur itaque prophete, et apostoli uerbum pacti Domini: Hec dicit Dominus Deus Isrel: Maledictus uir, qui non audierit uerba pacti huius, quod precepi patribus uestris in die qua eduxi eos de terra Aegypti, de fornace ferrea dicens: Audite uocem meam, et facite omnia que precepi uobis, et eritis mihi in populum, ego ero uobis in Deum . Ac si dicat: Non generis priuilegio, non circumcisionis prerogatiua, non Sabbati otio, sed propter obedientiam Isrel efficior eius Deus, et ipse populus meus. Et hic quidem, hoc est, in lege ad seruos loquitur, in Euangelio autem ad amicos: uos, inquit, amici mei  estis, si feceritis que ego precipio uobis . Et iterum: Iam non dicam uos seruos, sed amicos; quia seruus nescit quid faciat Dominus eius . Cum autem amici fuerint, de amicis in filios transeunt. Quotquot autem receperunt em, dedit eis potestatem filios Dei fieri  etc. Amicis autem, et filiis precipit, dicens: Estote perfecti, sicut Pater uester celestis perfectus est . In hoc quod perfectionem nominat, non equalitatem, sed similitudinem signat. In lege obedientia mandatorum precipitur, in Euangelio autem similitudo Dei filiis Ecclesie promittitur. Maledictus, inquit, uir qui non audierit uerbum pacti huius.  Iudei ergo maledicti sunt, qui non audierunt testamentum Dei, quando eduxit eos de terra Aegypti. Nos autem qui in Christum credimus, testamento eius obedimus, quod per Moysem traditur; quia in semine Abrahe, hoc est in Christo benedicimur. Ad hoc ergo Dei Filius sanctos apostolos elegit, eosque per uniuersas mundi partes ad predicandum misit, ut cordibus omnium que sub celo sunt nationum, uerba pacti huius, uelut nubes aquam infunderent; scilicet ut ipsum cum Patre et Spiritu sancto unum et uerum Deum esse crederent. Hoc etiam eisdem suis precepit discipulis, ut profunda et mystica perfectioribus, aperta autem rudibus, minus uidelicet intelligentibus, predicarent. Unde beatus Iob Deum in ipsius operibus laudans,  ait:

Qui ligat aquas in nubibus, ut non erumpant pariter deorsum . Gregorius  . Quid hoc loco aqua, nisi scientia, quid uero nubes, nisi predicatores, id est sancti apostoli appellantur. Nam quod in sacro eloquio aliquando aqua scientia dicitur, Salomone attestante didicimus, qui ait: Aqua profunda uerba ex ore uiri; et torrens redundans, fons sapientie . Aquam significare scientiam, Dauid propheta testatur dicens: Tenebrosa aqua in nubibus eris , id est occulta scientia in prophetis; quia ante aduentum. Domini dum occultis sacramentis grauidi immensa mysteria gestarent, intuentium oculis eorum intelligentia caligabat. Nubium uero nomine, quid  hoc loco aliud quam predicatores, sancti apostoli uidelicet, designantur, qui per mundi partes circumquaque transmissi, et uerbis nouerant pluere, et miraculis coruscare, et minis terrere. Quod Isaias propheta longe ante intuens dixit: Qui sunt isti, qui ut nubes uolant?  Quia igitur beatus Iob prophetico plenus spiritu, in hac locutione sua ad Dei laudem initia nascentis Ecclesie desiderat exoriri, studet eius ordinem ab apostolorum predicatione narrare, quia curauerunt summopere rudibus populis plana et capacibilia, non summa et ardua predicare. Nam si scientiam sanctam, que hic aque nomine designatur, ut per Spiritum sanctum hauriebant corde, ore funderent,  immensitate eius auditores suos opprimerent potius quam rigarent. Unde religata intrinsecus scientia, ut non pariter deorsum erumperet, auditores suos distillatione uerborum nutriens, nubs illa loquebatur dicens: Non potui uobis loqui, quasi spiritualibus, sed quasi carnalibus. Tanquam paruulis in Christo, lac uobis potum dedi, non escam . Quis enim ferre potuisset, si raptus ad tertium celum, raptus in paradisum, etiam arcana uerba audiens, que dici homini non liceret, tam immensos superne scientie sinus aperiret? Aut cuius auditoris uirtutem non opprimeret, si ea que intrinsecus hauriri poterat, in quantum carnis lingua  sufficeret, extrinsecus inundans aque huius immensitas emanasset? Ut uero auditores rudes non inundatione scientie, sed moderata predicationis distillatione proficiant, ligat Deus aquas in nubibus, ut non erumpant pariter deorsum; quia doctorum predicationem temperat, ut auditorum infirmitas doctorum rore nutrita conualescat. Quod bene in Euangelio mystica narratione narratur, cum dicitur: Ascendit iehsu in nauiculam Petri, et rogauit eum, ut a terra reduceret pusillum, et sedens predicabat turbis . Per nauem Petri quid aliud, quam commissa Petro Ecclesia figuratur. De qua, ut Dominus turbis confluentibus predicet, eum a terra paululum reduci iubet. Quam non in altum duci, et tamen a terra precipit remoueri, profecto insinuans  predicatores suos, rudibus debere populis nec alta nimis de celestibus, nec tamen terrena predicare. Aqua itaque ligatur in nubibus, quia predicatorum scientia infirmorum mentibus loquens, quantum sentire ualet, loqui prohibetur. Nam plerumque si auditorum cor, uerbi immensitate corrumpitur, lingua docentium indiscretionis pena multatur. Unde scriptum est: Si quis aperuerit cisternam, et effoderit, et non operuerit eam, descenderitque bos uel asinus in ea, Dominus cisterne reddet pretium iumentorum . Quid est enim aperire cisternam, nisi intellectu ualido Scripture sacre arcana penetrare? Quid autem per bouem, et asinum, id est mundum immundumque animal, nisi fidelis et infidelis accipitur? Qui ergo  cisternam fodit, cooperiat, ne illuc bos uel asinus ruat; id est qui in sacro eloquio iam alta intelligit, sublimes eorum sensus non capientibus per silentium tegat, ne per scandalum mentis, aut fidelem paruulum, aut infidelem qui credere potuisset, interimat. Ex morte enim iumentorum debet pretium, quia illud scilicet admisit, unde ad agendam penitentiam reus tenetur. Operienda est itaque cisterna, quia coram paruulis mentibus tegenda est alta scientia, ne unde cor docentium ad summa attollitur, inde infirmitas auditorum ad ima dilabatur. Dicatur itaque recte: Qui ligat aquas in nubibus, ut non erumpant pariter deorsum. Pariter namque erumperent, si coram infirmis auditoribus,  quanta est scientia, ex ore loquentis emanaret; si simul se omnis plenitudo predicationis effunderet, et nichil sibi cum proficientibus reseruaret. Dignum quippe est, ut qui predicat, audientis modum consideret, quatenus ipsa predicatio cum auditoris sui incrementis crescat. Sic quippe agere unusquisque predicator debet, sicut cum illo diuinitus agitur: ut nequaquam cuncta que sentit, infirmis insinuet; quia et quousque ipse carne mortalitatis infirmus est, que superna sunt, cuncta non sentit. Predicare ergo rudibus non debet, quantum cognoscit, quia et ipse de supernis mysteriis cognoscere non ualet  quanta sint. Predicatores igitur sancte Ecclesie iuxta audientium capacitatem, ut dictum est, debent predicare, ut in eorum cordibus uitia possint resecare, uirtutes nutrire, et omnibus modum Christiane religionis imponere, eosque ad edificium Ierusalem celestis aptos exhibere. Deus enim ueteris, et noui testamenti doctoribus predicandi mensuram tribuit, sicut Ezechiel propheta de eisdem figurate loquitur, dicens:

uidi in porta uirum stantem, qui in manu sua calamum habebat, et edificium eiusque portas mensurabat et mensus est limen porte, iuxta uestibulum porte intrinsecus, calamo uno . uir iste Christus est, qui calamum in manu sua, hoc est mensuram sacre Scripture in potestate  sua tenet, qua utrumque limen, interius uidelicet et exterius metitur, id est sanctorum ueteris et noui testamenti uitam disponit, et per eos cunctorum mores fidelium regit, et uitia corrigit. Gregorius  : Limen exterius, Patres ueteris testamenti, per quorum predicationem peruersa opera punita sunt, et limen interius, doctoris noui testamenti accipimus, quorum doctrina ab illicitis cogitationibus animus cercetur. Illi extrinsecus fuerunt, qui Christum in carne non uiderunt, sed tamen a sancta Ecclesia diuisi non fuerunt, quia mente, opere, predicatione, ista fidei sacramenta tenuerunt. Sicut enim nos in preterita Christi passione salui sumus, ita illi per fidem in eamdem uenturam sunt saluati. Illi foras fuerunt, non extra  mysterium, sed extra tempus. Mali autem pastores nunquam intus, sed semper foras fuerunt, ideoque repulsi sunt a Domino. Quia ergo Dominus per passionem et resurrectionem Iesu Christi Filii sui, Synagoge pastores, non dico pastores, sed legis transgressores, Scribas scilicet et Phariseos a facie sua propter illorum iniquitates decreuerat proiicere, et eorum loco apostolos subrogare; per Ieremiam prophetam hoc eis curauit indicare, dicens: uos dispersistis gregem meum, eiecistis, et non uisitastis eos; et quia hoc fecistis, ecce ego uisitabo super uos malitiam studiorum uestrorum dicit Dominus . Quia omnis spes Iudaici defecerat regni, transit ad Ecclesie principes Synagoga  cum suis pastoribus, derelicta atque damnata, ad apostolos fit sermo de quibus dicitur: Suscitabo super eos pastores, etc. Ecce, inquit, ego congregabo reliquias populi mei de omnibus terris, ad quas eieceram eos illuc: et conuertam eos ad rura sua; et crescent et multiplicabuntur . Quasi diceret: ecce ego et non alius, congregabo reliquias gregis mei, gentilem scilicet populum longe lateque peccando uagantem, de omnibus terris ad quas, exigentibus peccatis, eieceram eos illuc, et conuertam eos ad rura sua, id est ad sanctam Ecclesiam, ut ibi pascantur in herbis sanctarum Scripturarum  uirentibus, et fiet unum ouile, et unus pastor, et crescent uirtutibus, et multiplicabuntur spirituali, nouaque progenie. Iterum dicit: Et suscitabo super eos pastores, et pascent eos. Abiectis pastoribus Synagoge, Scribis scilicet et Phariseis, suscitabo super populum meum pastores, apostolos uidelicet et ecclesiasticos uiros; et pascent eos pane uerbi Dei. Possumus hoc iuxta tropologiam, de Ecclesie principibus intelligere, qui non regunt oues Domini digne. Quibus abiectis, atque damnatis, saluatur populus bonis traditus pastoribus, et reliquie saluantur. Perdunt oues pastores heresim docentes, lacerant et dissipant schismata facientes, eiiciunt ab Ecclesia iniuste persequentes, et superba agentes; nec uisitant in fide debiles, penitentibus manum  retrahentes. Quorum omnium miseretur Dominus, pristina pascua reddens, et malos pastores auferens. Boni pastores sancta animalia, id est fideles populos reficiunt suis predicationibus, uelut angelicis dapibus. Sanctorum igitur Patrum doctrina celestis dulcedinis est mensa. Unde Ezechiel propheta in uisione sibi diuinitus ostensa, figurate loquitur, dicens: uidi in uestibulo porte interioris duas mensas hinc, et duas inde; ut immolaretur super eas holocaustum pro delicto, et pro peccato . Gregorius: Porta nostra, id est catholica fides in interiori uestibulo quatuor mensas habet, quia sancta Ecclesia ad eruditionem fidelium, quatuor accepit ordines regentium. Unde beatissimus Paulus loquitur, dicens: Ipse, scilicet Deus,  dedit quosdam quidem apostolos, quosdam autem prophetas, alios uero euangelistas, alios pastores, et doctores , qui unus ordo sunt. Isti ergo dum predicant, gregem Domini, id est fidelem populum spirituali dulcedine satiant. Habet et porta exterior quatuor mensas, Synagoga scilicet, principes sacerdotum, et seniores populi Scribas et Phariseos; qui Pharisei legis doctores uocati sunt. In utraque ergo porta due mense sunt hinc, et due inde, quia sancta Ecclesia in sui exordio apostolos et prophetas habuit, qui scilicet post apostolos orti sunt. Nunc autem habet euangelistas, atque doctores. Euangeliste sunt, qui gaudia celestis patrie populis nuntiant. Interioris autem porte, id est sancte Ecclesie mense holocaustum habent, quia siue  in cordibus apostolorum atque prophetarum, siue in mente euangelistarum et doctorum, ignis sancti Spiritus exarsit, et ardet, qui omnem intentionem simul et cogitationes absumit. Flamma etiam amoris Dei quasi holocaustum totum simul quod inuenit, incendit. Mense uero hec ex quadris lapidibus facte sunt; quia dum quotidie sacri eloquii uerba meditantur, ad offerendum Domino orationis holocaustum, quasi ex quadris lapidibus construuntur. uerba enim sancte Scripture lapides quadri sunt, que ubique firmiter stant, et nusquam reprehenduntur. Nam in omne quod preteritum narrant, in omne quod uenturum predicant, in omne quod spiritualiter sonant, in omne quod moraliter annuntiant,  quasi in diuerso latere statum habent. Corda itaque sanctorum mense Dei sunt ad holocaustum quadris lapidibus constructe, quia, qui uerba Domini semper cogitant, semetipsos Domino a carnali uita mactant. Unde dicitur: Lex Dei eius in corde ipsius , etc. Cassiodorus: »Lex Dei eius, id est precepta Dei sunt in corde ipsius, et quasi cor, consonant lingue. Et quid illi prodest? hoc uidelicet, quia non supplantabuntur gressus eius. Supplantare est, plantis foueam insidiarum pretendere. Et est sensus: uerbum in corde liberat a laqueis peccatoris, ut non supplantentur gressus hominis Deum laudantis.«

Procul dubio qui in lege Domini meditatur die ac nocte etiam cum Propheta potest dicere: In  corde meo abscondi eloquia tua, ut non peccem tibi . Quasi diceret: Exquisiui mandata tua, et etiam memorie commendaui; et hoc est in corde meo abscondi eloquia tua, recondita abscondi, porcis uidelicet et canibus. Cassiodorus: »Genus enim peccati est, obstinatis predicare, et ideo abscondi eloquia tua, ut non peccem tibi, qui dicis: Nolite dare sanctum canibus: et margaritas ante porcos ponere . uitium est enim secreta mysteria indignis uulgare, et quasi Babyloniis thesauros domus Domini ostendere; quod ab aliquo fit uel adulatione, ut placeat ei cui diuulgat; uel auaritia, ut aliquid lucretur; uel iactantia, ut plura scire uideatur; uel loquacitate incauta, dum sine iudicio semel emissum uolat irreuocabile uerbum.«  Assumenda est enim disciplina silentii, ut prius quis taceat, quam loquatur. Unde dicitur: Sit omnis homo uelox ad audiendum, tardus autem ad loquendum, et tardus ad iram . Ideoque Isaias cum ei dixisset Dominus, clama, non prius clamauit, quam audiret, quid clamare deberet, dicens: Quid clamabo . Dominus etiam in Euangelio comparat regnum celorum thesauro abscondito in agro; hic est thesaurus sapientie, et cognitionis, quem cum inuenerit homo abscondit in corde suo, nec diuulgat ; sicut Maria conseruabat omnia uerba Domini conferens in corde suo . Ut ergo supradictum est, corda sanctorum mense Dei sunt, qui uerba Domini  sine intermissione meditantur, ex quibus Ecclesie paruulos reficiunt. De his itaque lapidibus per Isaiam dicitur: Lateres ceciderunt, sed quadris lapidibus edificabimus . Ac si apertius diceretur: Lateres ceciderunt, id est Iudei; sed quadris lapidibus edificabimus, id est sanctis apostolis, et martyribus, et Ecclesie doctoribus, quibus edificatur celestis Ierusalem edificium ex uiuis et electis lapidibus. De his populus Christianus, uestibulum scilicet, mensas habet quatuor constructas; quia fidem, uitam rectam, patientiam, benignitatem de uita sanctorum in exemplum sumit. Solus ergo Deus ab hominibus, atque ab omnibus celi beatorum spirituum ordinibus est adorandus, glorificandus, et super omnia diligendus, qui in sue  dilectionis Filio, id est in Christo, omnia restaurauit in angelis, et sanctis hominibus. De quo Ieremias propheta Spiritu sancto edoctus, ait:

Qui facit terram in fortitudine sua, preparat orbem in sapientia sua, et prudentia sua extendit celos . Ac si diceret: Deus Pater facit terram in fortitudine sua, de peccatoribus scilicet iustos facit et sanctos; et preparat orbem ad seruiendum sibi in sapientia sua, hoc est in Filio, qui fortitudo et uirtus et sapientia eius est; et prudentia sua extendit celos, doctrinam uidelicet apostolorum per uniuersum mundum late diffundit. Ipse enim dixit et facta sunt; ipse mandauit et creata sunt , sic loquens ad Filium: Faciamus hominem ad imaginem et similitudinem nostram  . De quo iterum propheta recte subiungit: A uoce sua dat multitudinem aquarum in celo, et eleuat nebulas ab extremitatibus terre . Omnis doctrina Domini de celestibus fluit. Unde dicitur: Terra mota est, etenim celi distillauerunt a facie Dei Sinai, a facie Dei Isrel . Augustinus: Terra mota est, id est terreni ad fidem Christi excitati sunt; sed unde hoc? Etenim, id est quia celi, apostoli scilicet distillauerunt pluuiam, id est gratiam; et hoc a facie Dei, id est non a se, sed a Deo qui in illis est. Sequitur: Mons Sina a facie Dei Isrel, subaudis, distillauit a facie Dei, et pre aliis. Alia littera: Mons Sina distillauit a facie Dei Isrel: id est Paulus apostolus gentium, qui plus omnibus stillauit doctrine guttas, qui bene  significatur per montem Sina, quia prius fuit generatus in seruitutem ex lege, que fuit data in monte Sina. uel ita secundum eamdem litteram, que mons Sina a facie Dei Isrel scilicet distillauit. Idem sunt celi et montes, id est idem scilicet apostoli significantur per celos et montes. Nec tamen dicit montes, sed mons, idem significans singulari numero quod plurali, sicut et alibi cum dicitur: Celi enarrant, et firmamentum annuntiat ; idem significat per celos et firmamentum. Et est sensus: Mons Sina, id est apostoli a facie Dei Isrel distillauerunt. Quidam tamen libri sunt Greci et Latini, qui non habent talem litteram, scilicet, Mons Sina a facie Dei Isrel, sed  habent, a facie Dei Sinai, a facie Dei Isrel. Et est sensus: Celi, id est apostoli, distillauerunt a facie Dei. Cuius Dei? Dei, uidelicet Sinai, Dei Isrel; id est qui legem dedit populo Isrel; quia qui dedit per Moysen legem, qua terreret, dat et per apostolos benedictionem qua liberet.

Quid distillauerunt celi? Pluuiam, id est doctrinam gratia sancti Spiritus uoluntariam, que sine meritis datur sola Dei uoluntate. Ipse quippe genuit nos uoluntarie uerbo ueritatis . Hanc pluuiam segregabis, Deus, hereditati tue, scilicet fidelibus in quos pluuia proflua irrigatione descendit. Illa hereditas infirmata est, id est agnouit se nichil esse  ex se; tu uero perfecisti eam, quia uirtus in infirmitate perficitur . Aliter: Pluuiam uoluntariam segregabis, Deus, hereditati tue. Et hoc quomodo fiet? Nam celi distillauerunt, id est apostoli distillabunt a facie Dei Sinai, id est a cognitione Dei dantis legem in Sina, a facie Dei Isrel. Isrel dico, non secundum carnem, sed ueri Isrel recipientis gratiam, et non presumentis de carnali obseruantia. Ad hoc enim dedit legem, ut terreret de se presumentes; dedit et benedictionem, ut liberaret in se sperantes. Dicat ergo Dauid rex et propheta: Pluuiam uoluntariam segregabis, Deus, hereditati tue, Celi inquit, distillabunt. Et quid distillabunt? Pluuiam scilicet uoluntariam, id est imbrem uerbi Dei uoluntarie, et non per merita hominum  attributum, quam segregabis, Deus, hereditati tue, id est tuis electis. Tantum pluuiam illam commendabis, quia non est omnium fides; et infirmata est hereditas recognoscens peccata sua, et nichil sibi tribuendum sentiens. Ipsa infirmatur, tu uero, hoc est in rei ueritate eam perfectam fecisti. Unde Apostolus: Qui fui, inquit, persecutor, et blasphemus, misericordiam consecutus sum . uel sic: infirmata est hereditas in se ad tolerandas tribulationes, tu uero confortasti eam, et sic perfectam reddidisti. Dicat ergo Ieremias de Dei omnipotentia: A uoce sua dat multitudinem aquarum in celo, et eleuat nebulas ab extremitatibus terre . Ac si apertius diceret: A uoce sua dat Deus in celo, hoc est in Ecclesia, multitudinem  aquarum, id est multiplicem sanctarum doctrinam Scripturarum. Unde est illud: In uoce cataractarum tuarum , id est apostolorum et prophetarum. Et eleuat, inquit, nebulas ab extremitatibus terre, quia non superbos sed humiles, non diuites sed pauperes elegit predicatores, apostolos scilicet piscatores contemptibiles, ut tumentia destruerent argumenta hereticorum ac philosophorum. Unde dicitur: Infirma huius mundi, et contemptibilia elegit Deus, ut confundat fortia . Quisquis ergo mentem in superbiam eleuat, predicare proximis non presumat. Ille utique iustitias Domini annuntiare digne aliis poterit, qui in humilitate fundatus fuerit. Unde est illud: Qui uult  inter uos primus esse, sit omnium nouissimus . Aliter enim nemo esse nubes poterit, id est ad irrigandum corda audientium doctrina celestis pluuie idoneus aliter non erit. Isidorus  : »Nebula inde dicta, unde et nubila, ab obnubendo, hoc est, ab operiendo terram, siue quod uolans nubes faciat. Exhalant enim ualles humide nebulas, et fiunt nubes; inde nubilum et niues. Nebule autem ima petunt, cum serenum est; summa uero, cum nubilum.« Dominus ergo, ut dictum est, eleuat nebulas ab extremis terre; nebulas dico, que nouerunt quibus pluuias impendant, et quibus suspendant; sanctos uidelicet apostolos, eorumque  successores, qui secundum gratiam, et potestatem sibi commissam spiritualibus corda fidelium imbribus irrigant. Isti bene nouerunt, quando, et quibus predicationis uerbum proferre debeant. De quibus dicitur: Mandabo nubibus meis ne pluant super eam imbrem , id est super gentem peccatricem salutis doctrinam. Iterum Dei uoluntatem facientibus promittitur: Dabo uobis pluuias temporibus suis . Moyses quasi nubes pluuiam desuper infundebat, qui dicebat: Exspectetur sicut pluuia eloquium meum, et descendant sicut ros super fenum uerba mea . Et Isaias: Audi celum, et auribus percipe terra, quoniam Dominus locutus est . Deus non educit pluuiam celestis doctrine a superbis consulibus, non a ducibus,  non a diuitibus, sed ab humilium cordibus predicatorum, apostolorum uidelicet et doctorum; quia beati pauperes spiritu, quoniam ipsis commissum est regimen sancte Ecclesie, que regnum celorum dicitur . Unde Dominus in Euangelio Deum Patrem glorificans, dicebat: Confiteor tibi, Domine Pater celi et terre, quia abscondisti hec a sapientibus et prudentibus, et reuelasti ea paruulis , id est humilibus, et simplicibus non de se, sed de tua misericordia presumentibus. Iterum Ieremias ad laudem Conditoris subiungit, dicens: Fulgura in pluuiam facit, et educit uentos de thesauris suis . Fulgura in pluuiam Deus facit, cum arentia hominum corda coruscanti doctrina terrificat et satiat. Ut  ferunt, fulgura ex nubium collisione generantur, sicut ex durioribus sibi complosis silicibus medius ignis elabitur. Moyses et Iosue nubes erant, quia dum sibi colloquuntur, ex eorum sermonibus fulgura micant. Ieremias quoque et Baruch sibi colloquentes rutilantia mittunt fulgura.

Psalmista quoque Dei omnipotentiam considerans dicebat: Educens nubes ab extremo terre; fulgura in pluuiam fecit . Augustinus: »Has nubes Deus non tantum de Isrel misit, sed ab extremo terre excitat, et in fines orbis terre mittit.« Sed quid de ipsis nubibus operatur? Fulgura uidelicet in pluuiam fecit, id est minas ad misericordiam flexit, de terroribus irrigauit. Predicatores  namque et terrent, et blandiuntur. Terrent, quando eterna supplicia minantur; mulcent, promittendo eterna gaudia; et ideo legitur, quod manna liquescebat ad solem, et indurabatur ad ignem . Manna enim celitus datum figura est diuini eloquii; quod liquefit ad solem, dum mentes fidelium future claritatis promissione glorificat, cum ait: Fulgebunt iusti sicut sol in regno Patris mei . Induratur autem manna ad ignem, dum mentes peccantium nescias future pene comminatione aduertit, dicens: Omnis arbor, que non facit fructum bonum, excidetur, et in ignem mittetur  . Ideo in ueteri lege in summi pontificis ueste erat, coccus bis tinctus qui habet speciem ignis . Ignis uero duo facit. Urit scilicet, et lucet; quia predicator peccantium cor adurere debet fulgure, et terrore comminationis, et piorum mentes confouere promissione eterne lucis. Inde est, quod baculus pontificis ex inferiori parte pungit, superius in anteriora extenditur; quia predicator pungere debet uitia carnis, et mentis uires in anteriora dirigere; ita tamen ut ad sui considerationem semper redeat, ne cum aliis predicauerit, ipse reprobus efficiatur . Et in principio sui sermonis accusator sit sui, ne uideat festucam in oculo alterius, trabem gestans in suo . Deus ergo, ut promissum est, fulgura  in pluuiam facit, quia in predicatione humilium audientium corda spirituali doctrina satiat, et metu suppliciorum terrificat.

Premiorum demulcet promissione, et suppliciorum terret denuntiatione. Isidorus  : »Nubes dicte ab obnubendo, id est operiendo celum; unde et nupte dicuntur, quod uultus suos uelent. Inde et Neptunus quod nubat, id est mare et terram tegat. Nubem autem eris densitas facit. uenti enim erem conglobant, nubesque faciunt; Unde est illud: Atque in nubem cogitur er.  Tonitruum dictum, quod sonus eius terreat; nam tonus sonus. Qui ideo interdum tam grauiter concutit omnia, ita ut celum discidisse uideatur, quia cum  procella uehementissimi uenti nubibus se repente immiserit, turbine inualescente exitumque querente, nubem quam excauauit, impetu magno prescindit, ac sic cum horrendo fragore defertur ad aures. Quod mirari quis non debeat, cum uesicula animalis quamuis parua, magnum tamen sonitum displosa emittat. Cum tonitruo autem simul et fulgura apparent, sed fulgur celerius uidetur, quia clarum est, tonitruum autem ad aures tardius peruenit. Lux autem que apparet ante tonitruum, fulgetra uocatur; que, ut diximus, ideo ante uidetur, quia clarum est lumen  . Fulgur et fulmen ictus celestis iaculi a feriendo sunt dicti. Fulgere enim ferire est atque percutere. Fulmen autem collisa nubila faciunt; nam rerum collisio  ignem creat, ut in lapidibus cernimus, uel attritu rotarum, uel in siluis arborum. Simili modo in nubibus fit ignis; unde et prius nubila sunt, deinde ignes. Ex uento autem et igne fulmina in nubibus dicitur fieri, et impulsu uentorum emitti; ideo autem fulminis ignis maiorem habet uim ad penetrandum, quam noster ignis, qui nobis in usum est; quia ex subtilioribus elementis factus est. Tria sunt autem eius nomina, id est fulgur, fulgor, et fulmen. Fulgur quia tangit, fulgor quia incendit et urit; fulmen, quia findit, ideoque cum ternis radiis fingitur.«

 Iterum Ieremias propheta de Dei omnipotentis operibus subiungit, dicens: Et educit uentum de thesauris suis , hoc est de humilium cordibus uentum sapientie producit, qui eosdem simplices et humiles ad predicandam sue fidei doctrinam mittit. In ipsis enim thesauri sunt absconditi sapientie et scientie Dei. Tunc ergo Deus uentum profert de thesauris suis, eum per eosdem humiles, apostolos scilicet et euangelistas, aliosque doctores, secretorum suorum mysteria cunctis per orbem annuntiat populis. uenti quippe qui terras perflant, horum spiritualium uentorum figuram gerunt. Huic simile est, quod ait Psalmista: Qui producit uentos de thesauris suis . Predicatores nubes sunt et uenti; nubes uidelicet propter carnem, uenti  propter spiritum. Nubes uidentur, uenti sentiuntur, et non uidentur. Et quia caro de terra est, ideo dicitur, quod nubes excitat ab extremo terre, sed spiritus hominis ignoratur unde ueniat. Unde recte dicitur: Qui producit uentos de thesauris suis. uel propter aliud uenti dicuntur apostoli, scilicet quia totum mundum uelociter percurrunt. Ad litteram, ut ait beatus Isidorus  : »uentus est er commotus et agitatus; et pro diuersis partibus celi nomina diuersa sortitur; dictus autem uentus, quod sit uehemens et uiolentus. uis enim eius tanta est, ut non solum saxa, et arbores euellat, sed etiam celum, et terram conturbet, maria commoueat. uentorum quatuor principales spiritus sunt, quorum primus ab oriente Subsolanus, a meridie Auster, ab occidente  Fauonius, a septentrione eiusdem nominis uentus aspirat, habentes hinc inde geminos uentorum spiritus. Subsolanus a latere dextro uulturnum habet; a leuo Eurum; Auster, a dextris Euroaustrum habet, a sinistris Austroafricum. Fauonius a parte dextera Africum, a leua Corum. Porro Septentrio a dextris Circium, a sinistris habet Aquilonem. Hi duodecim uenti mundi globum circumagunt, quorum nomina propriis ex causis signata sunt. Nam Subsolanus uocatur, eo quod sub ortu solis nascatur. Eurus, eo quod ab Eoo flat [M ss. ab eo fiat], id est ab oriente. Est enim coniunctus Subsolano. uulturnus uocatur, quia alte tonat; de quo Lucretius:

 Altitonans uulturnus, et Auster fulmine pollens. 
Auster ab hauriendo aquas uocatus, unde et crassum erem facit, et nubila nutrit. Hic Grece appellatur, propter quod interdum corrumpat erem. Nam pestilentiam, que ex corrupto ere nascitur, Auster flans in reliquas religiones transmittit; sed sicut Auster pestilentiam gignit, sic Aquilo repellit. Euroauster dictus, quod ex una parte habeat Eurum, et ex altera Austrum. Austroafricus, quod iunctus sit hinc inde austro et Africo. Ipse est et Libonotus, quod sit ei Libs hinc, et inde Notus. Zephyrus, Greco nomine appellatur, eo quod flores et germina  eius flatu uiuificentur. Hic Latine Fauonius dicitur, propter quod foueat que nascuntur. Austro autem flores soluuntur, a Zephyro, id est Fauonio fiunt. Fauonius nuncupatur, eo quod foueat fruges ac flores. Hic Grece dicitur , quia plerumque uere flat. Unde est illud:

Et Zephyro putris se gleba resoluit. 
Africus a propria regione uocatur. In Africa enim initium flandi sumit. Corus est, qui ab occidente estiuo flat, et uocatur Corus, quod ipse uentorum circulum claudat, et quasi chorum faciat. Septentrio dictus, eo quod a circulo septem stellarum consurgit, que uertente se mundo resupinato capite ferri uidentur. Circius dictus, eo quod Coro sit  iunctus. Hunc Hispani Gallecum uocant, eo quod eis a parte Gallecie efflat. Aquilo dictus, propter quod aquas stringat et nubes dissipet; est enim gelidus uentus et siccus. Ideo et Boreas uocatur, quia ab Hyperboreis montibus flat. Inde enim origo eiusdem uenti est, unde et frigidus est. Natura enim omnium septentrionalium uentorum frigida et sicca est, australium humida et calida. Ex omnibus autem uentis duo cardinales sunt: Aquilo [Septentrio] scilicet et Auster.«

His breuiter a beato Isidoro de uentorum naturis et diuersitatibus dictis, ad ea, que superius omisimus, necesse est ut redeamus. uenti ergo qui terras perflant, in thesauris Dei non sunt, quia eorum natura manifesta est; sed sunt thesauri uentorum,  id est spirituum; spiritus uidelicet sapientie et intellectus, spiritus consilii et fortitudinis, spiritus scientie et pietatis, et spiritus timoris Domini . Hi autem thesauri plenissime sunt in Christo absconditi, qui est fons omnium bonorum, Sunt et in cordibus seruorum eius per partes. Ab ipsius summi thesauri plenitudine oritur, ut alius sit sapiens, alius fidelis, alius humilis, alius castus, alius caritate plenus, alius sobrius, alius orationi et diuine contemplationi deditus, alius in eleemosynis largus, alius hospitalitati et misericordie operibus intentus, alius aduersa huius mundi patienter sustinens, alius diuitias contemnens, et propter eternam remunerationem libenter paupertatem  amplectens. Dicat iterum Ieremias propheta de fortitudine et sapientia, et prudentia Dei Patris. Qui facit, inquit, terram in fortitudine sua, preparat orbem in sapientia sua, et prudentia sua extendit celos. Tres quodammodo uirtutes assumens propheta, fortitudinem, scilicet, sapientiam, et prudentiam, unicuique propria opera distribuit, fortitudini uidelicet terram; sapientie orbem terrarum, prudentie celum; in nostra ergo terra, de qua dictum est: Terra es, et in terram ibis , necessariam habemus fortitudinem Dei sine qua impossibile est exsequi que repugnant carni. Cum autem, ut ait Apostolus, mortificata  fuerint nostra membra super terram , tunc caro parebit uoluntati spiritus. Spiritu enim carnis facta mortificantur, quia sicut in Iob scriptum est, statuit Deus terram super nichilum; quo constat, fortitudine illius in medietate mundi terre libram sustineri.

Qui extendit, inquit, aquilonem super uacuum, et appendit terram super nichilum . Gregorius  : »Aquilonis nomine in sacro eloquio appellari diabolus solet, qui, ut torporis frigore gentium corda constringeret, dixit: Sedebo in monte testamenti in lateribus aquilonis. . Qui super uacuum extenditur, quia illa corda possidet, que diuini amoris gratia non replentur. Sed tamen omnipotenti Deo suppetit, etiam uasa diaboli cunctis  uirtutibus uacue sue gratie munere implere, in eisque diuini timoris soliditatem ponere quos nulla conspicit rectitudinis actione roborari. Unde apte subiungitur: Qui appendit terram super nichilum. Quid enim terre nomine, nisi sancta Ecclesia designatur. que dum uerba predicationis suscipit, fructum boni operis reddit? De qua per Moysen dicitur: Audiat terra uerba ex ore meo . Et iterum: Exspectetur sicut pluuia eloquium meum . Et quid per nichilum nisi gentiles populi designantur? De quibus per Isaiam dicitur: Omnes gentes uelut nichilum et inane reputate sunt ei . In eo ergo nichilo terra suspenditur, quo prius uacua ab aquilone tenebatur; quia illa corda gentilium repleta sunt caritate Dei, que pressa prius  fuerant torpore diaboli.« Mortificemus ergo membra nostra que sunt super terram, id est carnis uitia, et uiuificentur per Dei gratiam uirtutes in uniuscuiusque nostrum anima; ut habitaculum cordis nostri claudatur diabolo et aperiatur Christo. Potest uero et per hoc uacuum, Iude infidelitas; et per terram, sicut diximus, sancte Ecclesie fructificatio designari. uir ergo sanctus causam Iude pereuntis aspiciat, et gentilitatis merita ad ueniam redeuntis cernat; et dicat: Qui extendit aquilonem super uacuum, et appendit terram super nichilum. Nam quia Iudeorum corda fide uacua, diabolo sunt subdita, extendit aquilonem super uacuum. Quia uero nullis existentibus meritis, super gentes Dominus  fundauit Ecclesiam, que per Prophetam nichil ante conuersionem sunt uocate, apte secutus adiunxit; appendit terram super nichilum. Hoc etiam loco satis congruere potest, quod ait Psalmista: Pro nichilo saluos facies illos .

Si ergo, ut supra dictum est, membra nostra, que sunt super terram mortificauerimus, uentus aquilo a nobis longius repelletur, et in membris Ecclesie computabimur, et anima nostra a Spiritu sancto inhabitabitur  . Orbem terrarum Grece ciromines dicitur, id est, inhabitata. Scio animam inhabitatam, scio et derelictam. Si enim non habet Deum Patrem,  et Filium dicentem: Ego et Pater unum sumus , et ad meum dilectorem ueniemus, et mansionem apud eum faciemus : et Spiritum sanctum qui ab utroque procedit, uere deserta est. Illa autem anima inhabitata est, que Deo plena est, et habet Christum et Spiritum Domini. Hinc Dauid in Psalmo confessionis ait: Spiritu principali confirma me. Spiritum rectum innoua in uisceribus meis. Spiritum sanctum tuum ne auferas a me . Hec ad probationem eius reduximus, quo inhabitata, id est orbis terrarum in sapientia Dei fabricata sit. Nam sicut scriptum est: Sapientia auxiliatur iusto super decem potestatem habentes in ciuitate . Sapientiam enim et disciplinam qui abiicit infelix est, et uana spes eius,  et labores eius insensati, et inutilia opera . Laboremus ergo, fratres karissimi, ut anima nostra a Deo Patre, eiusque Filio et Spiritu sancto sit inhabitata, et erigatur eius sapientia. Cecidit enim uenientibus nobis de sublimi in hunc lacum miseriarum, postquam peccauimus. Denique quicunque est in isto orbe, ante correctionem cecidit. Omnes enim corruimus per peccatum in orbem terrarum, sed Dominus eleuauit iacentes, et in prudentia sua extendit celos, id est animos. Non fortitudo, non sapientia in celi extensione assumpta est. Unde dicitur: Dominus fundauit terram, preparauit autem celos prudentia . Est ergo aliqua prudentia Dei, quam nolo ut extra Christum requiras, quia omnia que Dei sunt, Christus  est . Ipse sapientia, ipse fortitudo, ipse iustitia et sanctitas, prudentia eius est. Sed cum unum sit in subiacenti, pro uarietate sensuum diuersis uocabulis nuncupatur. Aliud significat sapientia atque aliud iustitia; quando enim sapientia dicitur, disciplinis te humanarum diuinarumque rerum instituit; quando iustitia, distributor et iudex meritorum significatur. Ita ergo prudentiam eius hic intellige, cum doctrina est, et demonstratio bonarum aut malarum rerum, aut utrarumque. Sic enim extendisse celum dicitur in prudentia sua. Unde dicitur: Extendi uerba mea, et non attendistis . Asserit enim quamdam esse uerborum extensionem, ut celi. Unde est illud:

 Extendens celum sicut pellem; qui tegis aquis superiora eius . Ac si diceret: Tu es Deus extendens celum. Ad litteram celum quasi tectum mundi extendit Deus; facit enim amplum firmamentum, ut tegat orbem terrarum et hoc sicut pellem, id est, non labore aliquo, ut tu homo tuum tectum extendis; sed tam facile, ut pellem quis. Dum uero ait Sicut pellem, designat etiam ipsum esse operaturum  omnium que circa omnia sunt. Mystice etiam potest legi, et pendet ex illa sententia qua supradictum est, induisse eum Ecclesiam. Sed quomodo fecit ut hanc indueret, conuerso ad  ipsum sermone, exponit dicens: Tu es extendens celum sicut pellem. Figuratis sacramentis exponit, quando Ecclesia facta est lux, et sine macula uel ruga. Per celum enim Scriptura sacra accipitur; per pellem, que mortuis animalibus detrahitur, mortalitas predicantium intelligitur. Unde primi parentes nostri, Adam scilicet et Eua, post transgressionem facti mortales, induti sunt tunicis pelliceis. uerbum tamen Dei eternum est, et Deus apud Deum. Et quia in sapientia Dei non cognouit mundus Deum; per stultitiam predicationis, id est per mortales predicatores, qui stulti uidebantur, saluat Deus credentes, et in mortali homine, facit agnosci uerbum immortale . Bene etiam pellibus comparantur predicatores, quia sicut mortuis  animalibus maior usus pellium est, ita uerbum Dei in tantum per predicatores, imo etiam post eos magis innotuit. Mortui enim sunt prophete et apostoli; que autem dixerunt, stant; modo tamen dicitur sermo eorum mortuorum, quia post mortem plus ipsi innotuerunt. Prophetas enim uiuos sola Iudea habet, mortuos omnes gentes, quibus extenderunt eorum sermo ut in eo legamus, post ut liber plicabitur. Et est sensus: Quando fecisti ut indueres. Ecce tu es Deus extendens celum, id est Scripturam sacram, ut tegat orbem omnem terrarum, et per eam cognoscatur eternum Dei uerbum. Extendens dico, sicut pellem, id est, per mortales predicatores. uerbum enim Dei quod ubique erat, sed mundus eum non cognouit ,  per mortales cepit nosci, et post eos magis innotuit.

Extenditur ergo anima nostra, ut supradictum est, quo prius fuerat contracta. Qui autem celestem hominem portant, celi sunt. Si autem ad peccatorem dicitur: Terra es, et in terram ibis , cur non dicitur ad iustum: Celum es, et in celum ibis? Aut si propter coitum ei, qui portat imaginem choici dicitur ei: Terra es, et in terram ibis; cur propter celestem ei qui portat imaginem celestis, non dicatur, Celum es, et in celum ibis? Unusquisque nostrum aut celestia facta habet, aut terrena. Si terrena sunt, ad cognatam sibi terram deducunt eum qui thesaurizat in terra, et non in celo; si  uero celestia, thesaurizatorem suum ad propinquam sibi regionem perducunt. Ad hoc ergo Deus Pater per dilectissimum Filium suum, sanctos apostolos in uniuersas mundi partes misit, ut de terrenis celestes, de carnalibus spirituales, de peccatoribus iustos facerent, eorumque mores ad seruiendum Deo spiritualiter instituerent, sicut beatus Iob, eorumdem apostolorum a Iudea repulsionem in spiritu preuidens loquebatur, dicens:

 Non calcauerunt eam filii institutorum, nec pertransiuit per eam leena . Gregorius  : »In cunctis Latinis codicibus  institutores positos reperimus, in Grecis uero negotiatores inuenimus. Ex qua re colligi ualet, quod hoc in loco pro institoribus, institutores scriptores quique ignorando posuerunt. Institores enim negotiatores dicimus, pro eo quod exercendo operi instant. Sed uterque sermo, licet in uoce dissonet, intellectu tamen non discrepat; quia omnes, qui fidelium mores instituunt, spirituale negotium gerunt, ut cum predicationem suis auditoribus prebent, ab eis fidem, et opera recta percipiant, sicut de sancta Ecclesia scriptum est: Sindonem fecit, et uendidit . De qua et paulo post illic subditur. uidit quod bona  est negotiatio eius. Quid ergo hoc loco institores, nisi prophete sancti uocati sunt, qui Synagoge mores ad fidem instituere prophetando curauerunt? Quorum nimirum filii sancti apostoli nuncupantur, qui, ut Deum hominem crederent, ad eamdem fidem ex eorum sunt predicatione generati; de quibus sancte Ecclesie per Psalmistam dicitur: Pro patribus tuis nati sunt tibi filii; constitues eos principes super omnem terram .« Cassiodorus: »Hic dicit quanto incremento sponsa, id est sancta Ecclesia profecerit. A prole commendat, quasi diceret: Adducentur; nam pro patribus tuis, id est pro antiquis patribus idolorum cultoribus, nati sunt tibi filii, id est apostoli principes predicationis.« Augustinus: »Pro patribus tuis nati sunt tibi filii, id  est post prophetas apostoli, et post apostolos et pro apostolis episcopi, et alii doctores quos Ecclesia genuit, et in sede Patrum constituit. Unde sequitur: Constitues eos principes super omnem terram, etc. Pro patriarchis ergo et prophetis sancte Ecclesie nati sunt filii, id est sancti apostoli. Sed quia a Iudeis repulsi, a Synagoge finibus sunt egressi, recte nunc dicitur: Non calcauerunt eam, Synagogam scilicet, filii institorum. Si predicatores sancti eiusdem Synagoge uitia calce uirtutis premerent, eam utique calcarent. Si autem institores, eosdem sancte Ecclesie predicatores accipimus, institorum filios pastores ac doctores, qui apostolorum uiam secuti sunt; nichil obstat intelligi, qui Synagogam  minime calcauerunt, quia dum eorum patres, id est apostoli, ab illa repulsi sunt, ipsi quoque et ab eius reuocatione cessauerunt. Per quam uidelicet Synagogam leena non pertransiuit, quia sancta Ecclesia collectioni gentium dedita, nequaquam se ad illum Iudee populum diutius occupauit. Recte autem Ecclesia leena nuncupatur; quia male uiuentes in uitiis ore sancte predicationis interfecit. Unde et ipsi primo predicatori, quasi huius leene  ori dicitur: Macta et manduca . Quod mactatur quippe, a uita occiditur. Id uero quod comeditur, in comedentis corpore commutatur. Macta ergo et manduca dicitur, id est a peccato eos in quo uiuunt, interfice, et a se ipsis in tua illos membra conuerte. Et quia hec Ecclesia corpus est Domini, ipse etiam Dominus Iacob uoce leo uocatur ex se, et leena uocatur ex corpore, dum ei sub Iude specie dicitur: Ad predam, fili mi, ascendisti : requiescens ut leo accubuisti, et quasi leena, quis suscitabit eum? Hec igitur leena, nequaquam dicitur, quod Iudeam non transiit, sed dicitur, non pertransiit. Sic ait beatus Iob: Non pertransiuit per eam leena . Apostolis quippe predicantibus prius ex Iudea tria millia, postmodum  uero quinque millia crediderunt . Leena itaque, id est Ecclesia per Synagogam transit, sed non pertransiit, quia ex illa ad fidem aliquantos rapuit, sed tamen illum infidelem populum a perfidia funditus non exstinxit. Sed quod sepe iam diximus, leena, id est primitiua Ecclesia repulsa ab infidelitate Iudeorum deflexit ad uocationem gentium. Unde adhuc de eadem leena, id est sancta Ecclesia dicitur: Ad silicem extendit manum suam, subuertit a radicibus montes . Manum quippe ad silicem leena extendit, quia ad duritiam gentium brachium sue predicationis Ecclesia misit. Unde et idem beatus Iob passionis sue historiam in nobis gentibus presciens texendam dixit:  Scribantur hec stylo ferreo in plumbi lamina, uel celte sculpantur in silice . Quid uero hoc loco montes, nisi huius seculi potestates accipimus, qui pro terrena substantia altum tument: De quibus Psalmista ait: Tange montes, et fumigabunt .« Cassiodorus: »Domine, de tua gratia tange montes, id est relationes terre unitas granditates, id est superbos; et fumigabunt, fatebuntur scilicet peccata sua.« Gregorius  : »Montes a radicibus sunt euersi, quia, predicante sancta Ecclesia, summe huius seculi potestates in adoratum omnipotentis Dei ab intima cogitatione ceciderunt. Radices enim montium sunt cogitationes intime superborum; et a radicibus montes cadunt, quia ad colendum Deum potestates seculi ab intimis  cogitationibus prosternuntur. Dicat ergo beatus Iob de leena, id est de primitiua Ecclesia: Ad silicem extendit manum suam, subuertit a radicibus montes: quia, dum duritiam gentium sancta apostolorum predicatio petiit, superborum altitudinem funditus extraxit.«

Ad hoc enim Dei Filius discipulos suos misit, ut tam in sublimibus quam in humilibus huius mundi hominibus gladio uerbi Dei uitia resecarent, mores componerent, et ab eorum cordibus inutiles ac peruersas funditus cogitationes euellerent. Unde Ieremias ait: Maledictus homo, qui prohibet gladium  suum a sanguine . Ac si diceret: Maledictus qui uerbo Dei carnalia precidere negligit uitia, tam in se quam in subditis. Unde beatus Gregorius  : »Gladium a sanguine prohibere, est predicationis uerbum a carnalis uite interfectione retinere. De quo dicitur: Gladius meus deuorabit carnes  .« Hinc Paulus ait: Contestor hodie, quia mundus sum a sanguine omnium. Non enim subterfugi, quominus annuntiarem omne consilium Dei uobis . Potest etiam hoc carnaliter uiuentibus conuenire, qui luxum seculi sequuntur, et corpus suum castigare et seruituti subiicere negligunt, secundum illud: Qui autem sunt Christi, carnem suam crucifixerunt cum uitiis, et concupiscentiis . Sine sanguinis  enim effusione non fit remissio peccatorum . Caro etiam et sanguis regnum Dei possidere non possunt . Maledictus ergo qui prohibet gladium, id est uerbum Dei a sanguine, quo scilicet animatur materia peccatorum. Sciendum est ergo, quia quidquid in membris nostris carnale et terrenum inoleuit, resecandum est gladio uerbi Dei. Sed quod sine graui gemitu dicere non possumus, nonnulli ecclesiastici uiri inutilia libenter loquuntur, et que multorum auditioni prodesse poterant, negligenter tacent; qui causa amoris Dei et proximi superflua tacere et bona gratis loqui indesinenter debuerant. uoluntarie quippe Dei precepta populis predicabat ille qui dicebat: Annuntiari iustitiam tuam in ecclesia magna, ecce labia mea  non prohibebo: Domine, tu scisti . Ac si diceret: Annuntiaui. Hec dicit in membris, id est in persona membrorum; quasi diceret: Prius per me locutus sum, post et in membris annuntiaui aliis iustitiam tuam esse, id est que a te est iustitia. Annuntiaui iustitiam tuam in Ecclesia magna, que est in toto orbe terrarum, non parua, ut fuit prius; et si quid insurget, timor non prohibebit me loqui, et hoc est: Ecce labia mea non prohibebo loqui. Quasi diceret: Non habeo in solo corde, ut timore taceam. Hoc dicit contra timorem mundanum; quasi diceret: Sine simulatione etiam id agam, quia, Domine, tu scisti cor meum. Quasi dicat: Labia mea sonant hominibus, sed tu, Domine,  nosti cor meum. Hoc dicit, ne in solis labiis esset annuntiatio: quia corde creditur adiustitiam, ore autem confessio fit ad salutem . Et dicit hoc contra simulationem. uel sic: O Domine, non prohibebo labia mea: tu scis, quod timor non prohibet me loqui. uel sic: Non prohibebo labia mea, et hoc per te est, quia tu, Domine, scisti, id est ita predestinasti futurum. Et ad hoc non sum piger qui iustitiam tuam non abscondi in corde meo, sed ueritatem tuam, et salutare tuum dixi. Non abscondi in corde meo, quando potui prodesse aliis, iustitiam tuam, uel meam; id est fidem confessus sum,  non celo tuum, id est saluationem tuam dixi. Augustinus: uel ueritatem tuam, et salutare tuum, id est Christum, dixi, id est predicaui, nec propter multos conciliantes dimisi. uiri ergo Ecclesiastici, ut supra dictum est, libenter populis iustitiam Dei predicare debent, et summopere cauere, ne aut indocti inordinata proferant, aut negligenter necessaria auditoribus taceant, sed in omnibus, ut apostolice doctrine normam sequi ualeant, studere.

Hos nimirum electos de gentibus predicatores Hiram de Tyro artifex prefigurabat, quem rex Salomon adiutorem sui operis assumpsit . Mater uero eius uidua presentem Ecclesiam designabat, pro qua Dei et uirginis  Filius misericorditer animam posuit, et in celum ascendens, eam in terris peregrinantem quasi uiduam reliquit, cuius filii sunt predicatores post apostolos electi. Unde dicitur: Pro patribus tuis nati sunt tibi filii , etc. Et fixit Hiram duas columnas ereas, decem et octo cubitorum altitudinis: et linea duodecim cubitorum ambiebat columnam utramque . Linea ergo duodecim cubitorum que utramque ambiebat columnam, doctrina est apostolorum. Norma igitur apostolice institutionis ambit columnam utramque, cum doctores sancti Iudeis uel gentibus predicare iussi, ea tantum facere et docere curant, que per apostolos accepit et didicit Ecclesia. Nam qui aliter uiuere uel docere uoluerit, et apostolicam doctrinam  spernere, non est columna in templo Dei; quia cum apostolica statuta sequi contemnit, uel exilitate inertie, uel grossitudine elationis, duodecim cubitorum linee non conuenit. Due igitur columne apostolos et cunctos Ecclesie doctores significant, fortes fide et opere, et erectos contemplatione. Due autem sunt, ut preputium et circumcisionem predicando in Ecclesiam introducant. Deus igitur qui non solum per Iudeos, sed etiam per gentiles ad sui nominis gloriam templum edificare uoluit, ipse post apostolos, preclaros de gentibus ad edificandam Ecclesiam suam doctores elegit, sicut beatus Iob Deum laudans, inter cetera dicit:

Qui aufert stellas pluuie, et effundit imbres ad instar  gurgitum, qui de nubibus fluunt . Gregorius  : »Duo in hac uita sunt genera iustorum: unum uidelicet bene uiuentium, sed nulla docentium; aliud uero recte uiuentium, et eadem recta docentium. Sicut et in celi facie alie stelle prodeunt, quas mille pluuie subsequuntur; alie uero, que arentem terram magnis imbribus infundunt, ut est Arcturus, Orion et Hyades. Igitur quoties in sancta Ecclesia recte quidam uiuunt, sed tamen predicare eamdem rectitudinem nesciunt; stelle quidem sunt, sed in siccitate eris nate; quia per exemplum bene uiuendi, lucere ceteris possunt,  sed predicationis uerbum pluere nequeunt. Cum enim in ea quidam et recte uiuunt, et aliis eamdem rectitudinem uerbis predicationis influunt, quasi ad proferendas pluuias in celum, stelle producuntur, que sic uite sue meritis luceant, ut etiam sermone predicationis pluant. An non in hoc celo astrum pluuie Moyses exstitit, qui cum de supernis emicuit, corda peccantium, quasi arentem inferius terram, sancte exhortationis pluuia ad ubertatem germinis infudit? An non Isaias astrum pluuie ostensus est, qui in eo quod lucem ueritatis preuidens tenuit, siccitatem infidelium prophetando annuntians rigauit? An non Ieremias et prophete ceteri uelut in celo positi, stelle pluuie fuerunt, qui in predicationis culmine erecti, dum prauitatem peccantium  libere increpare ausi sunt, quasi uerborum guttis obcecationis humane puluerem rigando presserunt? Quorum uidelicet animas ab hac corruptibili carne susceptas, quia ex presenti uita superna iudicia auferunt, quasi a celi facie stelle pluuie subtrahuntur. Et occulte astra redeunt, dum peractis suis cursibus sanctorum anime in thesauris dispositionis intime reconduntur. Sed quia terra aresceret, si, subductis stellis, pluuie superna funditus fluenta cessarent  , id est si, postquam subductis antiquis patribus, exteriora legis predicamenta tacuissent. Stellas igitur pluuie abscondit, et ad instar gurgitum imbres fudit, qui [quia] dum predicatores legis ad secreta et intima intulit, persequentium dicta uberior uis predicationis emanauit.  Possunt quoque per stellas pluuie sancti Apostoli designari, de quibus Iudee reprobate per Ieremiam dicitur: Prohibite sunt stelle pluuiarum, et serotinus imber non fuit . Stellas ergo pluuie Dominus abstraxit, atque ad instar gurgitum imbres fudit, quia cum de Iudee predicantes apostolos abstulit, doctrina noue gratie mundum rigauit. Quod utrumque factum in Ecclesia potest conuenienter intelligi; quia cum, solutis corporibus ad secretos supernorum sinus, apostolorum animas transtulit, quasi a celi facie stellas pluuie abscondit. Sed, ablatis pluuie stellis, in more gurgitum imbres dedit, quia etiam, reductis ad superna apostolis, expositorum sequentium linguas fluenta diuine  scientie diu abscondita largiori effusione patefecit. Nam quod illi sub breuitate locuti sunt, hoc exponendo isti, multipliciter asserunt. Unde et non immerito ipsa expositorum predicatio gurgitibus comparatur; quia dum multorum precedentium dicta colligunt, ipsi in eo quod astruunt, profundius dilatantur. Nam dum testimonia testimoniis iungunt, quasi ex gurgitibus gurgites faciunt; quorum uerbis dum gentilitas quotidie docetur, quia peccatorum mens celestem scientiam accipit, quasi stans in terra aqua gurgites ostendit. Sed quia nequaquam se eisdem apostolis expositores in scientia  preferunt; cum exponendo latius loquuntur, meminisse incessanter debent, per quos eiusdem scientie inuectiones acceperunt. Unde et apte subiungitur: Qui de nubibus fluunt. Hi quippe guriites de nubibus fluunt, quia a sanctis apostolis uis intelligentie, si non inciperet, nequaquam per ora doctorum largior emanaret. In Scriptura enim sacra aliquando per nubes mobiles quique homines, aliquando prophete, aliquando apostoli designantur. Per nubes quippe mobilitas humane mentis exprimitur, sicut Salomon ait: Qui obseruat uentum non seminat; et qui obseruat nubes, nunquam metet . uentum procul dubio immundum spiritum, nubes uero subiectos ei homines appellat; quos toties huc illucque impellit et reuocat, quoties  tentatio eius eorum corda suggestionum flatibus alternat. Qui igitur uentum obseruat, non seminat; quia qui tentationes uenturas metuit, cordi bona opera non preponit.  Et qui considerat nubes, non metet; quia is, qui ante humane mutabilitatis terrorem trepidat, mercede se eterne retributionis priuat. Per nubes prophete figurantur sicut per Psalmistam dicitur:«

Tenebrosa aqua in nubibus eris . Augustinus: »Tenebrosa aqua in nubibus eris, id est obscura doctrina in prophetis et in omnibus predicatoribus, qui a terrenis eleuati, inferioribus compluunt uerbum Dei. Obscura dico pre fulgore qui erit in conspectu eius, id est in comparatione fulgoris qui erit in manifestatione eius. Nunc enim per speculum uidemus,  tunc autem facte ad faciem . Cassiodorus: »Ne quis ergo se ob hoc putet esse in futura luce, quia Scriptura recte intelligit.« Sequitur: Nubes transierunt. Quasi obscura aqua est in nubibus; que nubes, id est diuini uerbi predicatores transierunt ad gentes, et iam in Iudea non sunt. Aliter: Inclinauit celos, id est predicatores humiliauit a contemplatiua uita ad ministerium actiue, ut Rachel uirum suum Lie concedat , et descendat ipse per eorum doctrinam in quorumdam simplicium notitiam, qui maiora capere non ualent; et ideo ait, descendit, uel inclinauit celos, id est humiliauit predicatores ad ferendas molestias, et descendit ipse sponsus Ecclesie passus in eis cum quibus est unum.

 »Per nubes quoque, ut superius ait beatus Gregorius, et apostoli designantur, sicut per Isaiam dicitur: Mandabo nubibus ne pluant super eam imbrem . Ipsi ergo stelle, uite meritis lucent; ipsi sunt nubes, quia arentem nostri pectoris terram celestis intelligentie imbribus rigant. Si enim nubes non essent, nequaquam eos intuens propheta dixisset: Qui sunt isti, qui ut nubes uolant?  Imbrium itaque gurgites de nubibus fluunt, quia profunde predicationes sequentium intelligentie originem a sanctis apostolis acceperunt.«

Ipsi enim discipuli ueracissime ueritatis, ipsi sunt post gloriosissimum magistrum suum Christum initium predicationis. Ipsis dictum est: Euntes in mundum uniuersum predicate Euangelium omni  creature . Ipsis preceptum est, ut per orbem terrarum irent, et in fide summe et indiuidue Trinitatis uniuersas gentes baptizarent . Ipsi, que in aure audierunt, super tecta predicauerunt; et que in tenebris, id est in abscondito, a Domino didicerunt, in uniuersis urbibus, imo cunctis per orbem nationibus, annuntiauerunt. Isti electa seminis grana super rationalem terram, id est super corda humani generis iactauerunt, et centuplicatum Deo fructum sanctarum uidelicet animarum retulerunt. Istis Dei et uirginis Filius peregre proficiscens, id est in celum ascendens, bona sua ad negotiandum diuisit, dona scilicet sancti Spiritus tradidit, ut denuo inde cum eis rationem  positurus rediens, scilicet ad iudicium, sciat quantum quisque negotiatus sit. Illi uero ut fideles ac deuotissimi serui talenta sibi commissa cunctis sub celo nationibus ad usuram tradiderunt, et eidem patrifamilias maxima sanctarum animarum lucra reportarunt. Hos idem illorum dulcissimus Magister in fine mundi secum esse sessuros, et duodecim tribus Isrel iudicaturos predixit. Horum igitur, fratres karissimi, sanctorum apostolorum, in quantum diuina gratia concesserit, uestigia sequamur, quatenus eorum meritis et precibus adiuti, ad eterna peruenire gaudia mereamur; ipso prestante, qui in Trinitate perfecta uiuit et regnat Deus, per omnia secula seculorum. Amen.





SANCTI MARTINI LEGIONENSIS PRESBYTERI EXPOSITIO IN EPISTOLAM B. IACOBI APOSTOLI.

 Scire uos, fratres carisimi, uolo, quia amici Dei presentem mundum perfecte contemnentes, et bonorum  operum gressibus Christi uestigia cum omni deuotione sequentes, quousque ad diu desideratum  celestis patrie ingressum perueniant, innumeras mentis et corporis, interius uidelicet et exterius, tentationes tolerant. Interius antiquus hostis suggerit illicita, et exterius praui homines commouent aduersa. Inuisibilis hostis excitat intus titillationes carnis et impii foris diripiunt subsidia uite temporalis. Intus tolerat Dei seruus libidinis incentiua, et extra a proximis conuitia atque opprobria; intus certamina uitiorum, foris damna temporalium rerum . Quid plura? Foris pugne, intus timores; foris rabidi homines, intus naturales illecebrose carnis stimuli quiete non permittunt uiuere seculi contemptores. Hos beatus Iacobus consolans hortatur, ne in tentationibus a fide deficiant; peccantes castigat et admonet, ut se a peccatis  abstineant, et uirtutibus proficere studeant. Ait enim in Epistola canonica uel catholica. Omne gaudium existimate, fratres mei, cum in tentationes uarias incideritis: scientes quod probatio fidei uestre patientiam operatur. Patientia autem opus perfectum habet, ut sitis perfecti et integri in nullo deficientes . Ideo he Epistole catholice dicuntur, id est uniuersales, quia a fide uniuersalis Ecclesie non discordant. Dicuntur etiam canonice, id est regulares, ad distantiam uidelicet earum quas fecerunt pseudoapostoli sub nomine sanctorum apostolorum. Dicatur ergo: Omne gaudium existimate, fratres mei, cum in tentationes uarias incideritis. Ac si diceret: Tribulatio in presenti iustitiam, in futuro auget coronam, et ideo nichil est  unde dolere debeatis. Ideo tentamini aduersis uel a persecutore, uel a concupiscentia que uarie tentat, ut per hoc probare possitis, quia firmam fidem future retributionis in corde gestatis, quod est intelligere,  quam exigit fides uestra. Ne ergo indignemini, si mali in mundo florent, et uos patimini; quia non est Christiane dignitatis in temporalibus exaltari, sed potius deprimi. Mali nichil habent in celo, boni nichil in mundo; sed spe illius boni ad quod tenditis, quidquid in uia contingat, gaudere debetis. Scientes, inquit, quod tribulatio fidei uestre patientiam operatur, id est facit intelligere et habere uirtutem ipsius patientie. Eadem sententia, sed conuerso ordine in Paulo legitur. Scientes, ait, quod  tribulatio patientiam operatur, patientia uero probationem , quia cuius patientia non uincitur,  perfectus probatur. Que sententia hic quoque dicitur. Patientia opus perfectum habet, et probatio operatur patientiam; quod est: tribulatio que datur ad probationem fidei, facit per patientiam exerceri, per quod fides perfecta probatur. Patientia ergo opus perfectum habet, id est perfectos operantes facit, propter hoc quod subditur: Ut sitis perfecti et integri in nullo deficientes: ac si diceret: Ut sitis perfecti non deficientes in  tormentis, et in futuro integri plenam beatitudinem suscipientes.

Iterum subiungit, dicens: Si quis uestrum indiget sapientia, postulet a Deo, qui dat omnibus affluenter et non improperat . Quasi diceret: Si quis uestrum indiget sapientia, qualiter presentis mundi tribulatio sit utilis, postulet a Deo spiritum illuminatorem qui dat omnibus pie petentibus affluenter, quia dona eius non sunt ad mensuram et non improperat fragilitatem petentis et dabitur ei ipsa sapientia, que de celo uenit. Non omnis qui dicit Domine, Domine, intrabit in regnum celorum , nec omni iusto dat Deus quod petit, si contra suam petat salutem, sicut Paulo dictum est, dum peteret: Sufficit tibi gratia mea; nam uirtus in  infirmitate perficitur . Tanta est utilitas tribulationum; quam si quis ignorat nondum illuminatus per Spiritum sanctum, petat ut per Spiritum sanctum aperiatur sensus illius, et cognoscet qua pietate corrigit Pater filios, quos recipit. Nec quisquam conscius de sua fragilitate diffidat, quia dat omnibus, et non improperat.

Unde Psalmista: Benedixit omnibus, qui timent Dominum, pusillis cum maioribus . Cassiodorus: »Nullum genus hominum a benedictione excluditur, dum pusillis benedixit cum maioribus.« Sequitur: Adiiciat Dominus super uos: super uos, et super filios uestros. Ac si diceret: Adiiciat Dominus benedictionem super uos, o Iudei, et super uos, o gentes, et super filios uestros.  Augustinus: uel ita distinguit inter patres et filios, scilicet inter magistros et discipulos dicens: O patres, o magistri, adiiciat Dominus super uos, id est numero uestro adiiciat multos alios. Quod et factum est, quia creuit numerus magistrorum; et adiiciat super filios uestros, quod et factum est, quia creuit numerus sequentium, cum de lapidibus suscitantur filii Abrahe. Accessit enim fides omnium gentium, et creuit numerus non solum sapientium antistitum, sed etiam obedientium populorum. Ut ergo superius dictum est, Dominus omnibus benedixit, quia secundum suam perfectissimam dispensationem omnibus bene uiuentibus, et in fide recte petentibus eterna bona tribuit.

 Et quia, ut diximus, multi petunt,  qui accipere merentur, ideo subditur qualiter petere debeant. Postulet, inquit, in fide nichil hesitans. Ac si apertius diceret: Sic credat, et sic uiuat, ut dignus sit exaudiri; quia, qui obturat aurem suam ne audiat legem, oratio eius erit exsecrabilis . Qui autem hesitat, similis est fluctui maris, qui a uento mouetur et circumfertur. Qui conscientia peccati pressus, de premiis dubitat celestibus, superueniente tentationis uento, facile deserit fidei statum, et secundum tentatoris uoluntatem detrahitur  ad errorem, et fit a Deo alienus. Sequitur: Non ergo existimet homo ille, quod accipiat aliquid a Deo. Carnalis homo, qui hesitat, non accipiet aliquid a Deo, uel hic uel in futuro. uir duplex animo inconstans est in omnibus uiis suis  . Qui hesitat, non accipit, quia qui hesitat, duplex est, et duplex non accipit. Facile enim terretur aduersis, et irretitur prosperis, ut a ueritate diuertat. uir duplex est, qui genu ad precem flectit, et mordente conscientia, de impetratione diffidit. Duplex est et ille, qui hic uult gaudere cum seculo, et in eternum cum Deo; qui de bonis, que agit, non Deum, sed fauorem querit. Unde dicitur: ue ingredienti terram duabus uiis . Glorietur ergo frater humilis in exaltatione sua: diues autem in humilitate  sua, quia sicut flos feni transibit. Ac si diceret: Glorietur frater humilis factus pauper et depressus, et hanc humiliationem intelligat apud Deum exaltationem. Quasi diceret:  Glorietur, inquit, diues in humilitate sua, quia sicut flos feni transibit. Ac si dicatur Glorietur ironice; quasi non debet gloriari in sua gloria, qua superbit, et alios deprimit, quia finienda est, et humilianda in inferno. uel glorietur in humilitate sua, id est non superbiat, sed humilibus  subseruiendo, et ministrando aliis de diuitiis suis. Quod si non fecerit, cito gloria eius sieut flos feni transibit. Diuitem uocat illum, qui totam spem suam in diuitiis ponit.  Non  nocet diuitias habere, sed amare. Iustus ergo ut palma florescit , iniustus ut fenum arescit; quia ille manet, hic cito transit. Flos iusti spes, que fructum exspectat, radix iusti caritas, que immobilis manet. Radix mali hominis cupiditas, flos eius delectatio temporalium rerum.

Exortus est ergo sol cum ardore, et arefecit fenum, et flos eius decidit, et decor uultus eius deperiit. uere flos cito transibit, quia sol iustitie Christus, cum ardore exortus arefecit fenum, et tunc flos eius decidit. Decidente flore tota pulchritudo feni periit, decor uultus eius deperiit, honor uidelicet seculi, amicitia et cetera huiusmodi. Ardor solis aduentus est seueri iudicis, uel in morte cuiusque  improuisus, uel in iudicio communiter, in quo iustus ut arbor fructifera manebit. Ita et diues in itineribus suis marcescet. uie diuitis temporalia bona quibus beatificari querit, que cito destruentur. In suis ergo itineribus marcescet diues, id est in actibus suis peribit, quia iter Domini rectum ambulare neglexit. Omne igitur gaudium, ut supradictum est, existimare debent fideles Christi, cum in tentationes uarias inciderint; quia si animus tentationi non cedit, magnum sibi ex illa quisque tentatus premium acquirit, sicut beatus Iacobus  consequenter hic dicit: Beatus uir, qui suffert tentationem; quia cum probatus fuerit, accipiet coronam uite, quam repromisit Deus diligentibus se. Quia difficile est hortari ad contemptum mundi, ideo subdidit de magnitudine premii. Quasi diceret: uere quisque fidelis debet pati tentationem, quoniam cum per illam probatus fuerit, accipiet, ut triumphatores, coronam uite, quam per prophetas et apostolos repromisit Deus diligentibus se. Qui per exercitium tentationis probatur, perfectus est in fide, propter quod et tentatur. Sequitur: Nemo cum tentatur, dicat quoniam a Deo tentatur. Hactenus de exterioribus egit tentationibus, nunc de illis, quas interius instigante diabolo, uel etiam fragilitate nature toleramus; ubi etiam illorum  errorem destruit, qui dicebant, malas cogitationes sicut et bonas a Deo nobis inspirari, et hominem quasi ex necessitate peccare. Dicitur ergo apertius: Nemo cum tentatur, id est cum interiori tentatione capitur, dicat quoniam a Deo tentatur, quasi Deus immittat malas cogitationes. Exteriorem quippe tentationem immittit Deus ad suorum probationem, interiorem uero qua sepe concipitur furtum, adulterium, homicidium, non immittit Deus. Iterum dicit: Deus enim intentator malorum est. Ac si diceret: Deus non est immissor tentationum. Tribus modis tentatio agitur, scilicet suggestione hostis, delectatione, uel etiam consensu nostre fragilitatis.

Quod si suggestioni non consentimus, tentatio nobis ad uictoriam prouenit. Sed si suggestio illicit  delectando, iam offendimus, sed nondum mortem incurrimus. Ac si delectationem concepti in corde facinoris sequitur partus praue actionis, iam nobis mortis reis uictor hostis abscedit. Sequitur: Ipse, scilicet Deus, neminem tentat, id est nullum in tentationem ducit. Duo sunt genera tentationum, unum uidelicet quod tentatum probat, sicut tentauit Deus Abraham . Aliud quod decipit, secundum quod Deus neminem tentat. Unde autem tentatio oriatur, subdendo manifestat, dicens: Unusquisque tentatur a concupiscentia sua abstractus et illectus. Ac si apertius diceretur: A Deo nullus, sed potius unusquisque tentatur a concupiscentia sua, uel cum caro suauia sibi querit, uel cum diabolus incentiua  immittit, a recto itinere abstractus et illectus ad malum. Deinde, inquit, concupiscentia cum conceperit parit peccatum, id est cum conceperit delectando, uel consentiendo, perducit ad actum manifeste. Sequitur: Peccatum uero, cum consummatum fuerit, generat mortem, id est cum peractum, et consuetudine consummatum fuerit, generat mortem; quia sicut qui tentatus superat, premium uite acquirit; ita qui concupiscentiis illectus superatur, merito ruinam mortis incurrit. Cum super fundamentum ligna, fenum, stipulam edificamus, diabolus supponit  incendium. Sed si edificamus aurum, argentum, lapides pretiosos, tentare non audet, nec tamen omnino desistit, sed sedet in occultis ut interficiat innocentem .

Cassiodorus: Sedet quasi cum mora in insidiis cum diuitibus huius seculi quos ditabit, et muneribus cumulabit, quorum falsam felicitatem ad alios decipiendos ostentabit. In insidiis dico positus in occultis, id est in ambiguis, ubi non facile intelligitur quid appetendum sit, quidue non. Potest hoc de diabolo, ut supradictum est, intelligi, potest et de quolibet impio homine, fidelibus Ecclesie insidiante, aduerti. Augustinus: Ad quid sedet impius in insidiis? uidelicet ut interficiat innocentem, ex innocenti faciendo nocentem. Deinde exponit insidias  eius dicens: Oculi eius in pauperem respiciunt: insidiatur quasi leo in spelunca sua . Quasi diceret: Oculi eius respiciunt ueluti cum misericordia et affectu in pauperem. uel alios sic decipit, quia oculi eius respiciunt crudeliter in pauperes spiritu, quorum est regnum celorum , quia iustis et pauperibus spiritu maxime insidiatur. Et ipse in abscondito insidiatur, quia ille nescit qui decipitur. Ipse dico quasi leo existens propter uim in spelunca sua, scilicet propter dolum. Iterum beatus Iacobus consolans, hortatur fideles, dicens: Nolite itaque errare, fratres mei dilectissimi. Ac si diceret: Nolite errare existimando, quod testamenta uitiorum a Deo procedant; et ideo a nobis dissentire non debetis, quia nichil inutile, sed quod uobis est  necessarium suadeo. Et quia peccata non sunt a Deo, sed uirtutes, recte subiungit, dicens: Omne datum optimum, et omne donum perfectum desursum est descendens a Patre luminum, apud quem non est transmutatio, nec uicissitudinis obumbratio. Ostenso quod uitia non a Deo, sed a nobis ipsis sunt; econtra ostendit quia quidquid boni agimus, non a nobis, sed ex Deo est. Unde Patrem luminum uocat, id est auctorem omnium spiritualium donorum. Dicatur ergo apertius: Quia igitur mala non a Deo, sed potius bona oriuntur: Omne datum optimum, ut castitas uidelicet et alie uirtutes, et omne donum perfectum, id est exsecutio ipsarum uirtutum, uel uita eterna que est perfecta, desursum est, descendens  a Patre luminum quasi radius a sole, apud quem non est transmutatio, id est in cuius natura mutabilitas nulla est, sed identitas, et non solum in natura, sed etiam in largitione donorum; quia sola dona lucis, et non tenebras immittit errorum; nec uicissitudinis obumbratio, quia lumen eius aliqua umbra non intercidit, ut aliqua mala immittat, sed semper bona lucis dona. In nobis aliquando sunt Dei dona, que superuenientia obumbrant peccata, que non sunt in Deo. Datum refertur ad naturam, donum ad gratiam; et datum ipsi homini, donum gratie Dei solet ascribi: sed et bonum nature a Deo. Iterum Dei beneficia reducit ad memoriam, cum subiungit dicens: uoluntarie genuit nos uerbo ueritatis, ut simus initium aliquod creature eius.  Quasi diceret: Omne bonum est a Deo, et non meritis nostris ad hoc accessimus, sed sola gratia diuine uoluntatis. Dicatur ergo apertius: uoluntarie post filios tenebrarum genuit nos per aquam regenerationis in filios lucis: uerbo ueritatis, in doctrina euangelii, ad hoc uidelicet, ut simus initium aliquod creature eius; ne per hanc scilicet genituram putemus nos esse quod ipse est, sed quemdam principatum in creaturis adoptione nobis concessit. Quodammodo princeps est homo omnium creaturarum, que sub celo sunt. Unde alius translator ait: Ut simus initium aliquod creaturarum eius. Supra monuit ad tolerantiam tentationum, deinceps moralibus instruit preceptis. Ait enim: Scitis, fratres mei dilectissimi. Quasi diceret: Scitis quod a  uobis ipsis habuistis ad uitia labi, a Domino superna gratia illustrari, et cum initium creature aliquod geniti estis, in uobis perseueret. Sequitur: Sit autem omnis homo uelox ad audiendum, tardus autem ad loquendum, et tardus ad iram. Ac si diceret: Sit omnis homo tardus ad loquendum, ne uidelicet ante tempus presumat docere; et tardus ad iram, id est, ut sine causa non temere irascatur, uel contra subditos peccantes, uel contra quoslibet fratres, uel contra felicitatem malorum, quia maturitas sapientie non nisi tranquilla mente percipitur. Et qui iratus iudicat, etiamsi iustitiam iudicat, tamen diuini examinis iustitiam, in quam perturbatio non cadit, non potest imitari. Quare? Quia ira uiri iustitiam Dei non operatur.

 Homo iracundus, etsi apud homines uideatur iustus, apud Deum tamen est iniustus. Propter quod abiicientes, inquit, omnem immunditiam, et abundantiam malitie, in mansuetudine suscipite insitum uerbum quod potest saluare animas uestras. Monuit ad inquirendam doctrinam; ad quam suscipiendam, et ut ea possint proficere, hortatur ad munditiam corporis et anime; quia qui non declinat a malo, non potest facere bonum. Dicatur ergo apertius: Propter quod, id est propter illud quod supradictum est, attenti debetis esse prius ad audiendum, deinde ad docendum, abiicientes omnem immunditiam, anime uidelicet et corporis, et abundantiam malitie. Malitia proprie ad interioris hominis  prauitatem respicit. uel abundantia, id est malos homines abundantes in malis. In mansuetudine, uidelicet contra iram, suscipite insitum uerbum cum magno honore, quod uestris cordibus predicando imponimus. uel uerbum quod insitum et seminatum est in die redemptionis; quando uos genuit Deus, quod potest saluare animas uestras, etiam si in corpore tentationem uel mortem patimini. Et non solum auditu illud suscipite, sed etiam opere implete, quia non auditores legis iusti sunt, sed factores .

Iterum consulendo subiungit, dicens: Estote factores uerbi, et non auditores tantum, fallentes uosmetipsos. Quasi diceret: Nunc perfectius suscipite, et operibus implete, quod in mysterio tenetis. Ac si  patenter dicat: Estote opere factores uerbi, et non auditores tantum, fallentes uosmetipsos, si per solum auditum uos saluandos putatis; quia si quis auditor est uerbi, et non factor, hic comparabitur uiro consideranti uultum natiuitatis sue in speculo, corporali scilicet, ubi sola umbra relucet. Allegorice: Qui proponit in animo suo considerare in Scripturis, quasi in speculo, uultum natiuitatis sue, uidelicet qualiter sit homo natus, quam fragilis, uel quid futurus, quam breuis eui, in quantis miseriis positus, compunctionem magnam et uoluntatem penitendi contraxit, et statim aliqua seductus tentatione, obliuiscitur compunctionis, et ad peccata redit; cuius inconstantie comparatur, qui libenter uerbum audit, et implere negligit. Et est similitudo  inter illum qui sponte sua, sine doctore, se ad Scripturas applicuit, et illum, qui ab alio Scripturas audit, cum neuter impleuerit. Sequitur: Considerauit se, et abiit, et statim oblitus est qualis fuerit, quia uidelicet non rem, sed solam umbram uidit, sicut ille qui habet solam uerborum umbram, et non corpus operis. Puer cum nascitur, uagit, per quod indicatur dolor anime, que in uita intrat ad miserias carnis, quem dolorem postea obliuiscitur consueta illecebris carnis. Sequitur: Qui autem perspexerit in legem perfectam libertatis, et permanserit in ea, non auditor obliuiosus factus, sed factor operis, hic beatus in facto suo erit. Quasi diceret: Qui solo auditu putat se saluari, fallitur; sed qui perspexerit in legem perfectam libertatis, id est  audiendo uerbum Euangelii, et permanserit in ea continuatione operis, non auditor obliuiosus factus, sed factor operis; hic beatus non in auditu, sed in facto suo erit in futuro, etiamsi hic est miser. Legem perfectam libertatis gratiam uocat Euangelii, que perfecte liberos facit a seruitute timoris. Qui legem tenebant, in timore seruiebant; quia quisquis eam transgrediebatur, sine miseratione lapidabatur. Hec lex neminem ad perfectum perduxit, quia, etsi cogebat timore seruire, non dabat gratiam ut compleretur amore, et a penis inferni non poterat liberare . Sed caritas, que datur in Euangelio, mittit foras timorem, et ducit ad uitam . Iterum ad illorum instructionem subiungit,  dicens: Si quis putat se religiosum esse, non refrenans linguam suam, sed seducens cor suum, huius uana est religio. Monuerat superius, ut uerbum Dei non audirent solum, sed etiam implerent; nunc autem ut undique munitos reddat, addit nichil ualere hec omnia, nisi etiam lingua refrenetur a detractionibus, et mendaciis, ac blasphemiis, stultiloquiis, atque multiloquio, quia corrumpunt bonos mores colloquia mala . Dicatur ergo apertius: Si quis putat se religiosum esse, per fidem scilicet, quam habet, et opera fidei, non refrenans linguam suam, sed seducens cor suum, non intelligens se puniendum pro peccatis lingue, huius uana est religio, id est inutilis, uel non munda. Quasi diceret: Non solum sitis factores uerbi, sed et linguam  refrenate. Iterum misericordie opera commendans, subiungit dicens: Religio munda et immaculata apud Deum et Patrem, hec est: uisitare pupillos et uiduas in tribulatione eorum, et immaculatum se custodire ab hoc seculo. Ac si apertius diceret: Religio munda in cordis intentione, et immaculata operis exsecutione, apud Deum et Patrem, qui non fallitur in discernendo, sicut homines, et filiis pie consulit et retribuit, hec est: uisitare pupillos, id est succurrere eis qui carent presidio patrum, et uiduas, quibus deest solatium maritorum, in tribulatione eorum, id est in tempore necessitatis de quibus dicitur: Quandiu fecistis uni de his fratribus meis minimis, mihi fecistis . Et immaculatum se custodire ab hoc seculo,  munditiam cordis conseruando et praua opera fugiendo. Quia dixerat factorem beatum, nunc que facta maxime placeant dicit, scilicet misericordia et innocentia. Nam in eo quod pupillos et uiduas uisitare iussit, cuncta, que erga proximum agere debemus, insinuat; quod immaculatos a seculo iubet custodiri, uniuersa, in quibus nos castos obseruare decet, ostendit, in quibus sunt et ea que supra obseruare monuit, ut tardi ad loquendum, et tardi ad iram.

Sequitur: Fratres mei, nolite in personarum acceptione habere fidem Domini nostri Iesu Christi glorie. Quare? Quia mundus pauperem abiicit, diuitem colit; fides Christi e contra docet, quia omnis gloria  diuitum tanquam flos feni , misericordia uero in pauperes floret in eternum. His uerbis beatus Iacobus ostendit, quoniam hi, quibus scribebat, fide imbuti sed operibus uacui erant; et eleemosynam, quam predicabant, non pauperibus propter eterna, sed diuitibus propter temporalia commoda faciebant. Unde eos redarguens Dominum glorie nominat, ut eius iussis obediatur, qui sempiterna gloria remunerat quidquid pro eius amore pauperibus datur. Quicunque diuitem propter diuitias eligit, et pauperem propter paupertatem abiicit, in utroque peccat. Unde et recte subditur: Etenim si introierit in conspectu uestro uir aureum annulum habens in ueste candida, introierit autem et pauper in sordido habitu, et intendatis in eum, qui est indutus  ueste preclara, et dixeritis ei: Tu sede hic bene; pauperi autem: Tu sta illic aut sede sub scabello pedum meorum. Augustinus: Si hanc distantiam sedendi et standi ad honores ecclesiasticos referamus, non est putandum, leue esse peccatum in personarum acceptione habere fidem Domini glorie. Quis enim ferat eligi diuitem ad sedem honoris Ecclesie, contempto paupere instructiore et sanctiore? Si autem de quotidianis consessibus loquitur, quibus differenter diuites et pauperes suscipimus, quis non hic peccat? Non tamen peccat, nisi cum apud semetipsum intus ita iudicat, ut et ei tanto melior, quanto ditior ille uideatur; hec enim uidetur significasse subdendo: Nonne iudicatis apud uosmetipsos, et facti estis iudices cogitationum iniquarum, id est humanarum?  Audite, inquit, fratres mei dilectissimi, nonne elegit Deus pauperes in hoc mundo, diuites autem in fide et heredes regni quod promisit diligentibus se? Pauperes elegit Deus dicens: Nolite timere, pusillus grex, quoniam camplacuit Patri uestro dare uobis regnum . Nam et ipse Dei et uirginis Filius pauperes elegit parentes, quorum officio secundum carnem nutriretur. Dicatur ergo apertius: Audite, fratres mei dilectissimi, id est diligentius attendite, quia non qui ditiores in seculo, meliores sunt in examine diuino; et ideo pauperibus non preferendi. Nam Deus non diuites, sed pauperes elegit, id est humiles pro contemptu rerum uisibilium, fide autem inuisibilium diuitiarum mundo despicabiles apparent, sed hos tamen exspectatione  futuri regni preclaros reddidit, et nobiles. uos, inquit, exhonorastis pauperem, dicendo, uidelicet: Tu sta illic, aut sede sub scabello pedum meorum. Sequitur: Nonne diuites per potentiam opprimunt uos, et ipsi trahunt uos ad iudicia? Ac si diceret: Diuites per potentiam opprimunt uos, bona auferendo et uerbera dando; etiam ipsi trahunt uos ad iudicia, et sine causa faciunt condemnari. Hoc loco apertius ostendit, quos diuites superius dixit; scilicet illos, qui diuitias Christo preferunt: et ipsi, alieni a fide eos, qui credunt, per potentiam opprimunt, et ad iudicia potentiorum trahunt. Et est alia causa, quare non sunt diuites eligendi, scilicet quia mala inferunt fidei. Nonne, inquit, ipsi blasphemant bonum nomen, quod  inuocatum est super nos? Hoc apostolorum temporibus plures gentilium et Iudeorum, maxime priores, fecisse inueniuntur. Bonum nomen, ait, blasphemant, id est salutare Christi nomen, quod inuocatum est super nos, ad perfectionem nostram. Iterum dicit: Si tamen legem perficitis regalem secundum Scripturas, uidelicet: Diliges proximum tuum sicut te ipsum, bene facitis; si autem personas accipitis, peccatum operamini, redarguti a lege quasi transgressores. Ac si apertius loqueretur dicens: Si legem perficitis regalem, id est excellentem inter alias; secundum Scripturas, secundum uidelicet quod Scripture testantur, scilicet hanc: Diliges proximum tuum sicut te ipsum. Quia aspere superius  de contemptu mundi locutus erat, et quodammodo contrarius legi diuine, que omnes diligi precipit, ne omnino contemnendi diuites putentur, subdit: Quasi propter predictas causas non sunt eligendi; sed tamen si perficitis hanc legem, que dicit, Diliges proximum tuum sicut teipsum , bene facitis; quia etsi diuites propter diuitias non sunt eligendi, non tamen propter Deum minus sunt diligendi. Si autem personas accipitis, peccatum operamini, redarguti a lege quasi transgressores, que lex dicit: Non confundas personam pauperis, nec honores uultum potentis . Et in ueteri Testamento dicitur: Nulla erit distantia personarum, ita paruum ut magnum audietis; quia iudicium Domini est . Ne ergo putarent quibus loquebatur,  contemptibile esse peccatum in hac una re legem transgredi, consequenter addidit, dicens: Quicunque totam legem obseruauerit, offendat autem in uno, factus est omnium reus.

Ac si dicatur: Quicunque totam legem obseruauerit, id est in animo obseruare proposuerit, offendat autem in uno, non ex humana fragilitate, sed reputando leue esse, factus est omnium reus apud Deum, qui nichil dimittit impunitum, et scit quam necessariam legem dederit. Qui enim dixit, Non mechaberis, dixit et Non occides. Qui negligit mandatum, credit illud inaniter a Deo esse constitutum. Quod si non mechaberis, occidas autem, factus es transgressor legis, et ita contemptor legislatoris. Hanc sententiam ex simili uideamus. Si quis me  offenderet, omnes fratres et amicos meos in me offenderet, et quodammodo contra omnes peccaret. Sic ille qui unum mandatum negligit, cetera que completa uidebantur adiuuare, sibi inutilia reddit. uere qui in uno offendit, transgressor totius legis est, quia peccat, et contra auctorem legis, quem in sua lege negligit, et contra caritatem, que est causa et quasi mater totius legis. uel aliter: Charitas est plenitudo legis, in cuius preceptis tota lex pendet . Qui ergo contra caritatem facit, merito omnium reus est. Nemo autem peccat, nisi contra caritatem faciat, quia nec Deum uere diligit, cuius legem diligit, nec proximum, in quem delinquit. Quia ergo superius ostenderat eos in caritate peccare, quando dicunt pauperi: Tu sta  illic, competenter subdit: Qui in uno, id est in caritate offendit, que est radix omnium preceptorum, ab omnibus preceptis, que sunt filii caritatis, accusatur. Cum ergo non dicantur paria peccata, nisi forte quia magis facit contra caritatem, qui grauius peccat, et minus qui leuius? Sequitur: Sic loquimini, et sic facite, sicut per legem libertatis incipientes iudicari. Ac si diceret: Sic loquimini proximis, et ita estote eis misericordes, sicut Deus uobis. Aliter: Grauius iudicatur, qui legem Moysi, quam qui naturalem contemnit; grauius etiam qui legem gratie, quam qui legem Moysi despicit. Quasi ergo diceret: Bene loquimini et bene facite; quia si negligitis, grauius damnabimini,  quam qui fuerunt tempore Moysi; quia cui plus committitur, plus ab eo exigitur. Quandoquidem malum est, propter diuitias diuitem eligi, pauperem abiici; et quia bonum est, propter Deum etiam diuites diligere, pupillos et uiduas uisitare, ergo sic loquimini et sic facite. Hec loquendo et faciendo curate, ut proximos diligendo, a Deo diligi mereamini; misericordiam impendentes, misericordia digni existatis. Incipientes, inquit, iudicari sicut per legem libertatis. Lex libertatis, lex est caritatis, quam superius regalem uocauit, qua dicitur: Diliges proximum tuum sicut teipsum, qua lege uos Deus iudicat, cum magnam misericordiam donat; quia non iudicamini per legem penarum et seruitutis, sed per legem gratie, que spontaneos  uocat ad penitentiam, et peccata dimittit. Iudicium, inquit, sine misericordia illi, qui non fecit misericordiam. Ac si apertius diceretur: Oportet uos misericorditer agere, quia qui potuit et non fecit misericordiam antequam iudicaretur, sine misericordia iudicabitur. Quo plus maiorem quis misericordiam a Domino consequitur, eo iniustius indigenti proximi misericordiam negat, et iustius impietatis penas luit. Iterum misericordie opera fidelibus commendans, ait: Superexaltat misericordia iudicium : id est supponitur ei scilicet iudicio. Misericordia quasi illuminat iudicium; quia iudicium, quod est cum misericordia, per ipsam misericordiam commendabilius est, et magis placet. Sicut in iudicio dolebit qui non fecit misericordiam;  ita qui fecit, remuneratus exsultabit atque gaudebit. Aliter: Superexaltat, id est supponitur misericordia iudicio; quia in quo inuentum fuerit opus misericordie, et si habuerit aliquid in iudicio quo puniatur, tanquam unda misericordie ignis peccati exstinguitur. Aliter: Superexaltat misericordia iudicium. Plures per misericordiam colliguntur, sed qui misericordiam prestiterunt. Beati enim misericordes: quoniam ipsi misericordiam consequentur  Sequitur: Quid proderit, fratres mei, si fidem quis dicat se habere, opera autem non habeat? Nunquid fides poterit saluare eum? Quasi diceret: Debetis bona agere, quia falluntur, qui solam fidem sufficere credunt, cum tempus habeant operandi. Sola nimirum fides saluat hominem, que  per dilectionem operatur. Sicut sola uerba pietatis nudum, uel esurientem fratrem, aut sororem non recreant, si non cibus, uel uestis prebeatur; ita fides uerbo tenus seruata non saluat. Hic latius de operibus misericordie loquitur, ut quos precedente sententia terruerat consoletur docendo quibus remediis expientur quotidiana peccata, sine quibus non agitur presens uita; ne illi, qui in uno tantum, sed qui in multis offendunt, in iudicio inueniantur rei omnium. Quod legitur, qui crediderit, scilicet, et baptizatus fuerit, saluus erit ; de fide perfecta, que per dilectionem operatur, est intelligendum. Fides ergo, si non habeat opera, quibus reuiuiscat, mortua est in seme ipsa, id est contra seipsam; quia quod uerbis promisit, operibus  non impleuit. Sed dicet quis, uobis uidelicet irridendo: Tu fidem habes, et ego opera. Quasi diceret beatus Iacobus: Non solum propter predictas rationes debetis ad bene operandum incitari, sed propter hoc, ne improperium uidelicet ab aliis patiamini; quia aliquis assumpta fiducia de suis operibus, ut ostendat solam fidem non ualere, improperando dicat: Tu fidem habes sine operibus, et ego opera fidei.

Quia ergo non habes opera, ostende mihi, si potes, fidem tuam sine operibus, per aliqua certa signa ut credam te esse fidelem. Sed quia non poteris, cum desint opera, ego ostendam tibi per opera que habeo fidem meam, quibus operibus me esse  fidelem probare possum. Hoc loco beatus Iacobus probauit eos, qui opera non habebant, ueram fidem non habere; nunc autem cuiusmodi fidem habeant, patefacit; ne illam talem fidem magni faciant. Ait enim: Tu credis quoniam unus est Deus: bene facis; et demones credunt, et contremiscunt. Scriptum est enim: Exibant demonia a multis clamantia, et dicentia: Quia tu es Filius Dei . Sed et legio, que hominem obsidebat, timens clamabat: Quid nobis et tibi, Fili Dei summi? uenisti ante tempus perdere nos? Adiuramus te per Deum, ne nos torqueas . Qui ergo Deum esse non credunt, uel creditum non timent, demonibus tardiores et proteruiores sunt. Dicatur ergo apertius: Tu credis quoniam unus est Deus:  bene facis, id est non improbo, sed tamen non sufficit; et ne putes quod in hoc aliquod magnum facias; nam et demones unum esse Deum credunt, et, quod plus est, contremiscunt. Probato quod fides sine operibus mortua est; ut euidentius ad bonam operationem eos inuitet, elegans exemplum bone operationis de Abraham patriarcha proponit illis, qui de circumcisione crediderant, ut bonum patrem, quasi boni filii in tentatione et operatione imitentur. Ait enim: uis scire, homo inanis, quoniam fides sine operibus mortua est? Abraham pater noster nonne ex operibus iustificatus est, offerens filium suum Isaac super altare? Non solum rationibus, sed etiam exemplo et auctoritate utitur. Licet Abraham per fidem quam habebat, iustus erat;  tamen per opera que addidit, amplius est iustificatus; que nisi fecisset, meritum precedentis fidei amisisset. Arbitrabatur Abraham, quando filium suum offerebat super altare, quod et mortuos potens est Deus suscitare . Magna tentatio, cum filium iubebatur occidere; magna fides, cum etiam de mortuo credebat se posse semen accipere: magnum opus, cum dilectissimum non dubitaret filium offerre. Quia ergo illum obtulit in quo acceperat promissionem, apparet magna uirtus fidei, quia etsi eum offerret, credebat promissionem implendam, quia potentem credebat Deum etiam suscitare mortuum. Quod Abraham per fidem sine operibus iustificatus dicitur; de operibus, que precedebant, intelligitur: quia per opera, que fecisset,  non fuit iustus, sed sola fide . Hic de operibus agitur, que fidem sequuntur, per que amplius iustificatur, cum iam per fidem fuisset iustus. Unde Paulus: Fide Abraham obtulit Isaac, cum tentaretur : Hec oblatio est opus et testimonium fidei et iustitie. Paulus in Abraham fidei constantiam, Iacobus laudat operum magnificentiam, quia in utroque fuit perfectus Abraham, et de utroque in exemplum proponitur. Et ne discipuli Christiani, quibus sanctus Iacobus scribebat, opera tanti Patris imitari non possent, presertim cum modo nullus cogat filios offerre, addit exemplum mulieris peccatricis, que per opera misericordie et hospitalitatis soluta est a peccatis, et  ascripta ciuibus Isrelitici populi, et adnumerata in generationibus Saluatoris. Ait enim: Similiter et Rahab meretrix, nonne ex operibus iustificata est suscipiens nuntios, et alia uia eiiciens. Ac si apertius diceret: Similiter, id est non solum Abraham per maiora opera, sed etiam Raab per minora sua opera est iustificata, suscipiens nuntios Iosue, et alia uia eiiciens, ne a uiris Iericho occiderentur. Raab latitudo interpretatur, et significat Ecclesiam fide dilatatam. Huius exemplo monet, patrie pereuntis interitum cauere per opera misericordie, nuntios Christi suscipere, et seruare et ad Iesum remittere, sicut legitur beatus Gamaliel fecisse .

Fuere nonnulli temporibus apostolorum, qui descendentes  de Iudea Antiochiam non bene eruditi in lege fidei, docebant credentes ex gentibus debere circumcidi; et alios errores inducebant, qui ueris predicatoribus non paruum laborem questionis contulerunt . Hos ergo ab officio uerbi remouet beatus Iacobus, ne ueros impediant predicatores. Dicat ergo: Sicut monui uos, inquit, ad opera misericordie facienda, sic moneo ad uitanda stulta magisteria. Nolite itaque plures magistri fieri fratres mei [scientes], quoniam maius iudicium sumitis. Qui indoctus officium docendi usurpat, et Christum non sinceriter nuntiat, maiorem damnationem meretur, quam si solus in suo scelere periret; sicut e contra qui bene ministrat, gradum sibi bonum acquirit. Dicat ergo apertius hic sanctus  Apostolus: Nolite plures magistri fieri, fratres mei. Quare? Quia in multis offendimus omnes. uere periculosum est, quia non tantum uos minus eruditi, sed nos omnes predicatores etiam maiores in multis offendimus, alii uidelicet male uiuendo, alii male docendo. His et aliis modis se illis connumerat, ut eos liberius arguat. Aliter iustus, et aliter malus offendit. Iustus fragilitate carnis offendit, et tamen iustus esse non desinit. Unde Salomon: Septies in die cadet iustus et resurget . Sicut ergo quotidiana est offensio, ita quotidiana orationum et bonorum operum medela cunctis est necessaria. Impii uero post offensionem corruunt in malum. Sequitur: Si quis in uerbo non offenderit, hic perfectus  est uir. In uerbo illo uidelicet, cuius offensionem humana potest uitare fragilitas, ut uerbum detractionis, superbie, iactantie, sed et otiose et superflue locutionis, qui non offendit, perfectus est uir. Ac si apertius loqueretur dicens: In multis offendimus, quia istis et multis aliis modis, et ideo non sumus perfecti, quia ille tantum est perfectus, qui in uerbo non offendit. Hac sententia uult ostendere ineuitabilem uerbi offensionem, ut imperitos deterreat, ne cupiant prelationem, quia qui cupit preesse, oportet aliis perfectiorem esse, ne offendat, dum debet prodesse. Iterum dicit: Si frenos equis in ora mittimus ad consentiendum nobis; subaudis,  in ora nostra multo magis debemus mittere. Dum similitudinem de equis ad linguam trahit, conuenientiam et facultatem refrenandi linguam ostendit. Quasi diceret: Conuenit ut in ora nostra frenos continentie mittamus ad consentiendum Creatori nostro, ut per lingue custodiam, operum quoque rectitudinem obtineamus. Consequenter etiam de nauibus aliam proponit similitudinem, dum dicit: Ecce naues cum magne sint, et a uentis ualidis minentur, etc. Allegorice: Magne naues in mari mentes hominum in mundo, uenti a quibus minantur, appetitus mentium sunt, per quos naturaliter coguntur aliquid agere, quo perueniant ad bonum finem uel ad malum. Gubernaculum cordis intentio qua boni, transgressis fluctibus seculi,  salutis portum inueniunt reprobi quasi in Scylla uel Charybdi intereunt.

Scylla et Charybdis due rupes sunt in insula Sicilie, quibus naues absorbentur, aut leduntur.  »Scyllam quoque ferunt feminam capitibus caninis succinctam, cum latratibus magnis propter fretum Siculi maris, id est Sicilie, in quo nauigantes uerticibus in se concurrentium undarum exterriti, latrare existimant undas, quas sorbentis estus uorago collidit.« Ut ergo supra dictum est, Scylla et Charybdis due rupes sunt in mari Siculi, id est Sicilie, innumera in circuitu habentes latibula aquas absorbentia uicissim et euomentia. Quas dum interdum absorbent et euomunt, uidentur  a transeuntibus quasi multorum canum uoces latrantium. Unde in prouerbio dicitur: Si euasisti Scyllam, caue ne incurras Charybdim. Sicut ergo superius dicitur, bona intentio est gubernaculum cordis, qua boni salutis portum inueniunt, reprobi uero quasi Scylla uel Charybdi per malam intentionem intereunt. Quia ergo boni portum salutis inueniunt, et mali cito intereunt, recte subiungitur:

Ita et lingua modicum membrum est, sed magna exaltat, id est magna premia, si impetus dirigentis bene eam gubernat; si autem male, sibi suisque magna perditionis exaltat. Unde Salomon: Mors et uita in manibus lingue . Lingua exaltat uitam, si bene docet Ecclesiam; exaltat  autem mortem, si male. Agit namque contra illos qui uita et scientia destituti erant, et docere presumebant. Quidam libri habent: Et magna exsultat; quia ceterorum, scilicet uerba et sensus despiciens, singulariter se esse sapientem iactat et facundum. Unde dicitur: Nolite multiplicare loqui sublimia, gloriantes . Iterum de igne exemplum satis congruum ponit cum subiungit: Ecce quantus ignis quam magnam siluam incendit! Et lingua ignis est, uniuersitas iniquitatis. Sic et lingua incontinens magnam bonorum operum materiam perire facit; et cum fere impossibile sit uitari peccatum etiam a perfectis, non quilibet appetere  debet mysterium. Et lingua, inquit, ignis est uniuersitas iniquitatis: quia uirtutum uidelicet siluam male loquendo deuorat, et per eam cuncta fere facinora, aut concinantur, ut latrocinia, stupra; aut perpetrantur, ut periuria, falsa testimonia; aut defenduntur, ut cum quilibet impurus excusando scelus quod admisit, simulet bonum quod non fecit. Sequitur: Lingua constituitur in membris nostris, que maculat totum corpus nostrum, et inflammat rotam natiuitatis nostre inflammata ad gehennam, id est contaminat totum cursum temporalis uite, quousque ad mortem, uelut currente rota, agitamur. uel ideo rotam natiuitatis nostre dicit, quia merito prime preuaricationis ab interna stabilitate proiecti, huc illucque uaga mente raptamur;  ubi periculum, uel ubi sit salus, prorsus ignoramus. Inflammatur hec rota natiuitatis igne lingue, cum uitium natiue perturbationis ineptis etiam et noxiis sermonibus maculatur. Inflammata, inquit, ad gehennam. Sicut gehenna semper ardet, sic et diabolus, propter quem facta est, ubicunque sit, uel in ere, uel sub terra, secum fert tormenta suarum penarum, et flammarum; et hac pena commotus, flammam uitiorum suggerit hominibus, et ea que inuidendo eis suggesserit, per lingue incontinentiam aperit, et per cetera membra ad effectum perducere cogit. Iterum malignitatem indomite lingue apertius ostendens, dicit: Omnis natura bestiarum, et uolucrum, et serpentium, et ceterorum domatur, et domita sunt a natura humana;  linguam autem nullus hominum domare potest, inquietum malum, plenam ueneno mortifero. Lingua prauorum bestiis ferocitate, uolucribus leuitate, serpentibus uirulentia precellit. Sunt quidam bestiales, qui exacuunt ut gladium linguas suas ; sunt uolatiles, qui ponunt in celo os suum, et quorum os locutum est uanitatem ; sunt serpentini, de quibus dicitur: uenenum aspidum sub labiis eorum .

Legimus in Plinio immanissimam aspidem in Aegypto a patrefamilias domitam quotidie de cauerna sua egressam, et a mensa eius annonam percipere solitam. Legimus in Marcellino, tigridem mansuetam factam, ab India Anastasio principi missam.  Aliqui sunt bestiales sensu et opere; aliqui uolucres instabilitate; alii serpentes astutia nocendi, quorum linguam difficile est a magistro refrenari. Linguam ergo nullus hominum domare potest, id est nullus doctorum potest cohibere linguam uerbosorum subditorum. Inquietum malum, id est non potest domari, quia non quiescit in uno, ut solus linguosus peccet, sed serpit more ueneni de uno in alium transeundo.

Quia lectio Plinii superius mansuetam nobis aspidem ad memoriam reduxit, latius, si placet, de eiusdem serpentis natura, beato Isidoro docente,  aliqua audiamus  . »Aspis, inquit, uocata, eo quod morsu uenenum immittat et spargat; enim Greci uenenum dicunt, et inde aspis, quod morsu uenenato interimat. Huius serpentis diuersa genera sunt et species, et dispares effectus ad nocendum. Fertur  autem aspis cum ceperit pati incantatorem, qui eam quibusdam carminibus euocat, ut illam de cauerna producat; illa cum exire noluerit, unam aurem in terram premit, alteram uero cauda obturat, et operit; atque ita uoces illas magicas non audiens, non exit ad incantatorem. Dipsas genus est aspidis, que Latine situla dicitur, quia quem momorderit, siti perit. Hypnalis, genus est aspidis dicta, quod somno necat: hanc sibi Cleopatra apposuit, et ita morte quasi somno  soluta est. Hemorrhois aspis nuncupata, eo quod sanguinem sudet, qui ab ea percussus fuerit, ita ut dissolutis uenis, quidquid uite est, per sanguinem euocet. Grece enim sanguis dicitur. Prester aspis semper ore patenti et uaporante currit; cuius peta sic meminit:

Oraque distendens auidus fumantia prester.
Quem hic percusserit, distenditur, enormique corpulentia necat, extuberatum enim putredo sequitur. Seps, tabificus aspis, dum momorderit hominem, statim eum consumit, ita ut liquefiat totus in ore serpentis.«

His breuiter de aspidum generibus dictis, iterum Hispaniarum doctor Isidorus de tigridis natura, cuius superius Marcellinus memoriam fecit, nobis  audire cupientibus ad Dei laudem, qui in suis creaturis atque operibus semper est mirabilis, aliquid dicat  : »Tigris, inquit, uocatur propter uolucrem fugam. Ita enim Perse et Medi sagittam nominant. Est enim bestia uariis distincta maculis, uirtute et uelocitate mirabilis, ex cuius nomine flumen Tigris appellatur, quod rapidissimus sit omnium fluuiorum.« Hos magis regio Hyrcania gignit, que iuxta Fison fluuium est posita. Solent preterea feminas canes, id est catellas, noctu in siluis alligatas admitti ad tigrides bestias, a quibus insili, et nasci ex eodem fetu canes adeo acerrimos et fortes, ut in suo complexu leones prosternant.

 Lingua ergo prauorum, ut supradictum est, bestiis ferocitate, uolucribus leuitate, serpentibus uirulentia precellit; quia ab humana natura bestie domantur, et prauorum lingue domari etiam a perfectioribus magistris non possunt. Ideo et nos has ferocissimas bestias huic lectioni inseruimus, ut prudens lector facile intelligere possit, indomita lingua erga se et proximos quam grauis, quamque mortifera pestis sit. In ipsa, ut ait beatus Iacobus, benedicimus Deum et Patrem: et in ipsa maledicimus homines, qui ad similitudinem Dei facti sunt. Quasi diceret: In ipsa benedicimus Deum et Patrem: gratias  uidelicet agendo, laudando: et in ipsa detrahendo maledicimus homines; quia qui detrahit fratri, prouocat illum ad maledicendum, de cuius ueneni atrocitate plura subnectit dum in uituperio creature Creatorem offendimus. In ipsa maledicimus homines rationales  uere Dei cognitionem habentes. uel sicut ipse principaliter preest omnibus, ita et homines, qui ad similitudinem eius facti sunt, presunt ceteris creaturis. Sequitur: Nunquid fons de eodem foramine emanat dulcem, et amaram aquam? Oportet predicatorem aliquando dulci, aliquando amara predicatione uti, attrahendo, increpando, quod satis difficile est, ut diuersis uerbis ad idem tendentibus utrumque facere possit. Non oportet, inquit, fratres, hec ita fieri. uere non oportet ut eodem  ore benedicamus de capite, et maledicamus de membris, quia amaritudine maledictionis consumitur dulcedo benedictionis, quod melius per similitudinem ostendimus. Si simul misces dulcem et amaram aquam, et per idem foramen exeant, dulcis commistione amare in amaram conuertitur, non amara in dulcem commistione dulcis. Sic non placet dulcedo lingue si mista est amaritudine; quia modicum fermentum totam massam corrumpit , nec speciosa laus est in ore peccatoris . Iterum alia exempla proponit dicens: Nunquid potest, fratres mei, ficus uuas facere, aut uitis ficus? Quasi diceret: Sicut arbor, amisso naturali fructu, alterius arboris non fert fructum;  sic maledictio etsi loqui bene uideatur, fructum tamen benedictionis non habet. Quare? quia facilius dulcia in amarum, quam amara in dulce uertuntur. Nunquid oportet, ut doctor sit ficus dulcedine beatitudinis, ad quam monet, et dulcibus utatur uerbis, et ut sit uitis faciens obliuisci omnium temporalium, in quibus oportet asperis uti? Sed nunquid potest idem doctor esse ficus, dulcibus attrahendo, et potest esse uitis, asperioribus ab amore terrenorum retrahendo? Quasi difficile est, salsam dulcem posse facere aquam, id est aliquis predicator acriter mordens aliorum mores, in eadem doctrina non potest esse dulcis eisdem. Sequitur: Quis sapiens, et disciplinatus est inter uos? Ostendat ex bona conuersatione opera sua in mansuetudine sapientie.  Confutatis illis, qui nec uite sanctitatem, nec lingue continentiam habebant, monet illos, qui sibi sapientes esse uidebantur, et qui erant, ut sapientiam suam magis ostendere deberent uiuendo disciplinate, quam alios docendo; quia qui procliuior est ad docendum, quam ad faciendum, aliquando iactantiam, uel contentionem incurrit, uel inuidiam contra alios doctores, et alia multa mala. Ac si apertius predicare presumentibus diceret: Non debetis cito effici doctores, quia quis ex uobis est adeo sapiens agnitione, et disciplinatus exercitio uite, ut audeat magisterium sibi assumere? Prius discat  bene operari, quam alios docere, ut bene conuersando inter uos, exemplum aliorum possit esse; et hoc in mansuetudine, ne propter suam sapientiam, et bonam operationem alios despiciat. Iterum eos ad caritatem et pacem inuitans dicit: Quod si zelum amarum habetis, et contentiones sunt in cordibus uestris: nolite gloriari, et mendaces esse aduersus ueritatem. Quasi diceret: Si zelum Dei habentes bona facitis, et ex conscientia bonorum operum amari erga proximos estis, et eos despicitis, et indignantibus uerbis deturbatis, et quod minus est, contentiones sunt in cordibus uestris, quamuis non prorumpunt in uerba; Nolite ergo gloriari, et mendaces esse aduersus ueritatem, id est nolite mentiri Deo, cui in baptismo promisistis abrenuntiare  pompis diaboli, quod uos non facitis, cum de bono opere superbitis. Ne putetis uos habituros gloriam pro his que fiunt ex superbia, et ad depressionem aliorum, sed penam. Non est, inquit, ista sapientia desursum descendens; sed terrena, animalis, diabolica. Quasi diceret: Ista inflata et indignans sapientia non est desursum descendens a Deo, qui est spiritualium bonorum doctor et dator; sed terrena, animalis, diabolica, terrene scilicet glorie cupida, non spiritualis, sed more animalium sola sensibilia querens. Ista terrena et diabolica sapientia id solum sapit et agit, quod diabolus in natura humana propter preuaricationem infudit; scilicet ad uesana et noxia se conuertit. Sequitur: Ubi zelus  et contentio, ibi inconstantia et omne opus prauum. Ac si apertius diceretur: uere terrena sapientia non est a Deo, quia ubi est zelus Dei, et contentio contra proximos in uerbis, ibi in constantia est mentis huc illucque fluctuantis, quia se ad unam superni intuitus anchoram figere negligit, et omne opus prauum, in conspectu Dei uidelicet, etsi hominibus rectum esse uideatur. Iterum subiungens ait: Que autem desursum est sapientia, primum quidem pudica est, deinde pacifica, modesta, suadibilis, bonis consentiens, plena misericordia, et fructibus bonis. Hec est mansuetudo, quam superius habendam esse precepit, zelo amaritudinis et contentionis aduersa. Nisi primum pudicitia sedeat in mente, nulla perfectio sequitur in opere. Sapientia ergo que desursum  est, primum pudica est, quia uidelicet caste intelligit, et operatur. Deinde pacifica, quia per elationem a Deo uel proximorum societate non se disiungit. Modesta, id est in quibuscunque non ultra modum, nec infra subsistit; suadibilis, quia uidelicet, si in aliquo minus agit, uel propter ignorantiam, uel negligentiam, bonorum suasioni assensum prebet; bonis consentiens, id est quod bonis placere uidet, sibi non displicet; plena misericordia, in animo uidelicet, et fructibus bonis, id est operibus misericordie, ieiuniis scilicet, uigiliis, orationibus; iudicans sine simulatione, quia non appetit uideri  sanctior uel doctior quam est, nec lacerat proximum ad commendationem sui, quod sepe contentiosa facit sapientia. Quasi diceret: Non solum propter predicta debetis huiusmodi sapientiam appetere, sed etiam ideo quia facientibus pacem, quasi iacientibus hoc semen, seminatur et preparatur in pace eterne beatitudinis fructus, id est merces iustitie, que pro iustis operibus retribuitur. Qui hic studet paci, et terram cordis sui operibus pacis, quasi semente aspergit, iustum est, ut habeat eternam pacem, quasi fructum eius seminis.

Sequitur: Unde bella, et lites in uobis? Quasi diceret: Ex uera sapientia oritur pax hic et in futuro: sed e contra in uobis unde bella, et lites nisi ex zelo et contentione? Nonne, inquit, ex concupiscentiis  uestris, que militant in membris uestris? Quia uidelicet, quod mens praua suggerit, manus et lingua implere satagit. Concupiscitis, ait, et non habetis: occiditis, et zelatis: et non potestis adipisci. Ac si diceret: uere ex concupiscentiis sunt in uobis lites, et hoc ordine: Quod concupiscitis, non habetis; occiditis ut habeatis, zelatis, et tamen non potestis adipisci. Litigatis, inquit, et belligeratis, et non habetis propter quod postulastis. Petitis et non accipitis, eo quod male petatis; ut in concupiscentiis uestris insumatis. Prohihuerat superius zelum et contentionem, unde etiam latius disputat addens alia uitia que inde sequuntur, contentiones scilicet concupiscentie, et ex concupiscentiis bella et lites. Qui enim cupit preferri se aliis, uel temporalibus  abundare bonis, odit, inuidet, occidit. Unde et nunc subditur: Litigatis, et belligeratis pro temporali gloria, et non habetis propter quod postulastis. Petitis ad superfluitatem, et non accipitis; quia magis terrena quam Deum amatis. Eo quod male petatis, Deo scilicet datori ingrati estis. Propter hoc, inquit, non accipitis quod petitis, quia Deum digne non postulatis; si enim illum pia intentione postularetis, non solum sempiterna, sed et temporalia uobis ad usum necessaria daret. Quibus hec apostolus Iacobus scribebat, dicere possent: Dicis nos non postulare, certe quotidie. Respondit eis: Petitis quidem aliquando, et tamen non accipitis, eo quod male petatis.

 Iterum subiungit dicens: Adulteri nescitis quia amicitia huius mundi inimica est Deo? Quicunque ergo uoluerit amicus esse seculi huius, inimicus Dei constituitur. Dixerat supra de apertis inimicis Dei, Nonne diuites per potentiam opprimunt uos, et ipsi attrahunt uos ad iudicia, etc.? Sed ne reputentur hi soli esse inimici, qui aperte blasphemant, et persequuntur, agit hic etiam de omnibus amatoribus mundi, quod inimici Dei sunt. Quasi diceret: Non debetis in concupiscentiis insumere, id est perseuerare, uel uitam consumere, quia per hoc probamini esse amatores mundi, et ita adulteri quia relicto celestis sapientie amore, ad mundi huius amplexum declinatis, et pro hoc inimicos Dei uos constituitis. Iterum subdens dicit: Aut putatis quia  inaniter Scriptura dicat: Ad inuidiam concupiscit spiritus, qui habitat in uobis. Scriptura, que a malorum societate cercet, ita per Moysen loquitur: Non inibis cum hominibus terre illius fedus, nec cum diis eorum . Et rursus: Non facies opera eorum, sed confringes statuas eorum . Dicat ergo beatus Iacobus: Non debetis litigare, nam spiritus qui in uobis est, non concupiscit ad inuidiam, sed potius facit concordes. Aliter: Ad inuidiam concupiscit spiritus, qui habitat in uobis; id est cupit ut mundo inuideatis. uel spiritus concupiscit ad inuidiam, id est contra inuidiam; hoc scilicet desiderat, ut inuidia tollatur: uel cupit ut inuideatis mundo, nec ametis eum. uel spiritus cuiuslibet hominis cupit temporalia ad inuidiam,  quia inuidet aliis quod non habet. Sequitur: Maiorem, inquit, dat gratiam. Propter quod dicit: Deus superbis resistit, humilibus autem dat gratiam . Ac si diceret: Spiritus gratie non facit inuidere, imo dat gratiam, id est gratuita dona, maiora quam sint diuitie seculi. Propter quod, id est ut sciamus quibus dat, et quibus non dat, sic ait Scriptura: Deus superbis resistit, humilibus dat gratiam. Ac si apertius diceretur: Malos omnes punit Deus; sed superbis precipue resistere dicitur, quia eos maiori pena plectitur, qui Deo subdi penitendo negligunt. Sed humilibus dat gratiam, qui in suorum plagis manibus ueri medici se subdunt. Humilibus, inquit, dat gratiam, id est, uitam eternam, et bonam operationem. Iterum subiungit  dicens: Subditi ergo estote Deo, resistite autem diabolo, et fugiet a uobis. Appropinquate autem Domino et appropinquabit uobis. Quasi diceret: Quia Deus humilibus dat gratiam, subditi estote Deo, id est uoluntatem eius implete. Resistite diabolo mala suggerenti, et ita fugiet ipse a uobis. Appropinquate Domino per humilitatem, et cetera bona opera; et appropinquabit uobis dando gratiam ut promoueamini in melius, et liberando ab angustiis. Rursus ad perfectionem eos ducere uolens ait: Emundate manus, peccatores: et purificate corda, duplices animo. Ac si diceret: Si ueraciter Deo uultis appropinquare, qui usque nunc peccatores fuistis, purificate et mundate corda, et manuum innocentiam habete,  ne sitis duplices animo, ut eterna et temporalia simul diligatis. Miseri, inquit, estote, et lugete: risus uester in luctum uertatur, et gaudium in merorem. Quasi diceret: Miseri estote et lugete, memores scelerum. Qui miseros fecistis, miserias huius mundi, et paupertatem tolerate, et lugete in animo pro commissis. Risus uester, qui fuit de leuitate seculi, in luctum uertatur et gaudium animi pro perpetratione alicuius peccati in merorem.

Sequitur: Humiliamini in conspectu Domini et exaltabit uos. Ac si apertius diceret: Omnibus modis humiliamini, paupertatem et tribulationem eius amore ferendo, uos ipsos abiiciendo, et exaltabit uos in uita eterna. Iterum dicit: Nolite detrahere alterutro fratres. Quia qui detrahit fratri, aut  iudicat fratrem, detrahit legi, et iudicat legem. Quasi Diceret: Non solum erga Deum ita uos habeatis, sed etiam a uitio detractionis linguas refrenate. uitium detractionis ad lingue uenenum respicit. Qui ergo detrahit fratri, aut iudicat fratrem, propter aliquod uidelicet leue peccatum, uel propter minorem scientiam, uel aliquid tale; detrahit legi, que detractionem prohibuit, et iudicat legem, quasi diceret: Lex non recte fecit. uel aliter: Qui detrahit fratri legem facienti, detrahit legi, et iudicat legem, quare talia iussa dederit, que iniurias fratrum iubet obliuisci. Et ne putarent esse leue peccatum detrahere legi, addidit esse puniendos sicut transgressores, dicens: Quicunque iudicat legem, non est factor legis, sed iudex: id est  uituperator. Iterum quasi interminando subiungens, ait: Unus est legislator, et iudex, qui potest perdere, et liberare. Ac si apertius diceret: Non debes iudicare, quia a Deo iudicaberis. Qui enim dedit legem, ut impleretur, potens est et ipse iudicare non implentes. Potens est, inquit, ipse legislator, et iudex perdere, et liberare: perdere uidelicet non implentes, et liberare implentes. Sequitur: Tu autem quis es, qui iudicas proximum tuum? Quasi diceret: Tu peior es, et nequior ipso, et in maiora potes peccata precipitari, et ille potest surgere ad bona. Ac si apertius diceretur: Non solum ideo tu debes detractiones uitare, ne ut transgressor legis a Deo iudiceris; sed ideo etiam, quia fortasse in nullo  precellis eos quos uituperas. Iterum ad illorum correctionem subiungit dicens: Ecce qui nunc dicitis: Hodie, aut cras ibimus in illam ciuitatem, et faciemus quidem ibi annum, et mercabimur, et lucrum faciemus: qui ignoratis quid sit in crastinum. Post increpationem detractionis arguit illorum temeritatem, qui non habentes certitudinem uite, cupiditate temporalium, uitam et lucrum promittunt sibi in futurum. Ecce, inquit, uos estis qui dicitis: Hodie, aut crastino ibimus in ciuitatem illam, etc. Dixit uitandam detractionem, et ecce aliud uitium: stulta scilicet leuitate animi spatium uite sibi proponentes. Multimodam hic stultitiam notat, quia et de lucrorum augmento agunt, et se multo tempore uicturos, et sue potestatis existimant,  ubi annum faciant; et in his omnibus superni examen iudicis ad mentem reuocare contemnunt. Que est enim, ait, uita uestra? Non consentit illis qui dicunt post mortem nichil esse, sed ut doceat, quia uita prauorum breuis est in presenti, quam tamen in futuro mors eterna sequitur. Quasi diceret: Non debetis hec uobis promittere, quia uita uestra breuis est, et uapor ad modicum apparens, et deinceps exterminabitur, pro eo ut dicatis: Si Dominus uoluerit: Et: Si uixerimus, faciemus hoc aut illud. Ac si apertius diceretur: Hec omnia dico uobis pro eo, ut uos spe longioris uite non promittatis uobis lucra futuri temporis, sed potius in uoluntate et potentia Dei omnia relinquatis. Sequitur: Nunc autem exsultatis in superbiis uestris, et omnis exsultatio  talis, maligna est. Quasi diceret: Non solum spatium uite et lucra futuri temporis uobis promittitis; sed etiam in superbiis uestris, id est in diuitiis, que faciunt superbos, exsultatis; et est maligna talis exsultatio, quia ad aliorum fit depressionem. Iterum subiungit dicens: Scienti bonum facere et non facienti, peccatum est illi. Per totum Epistole textum ostendit, quia hi quibus scribebat, scientiam bene faciendi habebant, et rectam fidem didicerant, ita ut aliis se magistros fieri presumerent, nec tamen operum perfectionem, neque mentis humilitatem, neque sermonis continentiam adepti erant; propter quod inter alia increpationis et excitationis uerba modo eos multum terret, quia scientes bene facere, et non facientes, maius  peccatum habeat, quam si nescirent, licet ignorantia ipsa boni magnum sit peccatum, cum scriptum sit: Ignorans ignorabitur . Dicatur ergo: Scienti bonum, et non facienti, peccatum est illi. Quasi diceret: Exsultatis, et superbitis, et ideo grauiter puniemini, quia scitis bonum, et non facitis.

Iterum subiungens dicit: Agite nunc diuites, plorate ululantes in miseriis, que aduenient uobis. Ac si apertius diceretur: Nunc in hoc tempore accepto, et die salutis, futuras penas fletibus et eleemosynis redimite; hucusque peccastis, sed iam penitentiam agite. Agite, inquit, nunc diuites, in pecunia uidelicet, et in peccatis; plorate in corde, ululantes in miseriis, manifestatione scilicet uocis et operis,  respectu futurarum miseriarum, que aduenient uobis. Sequitur: Diuitie uestre putrefacte sunt: et uestimenta uestra a tineis comesta sunt. Aurum, et argentum uestrum eruginauit, et erugo eorum in testimonium uobis erit, et manducabit carnes uestras sicut ignis. Non solum immisericordes diuites inuisibilis gehenne ignis carnes exuret, cum sibi irasci ceperit, quare culpas eleemosynis non redemerunt, sed etiam animas cruciabit.

Unde dicitur: Fili, recordare quia recepisti bona in uita tua, et Lazarus similiter mala . Ecce erugo pecunie uertitur in testimonium nequitie, et augmentum pene, quia intelligit se male congregasse ea, quibus non indigebat ad usum uite, et propterea grauius punitur. Dicatur  ergo apertius: Diuitie uestre, in quibus confisi estis, et quas superflue congregastis, putrefacte sunt; et uestimenta uestra, quibus indigentes uestire potuistis, non usu necessario attrita, sed a tineis comesta sunt. Aurum et argentum uestrum, magis scilicet pretiosum, et durabilius inter diuitias, quod non congregastis propter usum uite, eruginabit, id est ex sua infirmitate defecit; et erugo eorum, superflua uidelicet congregatio eorum, que cum non erant necessaria, congregata putrescebat, erit in testimonium uobis, et manducabit carnes uestras, scilicet corpora, uel carnales concupiscentias, sicut ignis, quia luxuriosas animas et exterius seuiens flamma cruciabit, et interius pungens dolor sue tenacie accusabit. Thesaurisatis,  ait, uobis iram in nouissimis diebus. Quasi diceret: uere ita patiemini, quia quando, neglecta cura pauperum, thesauros pecunie congregatis, iram interni iudicis uobis cumulatis. Quasi nondum apparet, sed in nouissimis diebus iam certissima restat. Sequitur: Ecce merces operariorum, qui messuerunt regiones uestras, que fraudata est a uobis, clamat: et clamor eorum in aures Domini Sabaoth introiuit. Magna iniquitas est, cum diuites misericorditer nolunt suscipere pauperes; sed multo maior est, cum etiam mercenariis et famulis debitam laborum mercedem nolunt reddere.

Unde ait beatus Iob: Si aduersum me terra mea clamat, et sulci eius deflent: et si fructus eius  comedi absque pecunia . Terra quippe clamat, cum operatores eius aduersus auarum et superbum terre possessorem pro mercede sibi promissa et non reddita murmurant. Sulci, quamuis uocabulo a terra distinguuntur, tamen terra sunt. Sulci ergo deflent, cum iidem operarii diuturno labore afflicti, et mercede sibi promissa priuati, de illo, qui eos ad laborem conducit, conqueruntur. Ipse etiam possessor agri sine pecunia fructus terre comedit, quando suis operariis mercedem, quam ex conuentione debet, non reddit.

Gregorius uero mystice hanc sententiam exponens ait  : Quid est clamare terram, deflere  sulcos, et fructus proprios emendo comedere? Cui unquam necesse est sua emere? Quis clamantem audiuit terram? Quis uidit sulcos deflentes? Et cum sulci terre semper ex terra sint, quid est quod pronuntiatione distincta et clamasse terra, et sulci eius cum ea deflere dicantur? Cum enim nichil sit aliud sulcus terre, quam terra, magne distinctionis ratione non caret, cum subiungit: Et cum ea sulci eius deflent. Qua uidelicet in re, quia ordo historie deficit, sese nobis intellectus mysticus, quasi apertis iam floribus, ostendit. Ac si patenter clamet: Quia rationem littere defecisse cognoscitis, nimirum restat, ut ad me sine dubitatione redeatis. Omnis enim, qui uel  priuato iure domesticam regit familiam, uel pro utilitate communi fidelibus preest plebibus, in hoc quod iura regiminis in commissis sibi fidelibus possidet, quid aliud quam terram incolendam tenet? Ad hoc quippe diuina dispensatione ceteris unusquisque preponitur, ut subiectorum animus, quasi subtracta terra, predicationis illius semine fecundetur. Sed terra contra possessorem clamat, si contra eum, qui sibi preest, aliquid iustum uel priuata domus uel sancta Ecclesia murmurat. Clamare quippe terre est, contra regentis iniustitiam rationabiliter subiectos dolere. Ubi recte subiungitur: Et cum ea sulci eius deflent.  Terra enim nullis etiam operibus exculta, plerumque ad usum hominum aliquod alimentum profert, exarata uero fruges ad satietatem parit. Et sunt nonnulli, qui nullo lectionis, nullo exhortationis uomere precisi, quedam bona, quamuis minima, tamen ex semetipsis proferunt, quasi terra necdum exarata. Sunt etiam nonnulli, qui ad audiendum semper atque retinendum, sanctis predicationibus intenti, a priori mentis duritia, quasi quodam lingue uomere scissi, semina exhortationis accipiunt, et fruges boni operis per sulcos uoluntarie afflictionis reddunt. Sepe uero contingit, ut hi qui presunt, iniusta aliqua faciant, sicque ut ipsis subiectis noceant qui prodesse debuerant. Que dum rudes quique conspiciunt commoti contra  rectores murmurant, nec tamen ualide proximum per compassionem dolent. Cum uero hi qui iam aratro lectionis attriti sunt, atque ad frugem boni operis exculti, grauari uel in minimis innocentes aspiciunt, per compassionem protinus ad lamenta uertuntur; quia uelut sua plangunt ea, que proximi iniuste patiuntur. Perfecti namque, quantum semper de spiritualibus moueantur, tanto sciunt de alienis corporalibus damnis ingemiscere, quanto iam edocti sunt, non dolere de suis. Omnis ergo qui preest, si peruersa in subditis exercet, contra hunc terra clamat, et sulci deflent, quia contra eius iniustitiam rudes quidem populi in murmurationis uocibus erumpunt, sed perfecti quique pro eius prauo opere sese in fletibus affligunt. Quodque  imperiti clamant et non dolent, hoc probatioris uite subiecti deflent et tacent. Clamat terra, id est imperiti, errata prelati, et non dolet. Sulci, id est perfectioris uite homines deflent, et tacent. Cum clamante ergo terra, sulcos plangere est per hoc, unde se multitudo fidelium iuste contra rectorem conqueruntur, sanctioris et sapientioris uite subiecti ad lamenta peruenire. Sulci itaque et ex terra sunt, tamen a terra uocabulo distinguuntur, quia hi qui in sancta Ecclesia mentem suam labore sacre meditationis excolunt, ceteris fidelibus tanto meliores sunt, quanto per accepta semina fecundiores operum fruges reddunt. Et sunt nonnulli, qui sanctis plebibus prelati, uite quidem  stipendia ex ecclesiastica largitate consequuntur, sed debita exhortationis ministeria non impendunt. Contra quos adhuc exemplum sancti uiri recte subiungitur, cum ab eo protinus subinfertur: Si fructus eius comedi absque pecunia. Fructus etenim terre absque pecunia comedere, est ex Ecclesia quidem sumptus uite accipere, sed eidem Ecclesie predicationis pretium non prebere. Siue ergo ad litteram, siue ad mysticum sensum, graue peccatum est sine pecunia fructus terre comedere, id est mercedem operariorum fraudare, uel plebem fidelem sanctis predicationibus non irrigare. Etsi operatores patienter omnia ferentes, aduersus  terre possessorem non clamant, merces tamen retenta clamat.

Clamor, inquit, eorum in aures Domini Sabaoth, id est exercituum, introiuit ad damnationem uidelicet illorum, qui pauperes putant nullum habere tutorem; sed Dominus omnipotens causas singulorum intuetur. Iterum subiungit dicens: Epulati estis super terram, et in deliciis enutristis corda uestra. Apparet quia illos diuites alloquitur, quibus ait: Agite nunc diuites; qui in necem Domini coniurauerant, et necdum fidem eius, qua saluarentur, acceperant, de quibus et supra loquitur ad credentes: Nonne diuites per potentiam opprimunt uos, et pertrahunt ad iudicia? Insuper et blasphemant bonum nomen quod inuocatum est super nos? Et quia ad duodecim  tribus, que sunt in dispersione, scribit; ita fideles monet opera fidei facere, ut eos qui necdum etiam crediderant, ad fidem et opera conuerti suadeat. Ac si eisdem diuitibus qui Christum crucifixerunt, et sanctos apostolos de finibus suis eiecerunt, apertius loqueretur dicens: Neglectis gaudiis celestibus, ad que per ieiunia et afflictiones uenire oportet, carnales epulas diligitis; quas tanta fames et sitis in futuro sequentur, ut nec gutta aque inueniri possit, per quam ardens lingua ualeat refrigerari . Nec tantum peccastis superflua congregando, aliena rapiendo; sed etiam superflue expendendo. Omni uoluptate usi estis, et nullam de pauperum nutrimento curam habuistis. Iterum eos de Saluatoris passione increpat, dicens: In die occisionis  addixistis et occidistis iustum, et non restitit uobis. Hoc loco improperat illis mortem Filii Dei; et quasi nichil mali fecissent, luxuriose et auare uiuebant. Quibus proprie conuenit quod ait, auaritiam carnes eorum, instar ignis, manducaturam, et quia thesaurizauerunt sibi iram in nouissimis diebus. Dicatur ergo apertius: In die occisionis, hoc est, cum data esset uobis facultas occidendi, adduxistis ad iudicium Iesum Christum iustum, et occidistis eum. Ille autem tanquam ouis ad occisionem ductus, non restitit uobis . Hanc ergo iram Dei, quam sibi thesaurizauerunt, non solum in futura, uerum etiam in presenti uita est in eis completa, cum Ierusalem, imo omnis Iudea, expugnaretur ac uastaretur  a Romanis in ultionem Dominici sanguinis, et ceterorum scelerum que fecerunt. Iterum ad fidelium consolationem loquitur dicens: Patientes igitur estote, fratres, usque ad aduentum Domini.

Quasi diceret: Quia infideles diuites puniendos uidetis, uos estote patientes usque ad aduentum Domini, qui in fine cuiusque incipit. Ecce, inquit, agricola exspectat pretiosum fructum terre, patienter ferens donec accipiat temporaneum, et serotinum. Ac si apertius diceret: Si agricola pro fructu terre, quem sperat, tam patienter laborat, quanto magis uos pro celesti? Donec accipiat, inquit, temporaneum, et serotinum. Quasi diceret: Sicut agricola,  sic uos accipietis temporaneum fructum, id est uitam anime post mortem; et serotinum, carnis uidelicet incorruptionem. uel temporaneum in operibus iustitie, serotinum in laborum retributione. Unde Apostolus: Habetis fructum uestrum in sanctificatione, finem uero uitam eternam . Increpatis superbis et incredulis, rursus conuertitur ad eos, qui talium improbitate fuerant oppressi, inuitans ad penitentiam, quia cito finientur pressure, uel iustis raptis ad Dominum, uel persecutoribus priuatis potestate, dicens: Patientes estote et uos, et confirmate corda uestra, quoniam aduentus Domini appropinquauit. Ac si patenter dicat: Quamuis Dominus faciat moram, uos tamen patientes estote sicut agricola, et confirmate corda uestra,  etiamsi grauia inferuntur, quoniam aduentus Domini appropinquauit, ut uos ad gloriam, illi ad penam rapiantur.

Sequitur: Nolite ingemiscere, fratres, in alterutrum, ut non iudicemini. Quasi diceret: Nolite ingemiscere, quasi uos maiora meritis patiamini, et persecutores uestri, cum mala fecerint, nichil uideantur ferre aduersi. Ut non iudicemini, ait, id est ut non damnemini, eo quod iustum Iudicem, quasi non eque iudicaret, uituperatis. Ecce, inquit, iudex ante ianuam assistit, qui uobis premia dabit, et inimicis penam. Ante ianuam assistit, quia uel proximus est ad cognoscenda que geritis, uel cito ueniet ad retribuendum uobis et illis iuxta merita. Iterum eos hortatur ad imitandum priores Patres, qui patienter  propter iustitiam aduersa pertulerunt, dicens: Exemplum accipite, fratres, exitus mali, et longanimitatis, laboris, et patientie prophetarum, qui locuti sunt in nomine Domini. Prophete quidem sancti erant, ita ut Dei Spiritus per eos sua mysteria loqueretur; qui exitum malum habere uisi sunt, mortem patiendo ab infidelibus in ueteri et nouo testamento, ut Zacarias, Ioannes, Stephanus, et alii multi; nec tamen pro hoc exitu ingemuerunt, sed longanimiter ferre uolebant. Alii longos sustinuerunt labores sine murmuratione, ut Ne in edificatione arce, Moyses in regimine et ducatu populi, Ioseph in seruitute, Dauid in expulsione patrie. Ecce, ait, beatificamus illos, qui sustinuerunt; quia illos  uidelicet magnos reputamus, et ueneramur. Sufferentiam Iob audistis, et finem Domini uidistis, quoniam misericors est Dominus, et miserator. Sufferentiam, inquit, Iob audistis, scilicet in lectione; uidistis oculis in cruce Dominum longanimiter patientem; sed et gloriam resurrectionis, et ascensionis euangelica predicatione didicistis. Ad utraque autem firmum et immitabille  subiungit exemplum, de Iob quantum ad labores, de Domino quantum ad exitum mortis. Non dicit, finem Iob audistis, cui temporalia sunt restituta; sed patientiam Iob, et finem Domini; quia et ad patiendum exemplo Iob inuitat; et tamen non ut temporalia  recipiant, sicut Iob uetus homo; sed eterna, sicut Christus nouus homo. Quoniam, inquit, misericors est Dominus, et miserator. Quasi diceret: Ideo potius debetis imitari illum, quoniam misericors est in natura, et in exhibitionibus gratiarum, ut uel in presenti suos a tentationibus liberet, et per constantiam fidei etiam coram hominibus uiuentes glorificet, uel post mortem in occulto coronet, et nec sic quidem memoriam laudis quam meruere ab hominibus auferat. uitia lingue ex toto ab eis resecare uolens, iterum subiungit, dicens:

Ante omnia, fratres mei, nolite iurare neque per celum, neque per terram, neque per aliud quodcunque iuramentum. Quia mortiferum lingue uirus in suis auditoribus ad integrum exhauriri desiderat;  qui detrahere alterutro uetuit, qui iudicare proximo interdixit, qui in aduersitatibus ingemiscere prohibuit, que sunt aperta peccata; addidit etiam hoc quod quibusdam leue uidetur, ut iurandi consuetudinem tollat; quia, omne otiosum uerbum quod locuti fuerint homines, reddent rationem de eo in die iudicii . Eos qualiter loqui debeant, sequenter instruit, dicens: Sit sermo uester: est, est; non, non; ut non sub iudicio decidatis. Ac si patenter dicat: Ideo a iurationis uos culpa compesco, ne frequenter iurando uera, aliquando in periurium incidatis; sed eo longius a periurio stetis, quod nec uera iurare uelitis, nisi necessitas cogat ineuitabilis. Sed et ille sub iudicio reatus decidit, qui etsi nunquam peierat, celerius tamen quam opus est,  uerum deierat. Iterum tristibus atque merentibus qualiter se habeant, insinuat, dicens: Tristatur aliquis uestrum, pro illata scilicet iniuria, uel pro aliqua culpa, uel domestico damno, uel pro qualibet re, oret equo animo, et psallat. Quia in pressuris ingemiscere eos prohibuit, nunc econtra quid eis gerendum sit, ostendit. Dicat ergo apertius: Tristatur aliquis uestrum, non murmuret, nec iudicia Dei uituperet; sed ad Ecclesiam currat; flexis genibus, ut Deus ei consolationem mittat, oret: ne seculi tristitia, que mortem operatur , eum absorbeat; et crebra psalmodie dulcedine nociuam tristitie pestem de corde pellat. Sequitur: Infirmatur quis in uobis? inducat presbyteros Ecclesie, et orent super eum, ungentes eum oleo sancto in  nomine Domini: et oratio fidei saluabit infirmum, et alleuabit eum Dominus; et si in peccatis sit, dimittentur ei Sicut dederat contristato, sic dat et infirmanti consilium, qualiter se a murmurationis stultitia tueatur, iuxtaque modum uulneris, modum ponat medele. Tristatus, pro se oret; infirmatus corpore uel fide  plurimorum se adiutorio, et hoc seniorum, curare meminerit. Ac si patenter dicat: Infirmatur aliquis in uobis? inducat presbyteros Ecclesie, ne ad iuniores minusque doctos causam sue imbecillitatis referat, ne forte quid per eos allocutionis uel consilii nocentis accipiat. Et orent super eum ungentes eum oleo sancto, id est consecrato; et oratio fidei, qua nomen  Domini iugiter inuocatur, saluabit infirmum, et alleuabit eum Dominus ab infirmitate corporis; et si in peccatis sit, id est etiamsi contigerit mori, remittentur ei. Multi etiam propter peccata corporis puniuntur morte. Si ergo infirmi in peccatis sint, et hec, presbyteris confessi, perfecto corde reliquerint, et emendare sategerint, dimittentur eis. Neque enim sine confessione emendationis peccata queunt dimitti.

Unde recte subditur: Confitemini alterutrum uestra peccata, et orate pro inuicem ut saluemini. Ac si apertius diceret: Confitemini alterutrum, id est cequalibus, scilicet presbyteris, peccata uestra quotidiana, et leuia; grauioris uero lepre immunditiam sacerdoti, id est abbati, uel episcopo; et quanto  tempore que iusserit, purgare cum omni deuotione curate. Et orate pro inuicem ut saluemini, quia multum ualet deprecatio iusti assidua. Nota iusti et assidua. Sequitur: Elias homo erat similis nobis passibilis: et oratione orauit ut non plueret super terram, et non pluit annos tres, et menses sex. Et rursum orauit: et celum dedit pluuiam, et terra dedit fructum suum. Astruit exemplo, quantum ualeat iusti deprecatio assidua, cum Elias tantum una oratione tam longo tempore continuerit celos, terris imbres auerterit, fructus mortalibus negauerit. Quasi diceret: Elias homo erat, quamuis nullus hominum uirtute secundus, similis nobis origine carnis, nundum translatus, passibilis ut nos, mentis et carnis fragilitate; Et oratione orauit ut non plueret  super terram, ad conuincendam uidelicet superbiam regis, et idololatre gentis duritiam. Ubi uero tempus perspexit, ubi tabe longe inedie cor superbi regis et gentis idololatre ad penitentiam inflexum uidit, una oratione orauit, et fructus, et aquas, quas negauerat, terris restituit. De Elia nobis exemplum proponit, ne uidelicet nostra trepidaret fragilitas, reputans se non posse dicere similia tanto prophete, qui curru igneo rapui meruit ad celos . Consulte de eius oratione locuturus, ab humilitate inchoauit, dicens: Similis nobis passibilis. Elias carne infirmus a uidua pascitur , mente infirmus, unius muliercule minis exterritus fugit per deserta . Tanta si unus Elias  una oratione impetrauit, quid ergo multi fideles multis orationibus? Ostensa efficacia orationis, ostendit quanti sit meriti pro fratribus orare, et ad sospitatem eos reuocare. Qui ergo in superiori parte huius Epistole a lingua nostra malignam et otiosam remouit locutionem, utilitatem correctionis erga errantes insinuat dicens: Si quis ex uobis errauerit a ueritate, et conuerterit quis eum; scire debet quoniam qui conuerti fecerit peccatorem ab errore uie sue, saluabit animam eius de morte, et operiet multitudinem peccatorum. In fine Epistole ostendit, quid loqui debeamus; orare et psallere, quoties aduersis pulsamur; peccata confiteamur, pro inuicem oremus, ut saluemur; pro salute proximorum, non solum temporali sed potius eterna, Domino deuote preces  fundamus. Si enim magne mercedis est a morte carnem eripere omnino morituram, quanto maioris meriti est animam a morte liberare in celesti patria sine fine uicturam? Dicatur ergo apertius: Si quis ex uobis errauerit a ueritate, et conuerterit quis eum, uel bene monendo, uel tacente lingua exempla bone actionis ostendendo, saluabit animam eius a morte, et operiet multitudinem peccatorum, ab aspectu interni iudicis suppositione uite melioris abscondit. Quidam codices habent: Saluabit animam suam de morte. Et uere, qui errantem corrigit, per hoc ampliora gaudia uite celestis sibi conquirit.

Studium ergo orationis, fratres karissimi, diligite, quod uobis ex proximis uestris erit utile, solatium uidelicet utriusque uite presentis scilicet et  future. Assidua oratio uestra sit leuamen infirmorum, et tam in uobis quam in ipsis operiat multitudinem peccatorum. Tam pura, tamque deuota, et ab omni strepitu seculari remota sit oratio uestra, ut et mente et corpore infirmis obtinere possit salutem, peccatoribus remissionem, et cunctis fidelibus eternam beatitudinem. Nolo tamen uos lateat, dilectissimi, quia quisquis terrenis desideriis uel actionibus implicatus fuerit, orationi perfecte uacare non poterit. Animus, qui in terrenis actibus, siue carnalibus concupiscentiis exstiterit occupatus, minus de spiritualibus intelliget, nec perfecte cum Deo loqui in oratione poterit, nec etiam Dei uocem in Scripturis sibi loquentis aure cordis percipere ualebit, quia illius oculos puluis terrene actionis  claudit. Qui ueraciter ac deuote orat, cum Deo loquitur. Qui uero a strepitu seculari remotus sanctarum Scripturarum libros studiose percurrit, et in eis diuinam uoluntatem cognoscere cupit, Deus loquitur cum eo. Unde Eliu iratus aduersum Iob dixisse legitur, ubi ait:

Semel loquitur Deus hominibus per somnium in uisione nocturna, quando irruit sopor super homines et dormiunt in lectulo, et [secundo] idipsum non repetit . Gregorius  : Semel loquitur Deus, et secundo idi sum non repetit. Hoc intelligi subtiliter potest, quod Deus Pater unigenitum, et consubstantialem sibi Filium genuit. Loqui enim Dei est uerbum genuisse. Semel autem loqui, est uerbum  aliud preter unigenitum non habere. Unde et aperte subditur: Et secundo idipsum non repetit: quia uidelicet hoc ipsum uerbum, id est Filium, nonnisi unicum genuit. Sequitur: Per somnium in uisione nocturna, quando irruit sopor super homines, et dormiunt in lectulo.  Quid est quod per somnium nobis locutio Diuinitatis innotescit, nisi quod Dei secreta non cognoscimus, si in terrenis desideriis uigilamus. In somnio exteriores sensus dormiunt, et interiora cernuntur. Si ergo interna contemplari uolumus, necesse est ut ab exteriori implicatione dormiamus. uox uidelicet Dei quasi per somnium auditur, quando tranquilla mens ab huius seculi  actione quiescit, et in ipso mentis silentio diuina precepta pensantur. Cum enim ab externis actionibus mens sopitur, tunc plenius mandatorum Dei pondus agnoscitur, tunc uerba Dei mens uiuacius penetrat, tunc eius uox aure cordis clarius auditur, eiusque uoluntas perfectius cognoscitur, cum ad se admittere curarum secularium tumultus recusat. Male autem homo uigilat, quando eum secularium negotiorum estus insolenter inquietat. Aurem quippe cordis terrenarum cogitationum turba dum perstrepit, claudit; atque in secretarium mentis quanto minus curarum tumultuantium sonus compescitur, tanto amplius uox presidentis iudicis non auditur. Neque enim homo perfecte sufficit ad utraque diuisus; sed dum sic interius erudiri appetit, et tamen  exterius implicatur, unde exterius auditum aperit, inde interius obsurdescit. Moyses admistus Aegyptiis quasi uigilabat, et idcirco uocem Domini in Aegypto positus non audiebat. Sed exstincto Aegyptio, postquam in desertum fugit, illic, dum quadraginta annis deguit, quasi ab inquietis terrenorum desideriorum tumultibus obdormiuit, atque idcirco diuinam uocem percipere meruit; quia per supernam gratiam quanto magis ab appetendis exterioribus torpuit, tanto uerius ad cognoscenda interiora uigilauit. Rursus Isrelitici populi turbis prelatus, ut legis precepta percipiat, in monte ducitur, atque ut interna penetret, ab externis tumultibus occultatur. Unde et sancti uiri qui exterioribus ministeriis deseruire officii necessitate coguntur,  studiose semper ad cordis secreta refugiunt, ibique cogitationis intime cacumen ascendunt, et legem quasi in monte percipiunt, dum postpositis tumultibus actionum temporalium in contemplationis sue uertice superne uoluntatis sententiam perscrutantur. Hinc est quod idem Moyses crebre de rebus dubiis ad tabernaculum redit, ibique secreto Dominum consulit, et quid certius decernat agnoscit. Relictis quippe turbis ad tabernaculum redire est, postpositis exteriorum tumultibus secretum mentis intrare. Ibi enim Dominus consulitur; et quod foras publice agendum est, intus silenter auditur. Hoc quotidie boni doctores faciunt, cum se res dubias discernere non posse cognoscunt, ad secretum mentis uelut ad  quoddam tabernaculum reuertuntur. Diuina lege perspecta, quasi coram posita arca, Dominum consulunt; et quod prius intus tacentes audiunt, hoc foras postmodum agentes innotescunt. Ut enim exterioribus officiis inoffense deseruiant, ad secreta cordis recurrere incessabiliter curant, et sic uocem Dei quasi per somnium audiunt, dum in meditatione mentis a carnalibus sensibus abstrahuntur. Hinc est quod sponsa in Canticis canticorum, Sponsi uocem quasi per somnium audierat, que dicebat: Ego dormio et cor meum uigilat . Ac si diceret: Dum exteriores sensus ab huius uite sollicitudinibus sopio, uacante mente, uiuacius interna cognosco.  Foris dormio, sed intus cor uigilat, quia dum exteriora quasi non sentio, interiora sollerter apprehendo. Bene ergo Eliu ait, quia per somnium loquitur Deus; atque apte subdidit in uisione nocturna. In nocturna enim uisione apparere contemplatione mentis sub quibusdam imaginationibus solet. In diurna autem luce certius cernimus, in nocturna uero uisione cunctanter uidemus. Et quia sancti omnes, quandiu in hac uita sunt, diuine nature secreta quasi sub quadam imaginatione conspiciunt, uidelicet quia necdum sicut sunt ea manifestius contemplantur; bene Eliu postquam dixit, Deum nobis per somnium loqui, subdidit in uisione nocturna. Nox quippe est uita presens, in qua quandiu sumus, per hoc quod interna conspicimus,  sub incerta imaginatione caligamus. Propheta namque ad uidendum Deum quadam se premi caligine sentiebat, dicens: Anima mea desiderauit te in nocte . Ac si diceret: in hac obscuritate uite presentis uidere te appeto, sed adhuc infirmitatis nubilo circumscribor.

Dauid quoque huius noctis caliginem uitans, claritatem ueri luminis prestolatus, ait: Mane astabo tibi et uidebo te: quoniam non Deus uolens iniquitatem tu es . Hunc uersiculum beatus Augustinus  exponit dicens: Mane astabo tibi, hoc est mane non ero horarius, sed astabo tibi perseueranter, et hoc per munditiam uite; non iacebo in terrenis querens in eis beatitudinem. Per hoc enim quod ait, astabo, duo notat: mentis scilicet  directionem ad eterna, et perseuerantiam. Et uidebo, id est sciam quoniam tu es proprie qui stabilis manens, das cuncta moueri, quia Deus es; et ideo non es uolens iniquitatem, id est sciam quod esse Deum, et uelle iniquitatem, nunquam conueniunt. Nota singula uerba. Es, dicit, quod proprie conuenit Deo. Item, astabo tibi. Astat ille Deo ut presens, qui purus est, et hoc mane; mox [F. noctem] uidelicet ut tenebras uitiorum deserit. uel ita, mane astabo tibi: hoc non mutatur, et tunc uidebo te. Non enim uidet Deum qui terrenis inheret, sed qui mane uirtutum astat Deo. Beati enim mundo corde, quoniam ipsi Deum uidebunt . Ideo mane astabo ut uideam te quoniam tu es Deus non uolens immunditiam. Iniquitas, mendacium, homicidium, dolus  nox sunt, qua transeunte, fit mane ut uideatur Deus.  Et reddit causam cur mane astabit et uidebit: quoniam non Deus uult iniquitatem; quoniam, si uellet, posset ab iniquis uideri sine mane bonorum operum. Adhuc ergo in nocte minus sese uidere conspicit, qui ad uidendum Deum, futurum mane concupiscit.

Quia uero, ut diximus, ab exteriori actione cessare, dormire est, bene Eliu subdidit: Quando irruit sopor super homines. Quia autem sancti uiri cum exteriori actioni deseruiunt, intra mentis cubilia conquiescunt, apte subiunxit: Et dormiunt in lectulo. Sanctos enim uiros dormire in lectulo est intra mentis sue cubile quiescere. Unde scriptum est: Exsultabunt sancti in gloria, et letabuntur in cubilibus suis . Gloria est bonorum  actuum frequens laudatio. Iusti letabuntur. Ubi? Non extra in populari fauore, sed in cubilibus suis, id est in conscientia; ideoque habent tam bonum Dominum, qui dat peccantibus gratiam, immeritis uitam eternam. Fatuus uero extra in fabulis hominum letatur. Sanctis autem hic modus gaudii est, ut ad illum referant bona, qui dedit.

Dicatur ergo quod semel nobis loquitur Deus per somnium in uisione nocturna, quando irruit sopor super homines, et dormiunt in lectulo, quia nimirum tunc secreta Diuinitatis agnoscimus, cum nos ab huius mundi tumultuosa concupiscentia intra mentis nostre cubilia segregamus. Quia uero, ut iam sepe diximus, aurem cordis tumultus secularium  negotiorum claudit, et quies secrete considerationis illam aperit; dignum est, dilectissimi, ut uisibilia et caduca respuatis, spiritualibus uero studiis summo desiderio inhereatis. Tales igitur uos in Dei seruitio secundum beati Iacobi apostoli consilium exhibete, ut assidua oratio uestra apud Deum sit exaudibilis, et inter angustias presentis temporis ualeat multis. Frequentia precum uestrarum tam corporum sit medicina, quam animarum. Ad imitationem Iesu Christi summi et ueri pastoris, mortuos in peccatis resuscitate instantia pure orationis, ut de eternis liberatos penis, uobiscum eos ad societatem electorum perducere possitis; ipso prestante, qui in Trinitate perfecta uiuit et regnat Deus, per omnia secula seculorum.  Amen.





SANCTI MARTINI LEGIONENSIS PRESBYTERI EXPOSITIO IN EPISTOLAM I B. PETRI APOSTOLI.

 Tempore quo post passionem, et resurrectionem, atque ascensionem Domini nostri Iesu Christi exordium sumpsit Ecclesia, quidam de gentilitate, qui transierant ad Iudaismum, Deo crediderant, et pro Christi fide patiebantur, et dispersi erant. Hos confortat apostolus Petrus scribens eis a Roma tempore Claudii Cesaris dicens: Petrus apostolus Iesu Christi, electis aduenis dispersionis Ponti, Galatie, Cappadocie, Asie, et Bithynie secundum prescientiam Dei Patris, in sanctificatione Spiritus, in obedientiam, et aspersionem sanguinis Iesu Christi: Gratia uobis et pax multiplicetur . Omnes he prouincie superius memorate Grecorum sunt in Asia, sed etiam alia Bithynia est in Europa, de qua illi qui sunt in Asia, originem habuerunt. Illa  que in Asia est Bithynia, et maior Phrygia uocatur, que Hiera flumine a Galatia disterminatur  . Aduene Latine, Grece proselyti dicuntur. Sic appellabant illos qui de gentibus nati, in Deum credere, et circumcisione accepta, Iudaico more uiuere iuxta legem Dei uolebant. Eiectos a Iudea aduenas dicit, qui de gentilitate ad susceptionem legis, et postmodum ad acceptionem fidei peruenerunt. Sed et nos si ueraciter cum Propheta dicere uolumus, quoniam incole nos sumus apud te in terra, et peregrini sicut omnes patres nostri , tanquam ad nos Epistolas B. Petri apostoli scriptas credere, et ut nobis missas legere debemus. Denique in ipsis Epistolis admonet, quasi nos alibi patriam habentes, ubi ait: Charissimi, obsecro uos  tanquam aduenas et peregrinos abstinere uos a carnalibus desideriis, que militant aduersus animam. Dicatur ergo apertius:

Petrus apostolus Iesu Christi, celebre uidelicet nomen, electis aduenis dispersionis, id est dispersis aduenis ab Ierosolymis in persecutione que facta est sub Stephano , uel aliis multis persecutionibus, tum a Iudeis, tum a gentibus, et pro fide Christi afflictis, et sepe a sedibus suis expulsis. Secundum prescientiam Dei Patris, id est non nostris meritis, sed quos presciuit, et predestinauit conformes fieri imaginis Filii sui : In sanctificatione Spiritus electis, scilicet ad hoc, ut per dationem sancti Spiritus sanctificarentur mundati ab omnibus peccatis, ut obedire inciperent  Christo, qui per inobedientiam perierant, ut aspersi sanguine Christi potestatem diaboli uitarent, sicut Isrel per agni sanguinem de Aegypto exiuit. In ueteri lege quecunque sanctificanda erant, sanguine hostiarum solebant aspergi . Gratia, inquit, uobis et pax multiplicetur, scilicet ut quod bene cepistis, perfecte expleatis, quia sine gratia Christi ad pacem reconciliationis eius non peruenitur, nec aliquid potest esse nobis pacificum.

Sequitur: Benedictus Deus, et Pater Domini nostri Iesu Christi, qui per misericordiam suam magnam nos regenerauit in spem uite, per resurrectionem Christi ex mortuis, in hereditatem incorruptibilem, et incontaminatam, et immarcescibilem, conseruatam  in celis in uobis, qui in uirtute Dei custodimini per fidem in salutem, paratam reuelari in tempore nouissimo. Quasi diceret: Benedictus Deus et Pater Domini nostri Iesu Christi, hominis uidelicet in mundo nati, sibi consubstantialis Filii; qui per misericordiam suam magnam regenerauit nos in spem uite: cum nostris meritis nati essemus ad mortem, sua misericordia regenerauit ad uitam. Sic nostram dilexit uitam, ut pro hac Filium suum mori disponeret; et morte per resurrectionem destructa, spem nobis exemplumque resurgendi ostenderet. Mortuus est, ne mori timeremus; surrexit, ut resurgere speremus; et hoc per resurrectionem eius remoti ex mortuis, ubi nec senio, nec morbo, nec alia mestitia tangeremur. In hereditatem  incorruptibilem, ne scilicet corrumpamur criminalibus; incontaminatam, ne etiam in mediocribus contaminemur; immarcescibilem, ne quotidianis et uenialibus marcescamus; conseruatam in celis, ut ita seruemur in anima et corpore, ut per munditiam simus celi, et sedes Dei. Incontaminatam, inquit, quia nec in ipsis beatorum hominum mentibus ex longo usu celestis illa conuersatio ualet aliquando uilis esse, sicut nec lux  presentis seculi ualet aliquando in fastidium uerti ex longo usu. Immarcescibilem, conseruatam in celis: non in tempore presenti dandam, sed tempore predestinato reddendam uobis in celo; uobis, inquam, qui in uirtute Dei custodimini per fidem in salutem, etc. Nullus sue libertatis potentia custodiri  ualet in bonis, nisi ille perficiat a quo initium bone actionis,  et initium habetis laborare de fine, per fidem uenturi in salutem eternam, que etsi modo non apparet, tamen parata est reuelari, si nos fuerimus parati. In uobis, ait, qui in uirtute Dei custodimini; ille scilicet, qui dedit uobis credentibus potestatem filios Dei fieri , posuit in uobis illam perseuerantiam per quam hereditatem accipiatis in celis; quia qui non conseruauerit disciplinam Patris, non meretur accipere hereditatem eius . Sed de presenti ad hoc generauit, ut essetis hereditas eius quos possideret, sicut aliquis homo hereditatem. Prius nos de materia, postea secundum profectum uita regenerauit. In salutem, inquit, paratam reuelari in tempore  nouissimo, in quo exsultabitis. Ac si diceret: In tempore quo nouissima destruetur inimica mors, exsultabitis sicut triumphatores. Sequitur: Modicum si oportet contristari in uariis tribulationibus: ut probatio fidei uestre multo pretiosior sit auro quod per ignem probatur. Ubi eterna merces tribuitur, breue et leue uidetur, quod in tribulationibus seculi eternum uidebatur et graue. Patientia sanctorum auro comparatur, quia sicut in metallis nichil auro pretiosius est, ita hec apud Deum omni est laude dignissima. Sicut enim aurum in fornace examinatur, prolatum foras cuius sit fulgoris apparebit; ita fidelium constantia inter pressuras presentis uite contemptibilis uidetur, sed, finito certamine, in iudicio quante sit glorie ostendetur.  Unde dicitur: Pretiosa in conspectu Domini mors sanctorum eius . Dicatur ergo apertius: Nunc si oportet contristari in uariis tribulationibus, id est quia non nisi per tristitiam potest aliquis in gaudium peruenire, non oportet in uariis tribulationibus siue exterioribus, siue interioribus contristari. Non conueniunt uobis ad malum, sed ut probatio fidei uestre, et uos probati fideles in camino tribulationis, excocta omni rubigine uetustatis, apparere in futuro possitis. Plus placeat Deo summo artifici uestra fides, quam alicui artifici aurum materiale.

Inueniatur in laudem, et gloriam, et honorem, in reuelatione Iesu Christi; quem, cum non uidetis, diligitis; in quem nunc quoque non uidentes creditis;  credentes autem exsultatis letitia inenarrabili, et glorificata: reportantes fidei uestre finem, salutem animarum uestrarum. Probatio, inquit, uestre fidei inueniatur in laude, id est ut laudabiles et gloriosi sitis per constantiam in reuelatione Iesu Christi, hoc est in die iudicii quando reuelabitur quam magne potentie sit Deus. Ac si patenter diceret: Probatio fidei uestre inueniatur in laudem, cum iudex eam laudans dicet: Esuriui et dedistis mihi manducare, etc. . Inueniatur et in gloriam, cum glorificans eam dicet: uenite, benedicti  Patris mei, percipite paratum uobis regnum ab origine mundi . Inueniatur in honorem, quando dicetur: Tollatur impius ne uideat gloriam Dei; et tunc iusti ibunt in uitam eternam . Unde dicitur: Si quis mihi ministrauerit, honorificabit eum Pater meus . Exsultabitis, ait, letitia inenarrabili; quia uidelicet nec oculus uidit, nec auris audiuit, nec in cor hominis ascendit, que preparauit Deus diligentibus se . Reportantes fidei uestre finem: ipsum scilicet Deum, qui est finis omnis consummationis. Salutem animarum uestrarum: nullam amplius infirmitatem passuri. Que salus multum est amanda, quia de hac salute multi multum exquisierunt, quando uel quo ordine salus eterna mundo adueniret. Unde dicitur:  Multi reges et prophete uoluerunt uidere que uidetis, et non uiderunt; et audire que auditis, et non audierunt . Unde et nunc dicitur: De qua salute exquisierunt, atque scrutati sunt prophete, qui de futura in uobis gratia prophetauerunt; scrutantes quod uel quale tempus significaret:  quia in eis Spiritus Christi prenuntians eas que in Christo sunt passiones, et posteriores glorias. Quasi diceret apertius: De hac eterna salute, id est de aduentu Christi scrutati sunt prophete in occulto, scilicet a Domino uel ab angelis. Unde unus eorum pro magno scientie salutaris amore uir desideriorum ab angelo appellari meruit . Qui de futura, inquit, in uobis gratia prophetauerunt: palam uidelicet hominibus loquendo, et exponendo  que in occulto interne contemplationis ipsi cognouerant. Scrutantes quod uel quale tempus significaret; quo anno, sub quo principe, quale bellicosum, uel pacificum, uel quo ordine per partum uirginis, uel quo alio modo. Spiritus Christi in eis prenuntians eas que in Christo sunt passiones, et posteriores glorias. Ac si diceret: Quamuis in eis esset Spiritus Christi non tantum aduentum eius prenuntians, sed etiam passiones tardas, et diu desideratas, que in ipso capite sunt, et in eius membris; quod etiam per crucem finiendus et sepeliendus esset. Archangelos et propinquos angelos uocat Spiritus Christi, per quos operatur Dominus, qui Christo sunt subiecti. Et posteriores, inquit, glorias. Due sunt glorificationes Domini secundum  suscepti hominis formam: una scilicet qua surrexit a mortuis, et alia qua ascendit gloriosissime in celum ante oculos discipulorum. Restat tertia et ipsa in conspectu hominum, cum uenerit in maiestate sua, ut reddat unicuique iuxta opera sua . He sunt posteriores glorie, quas per Spiritum Christi, beatus Petrus asserit prophetis reuelari. Unde etiam sequitur: Quibus reuelatum est, prophetis scilicet, quoniam non sibimetipsis, uobis autem ministrabant ea, que nuntiata sunt uobis per eos, qui euangelizauerunt uobis, Spiritu sancto  misso de celo, in quem desiderant angeli prospicere. Hec ideo dicit, ut moneat illos curam gerere salutis oblate, quam sic amauerunt priores sancti. Ac si apertius diceretur: Prophetis quibus reuelatum est, illis uidelicet scrutantibus in cetera occulta, hoc est etiam intimatum, quoniam non sibi ipsis, id est non in diebus ipsorum ea salus, sed in uestris potius qui in fine seculorum nascimini, esset uentura. uobis autem ministrabant ea, que uobis nuntiata sunt, id est ipsi non erant domini salutis, sed ministri uestri omnia redemptionis mysteria prenuntiantes, que modo sunt impleta et nuntiata, que multos latent. Nuntiata dico per eos, qui euangelizauerunt uobis, Spiritu sancto misso de celo, id est per tam ualentes nuntios, scilicet  sanctos apostolos, qui non mendose, non fantastice, sed, Spiritu sancto dictante, nuntiauerunt Christum, in quem desiderant angeli prospicere. Spiritus in prophetis et in apostolis ita apparet, quod prophete et apostoli eamdem salutem nuntiant; illi scilicet uenturam, isti impletam. Una est igitur Ecclesia, cuius pars precessit aduentum Christi, pars sequitur.

In quem desiderant, inquit, angeli prospicere. Quasi diceret: Tanta est eius, qui passus est pro nobis, hominis gloria posterior, ut etiam angelice in celo uirtutes, cum sint eterna salute perfecte, non solum immortalis deitatis magnificentiam, sed etiam assumpte humanitatis eius claritatem semper aspicere gaudeant. Sed cur cernere desiderant,  cuius faciem cernere nunquam cessant, nisi quia contemplatio diuine presentie ita angelos beatificat, ut etiam semper eius dulcedinem quasi nouam insatiabiliter esuriant? uel in quem Spiritum sanctum desiderant angeli prospicere qui tante maiestatis est et glorie, ut semper eius uisio, sicut et ipsius Patris et Filii desideretur ab angelis, quem gratia diuine pietatis ad terras, causa humane salutis, misit, et illustrandis fidelium mentibus infudit, eius semper uisa gloria satientur. Sequitur: Propter quod succincti lumbos mentis uestre, sobrii, perfecti sperate in eam, que offertur uobis, gratiam, in reuelationem Iesu Christi; quasi filii obedientie, non configurati prioribus ignorantie  uestre desideriis: sed secundum eum, qui uocauit uos, Sanctum: ut et ipsi sancti in omni conuersatione sitis. Propter quod, inquit, succincti lumbos mentis uestre, id est quia tanta gratia uobis est promissa, ut reuelate uideatis illum, quem nunc uident angeli; tanto amplius digni esse curate. Succincti lumbos mentis uestre: ut etiam superfluas uoluptates a corde resecetis, et eamdem gratiam percipere ualeatis. Sobrii perfecti sperate, constantes perseuerando, in eam, que offertur uobis, gratiam, id est securi exspectate, mente et corpore casti. Nam qui Domino placere se non nouit, merito spe bonorum carens, ne citius adueniat metuit. Offertur gratia in reuelatione Iesu Christi, id est manifestatur gratis a Christo fidelibus danda.  Quasi filii obedientie estote in bono perseuerantes, ut secure possitis exspectare, et filii obedientes esse patri corripienti: Non configurati prioribus ignorantie uestre desideriis, id est non sitis canes redeuntes ad uomitum ; quia per hoc quodammodo prius eratis excusabiles, sed iam nostis ueritatem secundum eum, exemplo uidelicet Christi, qui uocauit uos, Sanctum, id est santificatum, et sanctificantem uos, ut in omni conuersatione sitis sancti. Unde dicitur: Estote et uos perfecti, sicut et Pater uester celestis perfectus est . Ad hoc uocauit uos, ut et ipsi sancti, id est filii eius in omni conuersatione sitis, et firmi contra uitia, et contra tribulationes, quoniam scriptum est: Sancti estote, quoniam ego sanctus sum  . Ac si diceret: Ego sum Pater uester, qui tales uolo, qualis sum. Sequitur:

Et si Patrem inuocatis eum, qui sine acceptione personarum iudicat secundum uniuscuiusque opus, in timore, incolatus uestri tempore, conuersamini. Ac si apertius diceretur: Si Patrem inuocatis eum, dicendo in oratione: Pater noster qui es in celis : qui sine acceptione personarum iudicat, id est non ut carnalis pater qui filiis peccantibus indulgentius parcere, quam seruis consueuit; sed Deus Pater et seruos obedientes, imo et hostes manum sibi dautes, in filios adoptat; et qui filiorum nomine uidebantur honorabiles, pro inobedientia hereditatis reddit extores. In timore conuersamini in omni tempore incolatus uestri, quia secundum uniuscuiusque opus  iudicat. Quasi diceret: Cauete ne per negligentiam et desidiam tanto Patre sitis indigni, et dum tempore exsilii uestri securi estis, quod absit! ad patriam beatitudinis peruenire non possitis. Ut ergo sancti esse possitis, omni tempore incolatus uestri, id est quandiu in huius mundi exsilio estis, in timore Dei conuersamini. Beatus enim homo, qui semper est pauidus . Ac si apertius diceret: Deum recte omnino non inuocatis, si timidi et solliciti non estis. Scientes quod non corruptibilibus auro uel argento redempti estis de uana uestra conuersatione paterne traditionis; sed pretioso sanguine, quasi Agni immaculati et incontaminati Iesu Christi, precogniti quidem ante constitutionem mundi, manifestati autem  nouissimis temporibus propter uos, qui fideles estis in Deo, qui suscitauit eum a mortuis, et dedit ei gloriam, ut fides uestra et spes esset in Deo. Quasi diceret. Quanto maius est pretium quo redempti estis a corruptione uite carnalis, tanto amplius timere debetis, ne reuertendo ad corruptelam uitiorum, Redemptorem uestrum offendatis. Dicatur iterum apertius: In timore Dei, et sollicitudine conuersamini, scientes quod non corruptibilibus auro uel argento  redempti estis de uana uestra conuersatione paterne traditionis, etiam a preuaricatione legis, sed pretioso sanguine, quia immunis a peccato, quasi agni incontaminati aliquo actuali, et immaculati Christi ab originali; agni scilicet mansueti non  aperientis os suum , lana sua uos uestientis, id est predicatione sua uos erudientis, et caritate reficientis. Hic tangit Leuiticas et sacerdotales celebrationes, et significat animam mundam per iustitiam que offertur Deo. Redempti estis, ait, pretioso sanguine Christi, precogniti quidem ante constitutionem mundi, id est preordinati a Deo, ut per eum fieret redemptio; manifestati autem nouissimis temporibus per assumptam humanitatem propter uos saluandos, qui per ipsum, hoc est per iustificationem eius fideles estis in Deo, ut ipsius corporis membra; qui suscitauit eum a mortuis tertia die, et dedit ei gloriam in ascensione. Hoc toto non ideo quod ipse indigeret, sed ut fides uestra et spes esset in Deo, id est ut eamdem gloriam per ipsum uos speretis habere.

 Animas, inquit, uestras castificantes in obedientia caritatis, in fraternitatis amore, simplici ex corde diligite attentius: renati non ex semine corruptibili sed incorruptibili, per uerbum Dei uiui, et permanentis, quia omnis caro fenum: et omnis gloria eius tanquam flos feni. Quasi diceret: Ergo inuicem diligite castificantes animas uestras, ut uni sponso seruent fidem in obedientia caritatis, id est ex dilectione Dei obedientes sitis ad omnia ferenda in fraternitatis amore, etiamsi fratres uobis noceant. Simplici ex corde, id est non aliquo commodo uel incommodo: inuicem diligite attentius, quoniam hucusque renati estis non ex semine corruptibili sed incorruptibili. Ac patenter dicat: Ideo hoc agite, quia non ex sanguinibus,  neque ex uoluntate carnis, neque ex uoluntate uiri, sed ex Deo nati estis . Non ex semine corruptibili, id est non ex lege, que in multis deficit, sed in Euangelio immutabili. Per uerbum Dei uiui, inquit, et permanentis, id est per Filium Dei, uel per Euangelium quod corrumpi non potest. Sicut ex semine corruptibili caro, que corrumpitur, nascitur; sic per aquam uerbo Dei consecratam uita, que finem nescit, tribuitur. Quod etiam aperte prophetico astruit testimonio dicens: Quia omnis caro fenum, id est, transitoria; et omnis gloria eius, id est omnes delectationes carnis, tanquam flos feni. Exaruit enim fenum, id est cura, infirmitate uel morte; et flos, id est gloria eius decidit, uerbum autem Domini manet in eternum. Gloria carnis ideo flos dicitur,  quia aliquid ex se promittit, et tamen nullum ex se profert fructum. Sicut incorruptibile est pretium Dominice passionis, quo redempti sumus; ita etiam incorruptibile est sacramentum sacri fontis, quo renascimur; que ita sibi inuicem connectuntur, ut unum sine altero salutem conferre nequeant. Ita enim Dominus tempore incarnationis sue sanguine suo omnes redemit, ut nos quoque, nostro tempore, per regenerationem baptismi ad consortium eiusdem regenerationis peruenire mereamur. Sicut ergo corruptibilis corruptibilem generat, ita uerbum quod manet in eternum, dat uitam eternam renatis ex aqua et Spiritu sancto in carne  et anima . Iterum subiungit dicens: Hoc est autem uerbum quod euangelizatum est in uobis, per me scilicet, et per alios apostolos.

Deponentes igitur omnem malitiam, et omnem dolum, et simulationes, et inuidias, et omnes detractiones, sicut modo geniti infantes, rationabiles, sine dolo lac concupiscite, ut in eo crescatis in salutem. Quasi diceret: Quia sic renati estis, et filii eterni Patris effecti; tales estote per studium bone conuersationis, quales sunt infantes recenter nati per naturam etatis. Dicatur ergo apertius: Deponentes omnem malitiam, id est uoluntatem nocendi aliis; et omnem dolum, id est deceptionem; et simulationes, ne aliud in corde et aliud in ore gestetis; et inuidiam cordis, contra aliorum felicitatem; et omnes  detractiones uerbi, sicut modo geniti infantes, rationabiles sine ruga duplicitatis, lac concupiscite, id est simplicia rudimenta fidei de uberibus matris Ecclesie querite, id est de utriusque Testamenti doctoribus, qui diuina eloquia scripserunt, uel uiua uoce predicant: ut in eo crescatis in salutem, id est ut bene discendo per sacramenta Dominice incarnationis perueniatis ad contemplationem diuine maiestatis. Quasi modo geniti infantes, rationabiles, sine dolo. Ac si diceret: Quamuis infantes per malitiam remotam, tamen rationabiles per sapientiam, ne ratio ad uersutias seculi uos trahat, sed sine dolo sitis. Unde dicitur: Estote prudentes, sicut serpentes, et simplices, sicut columbe . Lac concupiscite, ut in eo crescatis in salutem. Hoc loco  tangit illos, qui ad audiendas lectiones sacras fastidiosi adueniunt, ignari uidelicet illius sitis et esuriei, de qua Dominus ait: Beati qui esuriunt et sitiunt iustitiam; quoniam ipsorum est regnum celorum  . Ideoque tardius ad perfecta salutis incrementa perueniunt, quo possint solido cibo uerbi refici, id est arcana cognoscere diuina, uel maiora facere bona. Sequitur: Si tamen gustatis quam dulcis est Dominus, ad quem accedentes lapidem uiuum ab hominibus quidem reprobatum, a Deo autem electum, et honorificatum. Quasi diceret: Hoc pacto uidelicet purgata cordis malitia, utilem Christi alimoniam concupiscite, si quanta sit diuina dulcedo, sapitis. Nam qui nichil de eius dulcedine  gustat, non est mirum, si hunc terrestribus desideriis sordidare non euitat. Accedite ergo ad eum, et accedentes per fidem superedificamini, super Christum fundamentum firmissimum, quia fundamentum aliud nemo potest ponere, preter id quod positum est, quod est Christus iehsu . Dicatur ergo apertius: Ad quem accedentes, fide et imitatione, lapidem uiuum, super quem fundatur superna ciuitas, non materialem, sed uiuum lapidem, qui sicut nullis contusionibus potuit deiici, sic nec illi, qui in eo sunt fundati, poterunt decipi. Ab hominibus reprobatum, uidelicet cum dicerent: Non habemus regem nisi Cesarem ; a Deo autem, qui non  fallitur in sui dispositione, electum, ut faceret utraque unum ; et honorificatum, in miraculis scilicet, et in ascensione. Iterum subiungens, ait: Ipsi tanquam lapides uiui, superedificamini domos spirituales, sacerdotium sanctum, offerre spirituales hostias acceptabiles Deo per Iesum Christum. Homines per infidelitatem lapides duri et insensibiles sunt; sed per discretionem cruditi uiuificantur, et apti sunt, ut in Dei edificio caritate compaginentur. Ac si apertius diceret: uos etiam tanquam lapides in fide solidi, uiui in bonis operibus, superedificamini in domos spirituales contra pluuias, uentos, et flumina: Sacerdotium sanctum, uos dico existentes sacerdotes cuncti oleo letitie inuncti, offerre spirituales hostias, acceptabiles Deo per Iesum  Christum Dominum nostrum; uidelicet non sicut in ueteri lege, sed superedificamini ad offerendum opera bona, eleemosynas scilicet, preces, uos ipsos; per Iesum Christum, hoc ad omnia refertur. Quasi diceret: Aedificamini, quia sacerdotes estis, hostias offertis, et hoc totum per Iesum Christum, cuius gratia omnia habetis. Iterum ad confirmandum, quod Dominus propter firmitatem suam iure lapis sit uocatus, ait: Propter quod continet Scriptura: Ecce pono in Sion lapidem summum angularem, electum, pretiosum: et qui crediderit in eum non confundetur. Ac si patenter dicat: Ecce pono in Sion, quia in Iudea natus, lapidem solidum, summum, id est perfectiorem omnibus, angularem, duos scilicet populos in se coniungentem, electum  ex omnibus; pretiosum, quia in pretium redemptionis datur. Et qui crediderit in eum, illum scilicet imitando, non confundetur, quia neque in presenti de casu erubescet, neque in futuro uacuus erit a premio. Sequitur: uobis igitur honor credentibus; non credentibus autem lapis, quem reprobauerunt edificantes, hic factus est in caput anguli; et lapis offensionis, et petra scandali, his qui offendunt uerbo, nec credunt in quo et positi sunt. Dei Filius credentibus est honor, sed non credentibus est lapis quem reprobauerunt edificantes. Ita reprobatus est ab istis, sicut ab illis. Et ille lapis hic, id est fidelibus, factus est in caput anguli; et infidelibus est lapis offensionis, et petra scandali. Non credentibus est factus lapis, quem reprobauerunt edificantes, quia sicut ipsi in  sua edificatione eum reprobauerunt, sic et ipse in suo aduentu reprobauit eos accipere in edificatione domus sue que est in celis. Dicatur ergo apertius: uobis honor credentibus, quia credentes in Filium honorificat Pater, et in aduentu Filii non confundentur. Non credentibus autem lapis quem reprobauerunt edificantes: quem noluerunt ponere in fundamento cordis sui, Iudei scilicet legem suam carnaliter tenendam confirmantes, et omnes iustitiam suam constituere uolentes; hic tamen factus est in caput anguli, id est in Christiana edificatione.  Hic etiam factus est lapis offensionis et petra scandali; cum lapis sit, in quo sustententur, et tuti quiescant boni, incredulis erit causa offensionis, quia in presenti non credunt in eum, et ideo cadent de uitio in uitium: et in futuro erit petra scandali, quia ad illum quem humilem conculcauerunt, collidentur gressus eorum, et cadent in infernum. His, inquit, qui offendunt uerbo, nec credunt in quo et positi sunt. Ille offendit uerbo qui eo quod uerbum audiuit, offendit animo, dum quod audiuit non credidit. Cuius stultitiam exaggerat, nec credit in quo uel quod et positus est. Per naturam ad hoc sunt facti homines ut credant in Deum et eius uoluntati obtemperent. In quo et positi sunt, quia in ipso uiuimus, mouemur, et sumus 

 Iterum dicit: uos autem estis ge us electum, regale sacerdotium, gens sancta, populus acquisitionis; ut uirtutes eius annuntietis qui de tenebris uos uocauit in admirabile lumen suum. Hoc testimonium laudis quondam antiquo populo per Moysem datum, gentibus dat apostolus, quia in Christum credunt, qui uelut lapis angularis, in eam quam in se Isrel habuerat salutem, gentes adun uit . Hinc probatur, quia per hanc Epistolam scribit his, qui de gentibus ad fidem uenerant. Assumuntur hi uersus  de prophetia Osee, in qua agitur de uocatione gentium. Dicatur itaque apertius: uos estis genus electum, per fidem scilicet electi, et distincti ab illis, qui reprobantes lapidem Christum, facti sunt reprobi: regale sacerdotium,  summi uidelicet Sacerdotis corpori uniti, qui et regnum sperare, et hostias immaculate conuersationis Deo offerre debeant; gens sancta, non iam in passionibus desiderii, sed sancte et iuste uiuentibus; populus acquisitionis, acquisiti scilicet in sanguine Redemptoris, quod erat quondam populus Isrel redemptus sanguine agni de Aegypto. Unde et in sequenti uersu mystice recordatur ueteris historie, et hanc in nouo populo spiritualiter impletam esse docet. Ut uirtutes eius annuntietis: sicut liberati de Aegypto triumphale carmen Domino cantauerunt , ita nos post tenebras dissolutas, post acceptam remissionem per Christum ducendi ad patriam eterne clarititatis, debemus  Deo rependere dignas gratias pro celestibus beneficiis; qui de tenebris nos uocauit in admirabile lumen suum, sicut illos duxit etiam columna ignis . Sequitur: Qui aliquando non populus, nunc autem populus Dei. Quasi diceret: Qui aliquando eratis alienati a conuersione populi Dei, nunc autem populus Dei: tempore uidelicet gratie populo eius estis uniti. Qui non consecuti misericordiam, id est qui nec misericordiam sperare noueratis, nunc autem misericordiam consecuti estis.

Iterum subiungens ait: Charissimi, obsecro uos tanquam aduenas, et peregrinos abstinere uos a carnalibus  desideriis, que militant aduersus animam; conuersationem uestram inter gentes habentes bonam, ut in eo, quod detractant, de uobis tanquam de malefactoribus, ex bonis operibus uos considerantes, glorificent Deum in die uisitationis. Hucusque nimirum beatus Petrus generaliter instruxit Ecclesiam, explicans uel beneficia, quibus Deus nos ad salutem uocare, uel dona, quibus aliquando Iudeos, nunc autem nos, honorare dignatus est. Hic diuersas fidelium personas solerter hortatur, ne carnaliter uiuendo, se reddant indignos tante gratie Spiritus sancti, et ne degenerent a gloria nobilitatis sibi promisse. Et primo liberos et seruos, dehinc uiros et mulieres, tandem seniores et adolescentes, qualiter se habere debeant, docet. Et apte liberos  monet a carnalibus desideriis abstinere, quia solet libertas uite remissioris maiora illecebrarum titillantium pati pericula. Dicatur ergo apertius: Charissimi, obsecro uos tanquam aduenas et peregrinos abstinere uos a carnalibus desideriis. Quasi diceret: Quia iam estis misericordiam consecuti, eo minus animum terrenis rebus supponite, quo uos patriam in celis habere memineritis. Reprobi hic habent patriam, cuius desideriis inhiant, ideoque in perpetuum relegabuntur exsilium, carentes uoluptatibus. Que militant, inquit, aduersus animam; quia dum concupiscentiis blandientibus caro eneruiter subiugatur, iam uitiorum exercitus firmiter aduersus animam armatur. Conuersationem uestram inter gentes habentem bonam, bene scilicet operando; ut  in eo quod detractant de uobis tanquam de malefactoribus, id est in eo quod putant uos stultos esse, quia deos eorum reliquistis, et propter peccata uestra in mundo uos affligitis. Ex bonis operibus, id est ex uestra casta conuersatione uos, id est uestram dignitatem considerantes, glorificent Deum in die uisitationis, in tempore scilicet retributionis. Ac si diceret: Quanta sit uobis gloria donanda per Deum, iam nunc cognoscunt increduli, cum uos instanter per omnia pericula illum sequi perspexerunt. uel in die uisitationis, quando scilicet uisitabit illos Deus conuertendo de malo ad bonum. Plerumque contigit, ut pagani, qui uituperabant fidem Christianorum, postea considerantes bonam  eorum conuersationem, Christum laudare inciperent. Sequitur: Subditi estote omni humane creature propter Deum: siue regi, quasi precellenti; siue ducibus, tanquam ab eo missis ad uindictam malefactorum, laudem uero bonorum. Quasi diceret: Ut conuersatio uestra omnibus placeat, subditi estote omni humane creature, fidelibus scilicet et incredulis, propter Deum, id est non resistatis alicui dignitati hominum, alicui principatui, cui uos Deus subdi uoluit; quia non est potestas nisi a Deo, et qui potestati resistit, Dei ordinationi resistit . Creaturam per partes exponit, cum ait: Siue regi precellenti, ne uel in hoc fidei et religioni Christiane possit detrahi, quod per eam turbentur iura conditionis. Subditi etiam  estote ducibus tanquam ab eo, id est a rege uel a Deo missis ad uindictam malefactorum, id est ad penam; et ad laudem bonorum, non quod semper ita sit, sed que esse debeat actio ducis, simpliciter narrat; qui etiamsi bonos damnat, non minus ad eorum laudem pertinet quod agit, si patienter improbitatem eius tolerant boni, et sapienter eius astutie resistunt. Multoties Deus aliquem malum tyrannidem exercere permittit, ut et mali confundantur, et boni magis probentur. Iterum dicit: Quia sic est uoluntas Dei, ut benefacientes obmutescere faciatis imprudentium hominum ignorantiam. Ac si apertius diceret: uere quidquid duces agant, boni laudem consequuntur, quia hoc uult Deus, qui etiam malis utitur in bonum; ut uos etiam  utentes illis in bonum, siue boni, siue mali sint, faciatis obmutescere ignorantiam et imprudentiam eorum; ut illi uidelicet duces ignorantes, quomodo eis in bonum utamini, et per eos laudem mereamini; non inueniant quid uituperent in uobis, dum etiam ipsos honoratis, et patimini, quamuis sint immundi et indigni. Quasi liberi, inquit, et non quasi uelamen habentes malitie libertatem, sed sicut serui Dei. Ac si patenter dicat: Quo maiori libertate apud homines utimini, eo liberius diuino famulatui sitis subiugati; et non habentes libertatem uestram in uelamen malitie, id est libertas uestra non obnubilet corda uestra; ut tanto licentius peccetis, quanto minus iugo seruitii deprimimini; et ne culpam uestram nomine libertatis pretexatis.  uult autem apostolus eos liberos esse a seruitio culparum, ut permaneant serui Creatoris boni et fideles. Unde addidit: Sed sicut serui Dei. Seruitus Dei humilitatem requirit. Sequitur: Omnes honorate: fraternitatem diligite. Quasi diceret: Que Cesaris sunt, Cesari reddite , et unumquemque pro modo suo honorate. Fraternitatem diligite, hoc est inter omnia fratres amate; etiam et illos, qui conditione temporali subiecti sunt uobis, sicut fratres in Christo diligite. Item dicit: Deum timete, regem honorificate. Ac si diceret: Deum timete, ut in omni obsequio timor Dei precedat; regem honorificate, quasi precellentem uidelicet ampliori honore ueneramini. Hucusque exhortatus  est liberos ad subiectionem, nunc seruis loquitur, ut et ipsi subiecti sint dominis, dicens: Serui, subditi estote in omni timore dominis, ut nec Deum offendatis, nec dominis obedire recusetis; non tantum bonis, fide scilicet, uita, moribus: et modestis, id est moderate imperantibus et condonantibus; sed etiam dyscolis, id est indisciplinatis. Schola Grece locus dicitur, in quo ad audiendos magistros liberalium artium conueniebant. Unde schola interpretatur uacatio, quia ibi uacabant studiis. Scholastici igitur sunt eruditi, dyscoli uero sunt indocti et agrestes. Ecce quomodo monebat supra, subdi omni humane creature propter Deum. Si propter Deum scientem bonam intentionem aliquis patiens uerbera a domino iniuste,  cum ei bene seruiat, sustinet, id est leues reputat tristitias, hec est gratia, id est per hec efficitur gratus Deo, et hoc exigit gratia fidei. Unde subiungens, ait: Hec est enim gratia, si propter conscientiam Dei sustinet quis tristitiam, patiens iniuste. Quasi diceret: Si iniuste patimini, gratiam Dei acquiritis. Que enim gratia est, si peccantes, colaphizati suffertis? Ac si diceret: Si uos patienter suffertis penas illatas a dominis, uos dico peccantes, nolendo obedire eis; et colaphizati ab ipsis dominis, id est sepe correcti ab illis, ut per colaphos ad obediendum induceremini, que gratia erit uobis inde? Nihil propter hoc accipietis a Deo. Sed si patienter bene facientes suffertis, id est quamuis bene feceritis, mala illata a dominis suffertis,  hec est gratia apud Deum.

Multum glorificat conditionem seruorum, quos bene facientes, et absque culpa uapulatos a dominis crudelibus et improbis, affirmat esse imitatores Dominice passionis. Sequitur: In hoc enim uocati estis; quia Christus passus est pro nobis, uobis relinquens exemplum, ut sequamini uestigia eius; qui peccatum non fecit, nec inuentus est dolus in ore eius. Quasi diceret: In hoc uocati estis, scilicet ut patiamini, et hoc exemplo Christi, quia Christus passus est pro nobis. Gaudes et in hoc, quia Christus pro te mortuus est; attende quod sequitur: uobis relinquens exemplum, tribulationum uidelicet, contumeliarum, flagellorum, crucis, mortis; ut sequamini uestigia eius, qui peccatum non fecit, licet pateretur,  nec inuentus est dolus in ore eius, a Iudeis scilicet et Phariseis obseruantibus eum, quia nec in uerbo peccauit. Qui cum malediceretur, quasi seductor, et demoniacus, non maledicebat, id est non improperabat illis mala que uere in ipsis erant. Cum pateretur, a Iudeis scilicet, non comminabatur illis. Tradebat autem iudicanti se iniuste: qui peccata nostra ipse pertulit in corpore suo super lignum: ut peccatis mortui, iustitie uiuamus: cuius liuore sanati estis. Tradebat se iudicanti iniuste, illis uidelicet iudicantibus secundum iniustam sententiam, utpote iustissimus existens; siue tradebat Deo Patri iniuste iudicantes, id est eos qui eum nequissime condemnabant, et neci eius insistebant, ut supplicia  sumentes erudirentur. Peccata nostra ipse pertulit in corpore suo super lignum, id est penam pro peccatis omnium communiter debitam super lignum posito ut peccatis mortui, sicut ipse mortuus est corporaliter; iustitie uiuamus sicut ipse uiuit noua uita; cuius liuore sanati estis, sola scilicet dilectione, uel carne eius facta liuida in passione. Cum supra spiritualiter seruos, nunc totam Ecclesiam instruit, ut etiam dominis in memoriam reuocet, quid pro eorum liberatione suus actor pertulerit. Sequitur: Eratis enim sicut oues errantes, sed  conuersi estis nunc ad pastorem et episcopum animarum uestrarum. Tangit euangelicam parabolam, ubi pius  pastor, relictis nonaginta nouem ouibus in deserto, uenit uisitare unam que errauerat . Dicatur itaque apertius: Eratis sicut oues errantes, sine pastore per uitia, dilacerati spinis uitiorum; sed conuersi estis nunc ad pastorem: in passione uidelicet Christi, corpore et anima reuersi estis ad eum, qui uos pascit uerbo ueritatis; et episcopum uel uisitatorem animarum uestrarum quod idem est. »  Episcopatus autem uocabulum, ut ait beatus Isidorus, inde sumptum est, quod ille qui superefficitur, superintendat, curam scilicet subditorum gerens, enim Grece, Latine intendere dicitur. Episcopi uero Grece, Latine speculatores interpretantur; nam speculator est prepositus in Ecclesia, dictus, eo quod speculetur, atque prospiciat  populorum infra se positorum mores et uitam.«

Rectissime ergo iehsu Christus dicitur episcopus, id est superintendens: quia, Oculi Domini super iustos, et aures eius in preces eorum . Cassiodorus: Hic agit Propheta de retributionibus bonorum et malorum, ne in passionibus uel periculis iustus aliqua dubietate mollescat. Quasi diceret: Diuerte a malo, inquire pacem, et ne ex infirmitate tua diffidas; quia oculi Domini, id est respectus misericordie Dei super iustos; etsi, ut medicus, secat et urit, per quod uidetur non exaudire, hoc facit ut sanet, et parcat in sempiternum. Et aures eius sunt in preces eorum, ut det quod petunt, scilicet gratiam pro gratia. Et nota quod non ait, ad preces, sed in preces eorum; in quo notatur  celeritas audiendi. Augustinus: Forte dicit malus: Secure facio male, quia non sunt super me oculi Domini. Ad iustos Deus attendit, et me non uidet. Ideo subiicit dicens: uultus autem Domini super facientes mala: ut perdat de terra memoriam eorum. Quasi diceret: Iustos respicit Deus: sed ne malus putet se nesciri; quia uultus Domini, id est cognitio Dei super facientes mala. Non tamen eos respicit misericorditer, uidelicet ut exaudiat, sed cognoscit ut puniat. Unde subdit: Ut perdat de terra memoriam eorum, uidelicet ut nec mentio. id est, intercessio fiat pro eis inter bonos, quia placet eis iustitia Dei. Unde in Euangelio ait Abraham ad diuitem: Chaos magnum firmatum est inter nos et uos  : ut boni uidelicet non possint condescendere ad eos compassione aliqua, propter confusionem peccatorum que admiserunt. Et uere oculi Domini super iustos; quia iusti, sicut Abraham, Isaac, Iacob, Moyses, Aaron, Iosue, Samuel, Dauid, et ceteri, clamauerunt ad Dominum, et ipse exaudiuit eos, et ex omnibus tribulationibus eorum liberauit eos. Unde etiam Zacarias propheta ait: uisitauit nos Oriens ex alto .

Iterum beatus Petrus subiungens, dicit: Similiter et mulieres subdite sint uiris suis: ut et si qui non credunt uerbo, per mulierum conuersationem sine uerbo lucrifiant, considerantes in timore sanctam conuersationem  uestram. Quarum sit non exterius capillatura, aut circumdatio auri, aut indumenti uestimentorum cultus: sed qui absconditus est homo cordis, in incorruptibilitate quieti, et modesti spiritus, qui est in conspectu Dei locuples. uidetur, quod mulieres eorum, qui in tribulatione erant, contemnebant uiros; et, ut aliis placerent, ornabant se pulchre, et hoc fieri prohibet. Ita bonas mulieres uult uiris incredulis subdi, ut non solum nichil mali ad imperium eorum faciant, sed etiam in tam sancta conuersatione persistant insuperabiles, ut ipsis etiam uiris exemplum sint caritatis et fidei. Ac si aperte dicat: Sicut serui debent esse subditi dominis propter Deum, similiter et mulieres patientes cum sponsis, et etiam ipsis sponsis subdite sint: non  adulteris, sed uiris suis; ut, si qui mariti non credunt uerbo Euangelii, per mulierum conuersationem bene se habentium, et humiliter omnia patientium, sine uerbo predicationis lucrifiant, id est conuertantur ad fidem; considerantes tantummodo in timore sanctam conuersationem uestram, habitam etiam timore Dei conseruato; quarum cultus sit non capillatura, aut aurum circumdans; aut non sit cultus uestimentorum indumenti, non sint festiua indumenta, quibus induantur; sed sit uobis ornatus, homo cordis interior soli Deo notus in incorruptibilitate spiritus. Spiritus dico quieti ab impugnatione uitiorum; et modesti, ne superbiat: Qui est in conspectu Dei locuples; quia talis spiritus, etsi hominibus non patet, tamen in conspectu Dei est  diues. Sicut Cyprianus ait: Serico et purpura mulieres indute, Christum induere non possunt. Auro, margaritis, et monilibus adornate, ornamenta cordis et pectoris perdiderunt. Quod si Petrus mulieres quoque admonet cercendas, et ad ecclesiasticam disciplinam religiosa obseruatione moderandas, que excusare cultus suos possunt per maritum; quanto id magis obseruare uirginem fas est, cui nulla ornatus sui competat uenia, nec deriuari in alterum possit mendacium culpe, sed sola ipsa remaneat in crimine? Igitur quoniam exterior homo uester corruptus est, et beatitudinem integritatis, que proprie uirginum est, habere destitistis; imitamini incorruptionem spiritus per abstinentiam, et quod  corpore non potestis, mente perstate. Has enim Christus diuitias, et hos uestre coniunctionis querit ornatus. Apud Pythagoram, naturali scientie lege dictante, eadem sententia inuenitur: uera ornamenta matronarum pudicitiam, non uestes esse.

Sequitur: Sic enim et sancte mulieres, sperantes in Deo, ornabant se, subiecte propriis uiris: sicut Sara obediebat Abrahe, dominum eum uocans: cuius estis filie benefacientes, et non pertimescentes ullam perturbationem. Quasi diceret: Sic aliquando et sancte mulieres, incorruptione spiritus, sperantes in Deo, etiam ante tempus gratie, ornabant se subiecte propriis uiris, non in ornatu uestium, sed in spirituali; sicut Sara obediebat Abrahe, etiam in his que grauia uidebantur, dominum eum uocans ex  reuerentia : Cuius estis filie benefacientes, honorando uidelicet maritos; et non pertimescentes ullam perturbationem: etiam, si aliquid mali infertur maritis, uos non inde turbemini. uiri similiter cohabitantes secundum scientiam, quasi infirmiori uasculo muliebri impertientes honorem, tanquam et coheredibus gratie, et uite; ut non impediantur orationes uestre. Si abstinemus a coitu, honorem tribuimus; si non abstinemus, perspicuum est, honori contrarium esse concubitum. Quasi diceret: Ideo ita modeste uos habete cum uxoribus, ut non impediantur orationes uestre; si enim discordes fueritis, orationes uestre Deo non placebunt. Aliter: Ut non impediantur orationes uestre. Impediri orationes officio coniugali commemorat,  quia quotiescunque uxori debitum redditur, oratio impeditur. Quod si iuxta Apostoli sermonem sine intermissione orandum est , nunquam coniugio mihi seruiendum est, ne ab oratione, cui semper insistere iubeor, ulla hora impediar. Dicat ergo beatus Petrus: Sicut precepi uxoribus, ut per sanctam conuersationem suam lucrifacerent maritos, et seruirent illis; similiter precipio uobis, o uiri, ut per uestram conuersationem lucrifiant mulieres. Et custodite illas; uos, dico, cum illis, reddendo debitum, cohabitantes; et hoc secundum scientiam, non in passionibus desiderii; sed sicut intelligitis Deum uelle, scilicet ut generetis filios in cultum unius Dei, impertientes uidelicet honorem uasculo muliebri quasi infirmiori. In uestibus  et aliis necessitatibus eis prouidete; etiam aliquando, si illis placet, a coitu cessate. Impendite illis honorem, quia infirmiores sunt; impendite etiam tanquam coheredibus gratie in presenti date a Deo, et uite dande in futuro, uel uite per gratiam dande. Ac si patenter loqueretur, dicens: Diuersas personas, diuersas conditiones, diuersos sexus docui, iam nunc omnes communiter admoneo, ut in causa Dominice fidei unum cor, et unam animam habeatis. Unde et subiungit, dicens: In fide autem omnes unanimes in oratione estote, compatientes, fraternitatis amatores, misericordes, modesti, humiles. Quasi diceret: In fide unanimes in oratione estote, uidelicet ut nec cogitatione desperetis, ne  scilicet fraternitatem destruatis, et per hoc liberius a fide recedatis; misericordes, condonando peccata, et eleemosynas faciendo; modesti, omnia scilicet cum modo facientes: humiles ne de his superbiatis.

Sequitur: Non reddentes malum pro malo, nec maledictum pro maledicto, sed econtrario benedicentes, quia in hoc uocati estis, ut benedictionem hereditate possideatis. Ac si apertius diceretur: Non reddentes malum pro malo, quid uidelicet secundum iustitiam seculi in actu uideretur fieri posse iuste. Nec maledictum pro maledicto, in uerbis; sed econtrario benedicentes, id est non solum cessetis reddere maledictum, sed etiam pro maledicto date benedictionem; quia in hoc uocati estis, ut benedictionem hereditate possideatis, dicente iudice:  uenite, benedicti Patris mei, percipite regnum, quod uobis paratum est ab origine mundi . uel benedictionem, qua sancti in futura uita Deum benedicent. Quod ergo quisque in futuro desiderat inuenire, hoc in presenti meditari et agere satagat, conditorem et fratrem benedicat, seque dignum diuina et fraterna benedictione reddat. Iterum dicit: Qui enim uult uitam diligere, et uidere dies bonos, cerceat linguam suam a malo, et labia eius, ne loquantur dolum. Quasi diceret: Qui uult uitam diligere, id est qui uult ostendere dilectionem se habere; et uidere dies bonos, cum in hoc seculo dies mali sint, cerceat linguam suam, interius a malo ne murmuret, et labia eius exterius ne loquantur dolum, ne scilicet aliquid proferant dolosum. Declinet  autem a malo, et faciat bonum, inquirat pacem, et sequatur eam. Ac si dicat: Si etiam exterius occasio datur ut peccet, declinet tamen a malo, et faciat bonum, inquirat pacem, ut rem absconditam cum Deo et fratre suo, et sequatur eam, ut rem fugitiuam. Quia oculi Domini super iustos, et aures eius in preces eorum: uultus autem Domini super facientes mala, iudicium uidelicet, uel manifestatio, uel primo loco, uel reddendo illis mala. Quia prohibuerat malum pro malo reddere, sed potius maledicentibus benedicere iusserat, recte prophetico astruit testimonio, superna inspectione et malos semper et bonos uideri, ut meminerimus et nostram patientiam, qua patimur malos, et nostram beneuolentiam, qua persequentibus bona optamus, eterno premio remunerandam,  et persecutores digno plectendo supplicio. Si uero penituerint, nos quoque pro ipsorum salute quam precamur, coronam accepturos.

Sequitur: Et quis est qui uobis noceat, si boni emulatores fueritis? Ac si diceret: Ideo debetis declinare a malo, et facere bonum, quia nemo potest uos retrahere a bono; nec a corona, si persistere uolueritis, imo prosunt, dum nocere cupiunt. Sed et si quid patimini propter iustitiam, beati eritis, id est, non solum nocet, quod a malis irrogatur, sed etiam prodest, quia patientiam exercet. Si uerba contumeliosa, si rerum damna, si tormenta inferunt, non nocent, sed patientiam uestram exercent. Si quis autem uictus his deficit, non ille qui malum  intulit, sed ipse qui malum non pertulit, nocuit. Tentatur omnis domus, et ea uidelicet que supra petram, et ea que super arenam fundatur, sed uni firmitas fundamenti coronam perseuerantie tribuit, alteram uero fragilis structura strauit. Iterum subiungit dicens: Timorem autem eorum ne timueritis, ut non conturbemini. Quasi diceret: In futuro eritis beati, in presenti autem ne timorem eorum timueritis, id est illa que in eis possunt uideri timenda, ut regia potestas, et huiusmodi. Non ergo eos timueritis: Et non conturbemini, recedendo uidelicet a fide et dilectione Dei. Dominum autem Christum sanctificate in cordibus uestris. Ac si diceret:  Sanctitatem Christi, quam sit incomprehensibilis, intimo cordis affectu intuemini, et sic ipsum Christum sancite in uobis, ut non a memoria, non ab amore recedat. Qui hanc sanctitatem non considerat, deficit ad hostis insidias. Sequitur: Parati semper ad satisfactionem omni poscenti uos rationem de ea, que in uobis est, spe. Duobus modis de spe nostra et fide rationem reddere debemus, ut querentibus fideliter uel infideliter, rectas causas spei et fidei intimemus, et ipsam fidem et spem inter pressuras illibatam teneamus, ostendentes per patientiam, quam rationabiliter eam conseruandam didicimus, pro cuius amore, nec aduersa pati, nec mortem subire formidamus. Parati ergo semper ad satisfactionem omni nos poscenti rationem esse  debemus, id est uolenti mutuo percipere rationabilem pecuniam, non negemus. Unde Paulus: In sapientia ambulate propter eos qui foris sunt: scientes quomodo oporteat singulis respondere . Foris enim existentes, id est nondum fideles, uolunt aliquid cognoscere de spe, que in uobis est. Qui ergo ecclesiastico utitur magisterio, doceat patientes, obstruat resultantes. Iterum dicit: Cum modestia et timore, conscientiam habentes bonam, ut in eo quod detrahunt de uobis, confundantur, qui calumniantur uestram in Christo bonam conuersationem. In ipsa doctrine scientia qualitatem docendi monet obseruari, ut humilitas et loquendo et uiuendo monstretur. Quasi diceret: Cum modestia et timore rationem poscentibus reddite, id est non tantum  doctrinam, sed etiam in doctrina modestiam habete, que est mater omnium uirtutum. uel secundum modestiam et timorem, ut quod exterius ostenditis, interius habeatis; ut, qui fidem et spem celestium, quam uidere non possunt, in uobis irrident, per uestra bona opera confundantur, que bona esse negare non possunt. uel curate benefacientes, ut qui uestre bone conuersationis detrahunt, ueniente retributionis tempore, confundantur, uidentes uos cum Christo coronari, secum uero diabolum damnari. Quasi de hoc confundantur, quod calumniantur.

Sequitur: Melius est enim benefacientes  pati, quam malefacientes, quia et Christus  semel pro peccatis nostris mortuus est, iustus pro iniustis, ut nos offerret Deo, mortificatos quidem carne, uiuificatos autem spiritu. Hic illos arguit, qui cum pro culpis arguuntur a fratribus, uel etiam penis cercentur, patienter tolerant. Sed si absque culpa aliquid eis a fratribus infertur, mox corruunt in iracundiam, et qui hactenus ridebantur innoxii, per impatientiam et murmurationem reddunt se noxios. Utilius fuit Tobiam percuti cecitate sine culpa, ut eius probaretur patientia , quam Elymas  magus, qui pro perfidia percussus, a creditorum societate remouetur, et eterne ultioni preparatur . Melius est, inquit, benefacientes   pati, quam malefacientes. Ac si diceret: Ita debetis calumniatores pati et confundere, quia tutius est uobis pati pro benefactis, quam pro malefactis, ita dico, si uelit uoluntas Dei, que maiorem preparat retributionem. Nam et Christus semel pro peccatis nostris mortuus est. Sic et nos semel morimur, id est temporali morte, pro qua reddetur merces eterna. Qui ergo iustus patitur, Christum imitatur, qui flagellis corripitur, latroni assimilatur, qui cum Christo in cruce cognito paradisum intrauit . Qui nec flagellis corrigitur, sinistrum latronem imitatur, qui propter peccata ascendit in crucem, et post crucem ruit in tartarum. Iustus inquit, pro iniustis mortuus est, ut nos offerret Deo, mortificatus quidem carne, uiuificatus autem spiritu.  Offert nos Christus Patri, et uitam nostram laudabilem in conspectu Patris ostendit, cum per mortificationem carnis pro illo gaudemus immolari. uel offert nos Deo, cum absolutos carne in eternum regnum nos introducit. Sequitur:

In quo, et his qui in carcere erant, spiritu ueniens predicauit, qui increduli fuerant aliquando, quando exspectabant Dei patientiam in diebus Ne, cum fabricaretur arca: in qua pauci, id est octo anime salue facte sunt per aquam. Qui habent sensum obscuratum tenebris, merito etiam in hac uita dicuntur carcere inclusi, et in hoc interiori carcere mentis, operibus iniustis grauantur, donec carne soluti, in exteriores tenebras proiiciantur eterne damnationis. Habent et iusti hic carcerem, sed  tribulationum, reprobi uero uitiorum. Ait enim: In quo et his qui in carcere erant, spiritu ueniens predicauit. Quasi diceret: Ille, qui nostris temporibus carne ueniens, tunc uitam mundo predicauit, ipse etiam ante diluuium eis, qui tunc increduli erant, et carnaliter uixerant, spiritu ueniens predicauit, quia per Spiritum sanctum erat in Ne, et in aliis bonis hominibus, per quorum bonam conuersationem aliis malis predicabat, ut conuerterentur ad bonum. Dicatur iterum apertius: In quo, id est in quo spiritu, et his qui in carcere, tenebrarum uidelicet, et infidelitatis, uel  carne, id est in carnanalibus desideriis erant, ueniens predicauit, ideo scilicet ut illos Deo offerret, quia tunc si qui ad  predicationem Domini, quam per uitam fidelium pretendebat, credere uoluissent, et ipsos offerre gaudebat Deo patri, si qui autem detrahebant de bonis quasi de malefactoribus, imminente diluuio confundebantur. Qui increduli fuerant aliquando, id est qui non crediderant Deo per Ne comminanti, quando exspectabant Dei patientiam, cum uidelicet patientia Dei inuitaret illos ad penitentiam, parcens illis per centum annos, quibus Ne construebat arcam, per quam ostendebatur, quid futurum esset mundo ipsi non utebantur patientia Dei ad  penitentiam, sed exspectabant eam, quasi semper duraturam, in qua arca pauci, qui Deo crediderant, id est, octo anime, que spem octaue diei habebant, salue facte sunt per aquam. Sicut arca fabricata est de lignis leuigatis, sic Ecclesia de collectione fidelium animarum: et sicut pereunte mundo pauci saluantur per aquam, sic ad comparationem pereuntium paruus est electorum numerus, quia, Angusta est uia que ducit ad uitam, et pauci sunt qui inueniunt eam . Quod aqua diluuii nullos saluauit extra arcam positos, sed occidit, significat, omnem hereticum, licet habentem baptismi sacramentum, non aliis, sed ipsis aquis ad inferna mergendum, quibus arca subleuatur ad celum. Sequitur: Quod et nunc similis forme saluos facit baptisma, non carnis  depositio sordium, sed conscientie bone interrogatio, in Deum per resurrectionem Domini nostri Iesu Christi, qui est in dextera Dei deglutiens mortem, ut uite eterne heredes efficeremur: profectus in celum subiectis angelis sibi, et potestatibus, et uirtutibus. Per illos, qui in diluuio submersi sunt, significatur mortificatio carnis, per illos uero, qui saluati sunt, signatur uiuificatio spiritus. Ne, qui interpretatur requies, significat Christum, qui dat suis fidelibus requiem animarum. Dicatur itaque apertius: Quod et nunc similis forme saluos facit baptisma: uidelicet quod etiam nunc facit baptisma, scilicet facit saluos, baptisma dico similis forme, id est per omnia assimilatum illi arce; quia quidquid ibi carnaliter, hic  geritur spiritualiter. Non carnis depositio sordium, id est non dico illud baptisma saluare, ubi tantum est depositio carnis sordium, id est tantum abluitur caro exterius, quod et heretici habuerunt, sed ubi est interrogatio pure conscientie, id est ubi interrogatur et exigitur ad baptisma bona conscientia baptizandi, quia tale baptisma saluat, illud aliud occidit. Interrogatio facta et tendens in Deum, ut per bonam conscientiam unum efficiatur in Deo. Bone conscientie interrogatio in Deum, id est non sufficit baptizando habere bonam conscientiam, nisi ad interrogationem Ecclesie suam fidem ostendat, et hoc per resurrectionem Domini nostri Iesu Christi; ut sicut Christus resurrexit a mortuis per gloriam  Patris, ita purgati a uitiis per aquam regenerationis, in nouitate uite ambulemus . Quod etiam significabant octo anime in arca saluate. Per eum, inquit, qui est in dextera Dei deglutiens mortem. Quod deglutimus, agimus, ut in nostri corporis interiora assumptum, nusquam appareat. Sic Dominus mortem funditus consumpsit, ut nichil contra se ualeret; et manente specie ueri corporis, abesset labes prisce fragilitatis, quod et nobis promittitur. Unde subdidit: Ut et nos uite eterne heredes efficeremur. Profectus, inquit, in celum subiectis angelis  sibi, et potestatibus, et uirtutibus. Angelus primus, potestates secundus, uirtutes tertius ordo est. Semper angelos subiectos fuisse Filio Dei, non dubitamus; sed hic ideo subiectionis meminit, ut assumptam humanitatem ita in resurrectione sublimatam monstraret, quod enim angelice dignitatis potentie preferatur. Unde est illud: Omnia subiecisti sub pedibus eius, oues et boues uniuersas; insuper et pecora campi .

Augustinus: Ac si Propheta Deo Patri diceret: Omnia sub pedibus Iesu Christi Filii tui subiecisti, oues scilicet, id est innocentes, tam homines quam angelos; et boues, scilicet arantes et triturantes, qui in uinea Domini uomere spirituali rura criminis conscindunt; boues dico uniuersas. Femineo genere  utitur, ut notet fructificantes, qui semine uerbi Dei hominum corda fructificare faciunt, et illi sunt homines et angeli. Sequitur: Insuper et pecora campi. Quasi diceret: Non tantum bonos subiecisti ei, sed insuper et pecora campi. Per hoc quod dicit, imsuper, distinguit hoc a predictis sanctis; hec enim sunt acina, sicut predicti sunt uinum. Malos etiam Christo subiectos uocat, quod minus uidetur, quod significat cum ait, et pecora campi, id est carnales in amplitudine uoluptatum, tanquam in latitudine camporum, non in montibus habitantes uirtutum. Pecora ergo campi sunt homines, qui in carne uiuunt; ubi nichil laboriosum, nichil arduum ascenditur, sed lata uia est cui herent, que ducit  ad mortem . Unde et Abel a fratre occiditur in campo . Iterum subiungens, ait: Subiecisti ei et uolucres celi , id est, superbos. Bene [per] uolucres celi significantur superbi, de quibus dicitur: Posuerunt in celum os suum . Quorum caput dicit: Ascendam in celum, et exaltabo solium meum , etc. Sequitur: Et pisces maris, id est curiosos: qui perambulant semitas maris, id est qui in profundo seculi huius temporalia, que, quasi semite in mari, cito euanescunt, pertinaci studio inquirunt. Unde recte non ait, ambulant, sed, perambulant; per hoc ostendens pertinacissimum studium inania et preterfluentia requirentium. Hec autem tria genera uitiorum, id est uoluptas carnis, curiositas, et superbia  includunt omnia uitia, que, sicut beatus Ioannes ait, sunt concupiscentia carnis, ambitio seculi, id est, superbia, et concupiscentia oculorum . Per oculos namque curiositas maxime preualet. De his tribus tentatus fuit Saluator, et uicit, quibus primus homo uictus succubuit. Omnia ergo, ut supradictum est, que in celis, in terris, et in mari sunt creata, sub pedibus Iesu Christi Dei et hominis sunt Filii subiecta, qui non propter sua, sed propter totius humani generis peccata dignatus est pati; et sicut Christus resurgens ascendit in celum,  sedet ad dexteram Dei Patris; sic  etiam per baptisma nobis uiam salutis et regni celestis introitum patrie aperuit.

Postquam exemplum Dominice resurrectionis, et nostre ablutionis de arce et diluuii sacramento beatus Petrus astruxit, reddit ad hoc quod ceperat, ut imitantes Saluatorem, inter bona, que agimus, patienter malorum nequitiam toleremus, dicens:

Christo igitur passo in carne, et uos eadem cogitatione armamini: quia qui passus est in carne, desiit a peccatis: ut iam non hominum desideriis, sed uoluntati Dei, quod reliquum est in carne uiuat temporis. Quisquis iustorum corpus martyrio subiicit, nichil in mundo habens ubi peccet, hoc tantum desiderare cogitur, ut finito certamine percipiat coronam uite. Talium mentem semper cupit Petrus  imitari; cum proposito Dominice passionis exemplo, nos eadem cogitatione contra nequitiam prauorum, contra oblectamenta uitiorum precipit armari; uolens intelligi, quod etiam nos in pace Ecclesie quiescentes, si habitum patientis induimus, facile, iuuante Domino, lapsus peccatorum uitamus. Dicat ergo apertius princeps apostolorum Petrus: Christo passo in carne, non in deitate, et uos eadem cogitatione armamini, id est sicut ipse sponte, et nos sponte; sicut ipse tolerauit omnia, et nos toleremus; et inde euenit utilitas, quia qui passus est in carne, desiit a peccatis; quia qui timore celestium iudiciorum carnales in mente concupiscentias exstinguit, iam, similis Christo crucifixo,  quasi mortuus existens peccatis, Dei tantum seruitio uiuit: ut iam non hominum desideriis, sed uoluntati Dei confirmando se in bonis operibus, quod reliquum est, in carne uiuat temporis. Dignum quippe est, ut se quisque fidelis propter eternam remunerationem, ad tolerandas tentationes et passiones corporis uiriliter accingat, et sui Redemptoris imitator existat, qui suis discipulis, imo omnibus in se credentibus dicebat: Qui uult uenire post me, abneget semetipsum, et tollat crucem suam et sequatur me . Nam et ad corroborandam inter huius seculi aduersa mentem, uerba beati Iob ad memoriam reducat, qui inter flagella positus, dicebat:

Sicut ceruus desiderat umbram, et sicut mercenarius  prestolatur finem operis sui: sic et ego habui menses uacuos, et noctes laboriosas enumeraui mihi . Gregorius  : Umbram quippe ceruus desiderare est, post tentationis estum sudoremque operis eterni refrigerii requiem querere. Hanc namque umbram ceruus ille desiderabat, qui dicebat: Sitiuit anima mea ad Deum uiuum; quando ueniam et apparebo ante faciem Domini . Augustinus: Hic determinat desiderium suum, quia poterat ceruus desiderare  fontem intelligi causa bibendi, uel lauandi, et ostendit quia maxime causa bibendi, fontem desiderat. Quasi dicat: Desiderat  anima mea ad te. Cassiodorus: Sitiuit inquam et olim, non modo primum anima mea ad Deum fortem, uel fontem, id est Christum, qui est fons aquarum irriguus, unde omnia bona fluunt; uiuit  , non ad mortua simulacra gentium. Et quid sitiuit? uenire scilicet et apparere ante faciem Dei, et hoc est: quando ueniam. Quasi diceret: Cupio dissolui, quia sitio in peregrinatione, sitio in cursu; satiabor in aduentu, sed quando ueniam! Hoc ideo ait, quia quod citius est Deo, tarde est desiderio. Et apparebo, inquit, quia et nos tunc apparebimus, qui modo latemus, ante faciem Dei, quia tunc uidebimus eum sicuti est . Dicat ergo Dauid propheta: Quando ueniam et apparebo ante faciem Dei? Qui quasi a labore agri estum fugiens,  atque ad obtinendam refrigerii requiem tegmen querens, iterum dicit:

Ingrediar in locum tabernaculi admirabilis, usque ad domum Dei . Augustinus: Tabernaculum in terra fideles sunt, in quibus iste iam miratur, scilicet, quod in corpore non regnat peccatum, sed est arma iustitie, et quod anima obedit Deo, et tolerat aspera, et tendit in altum, et huiusmodi. Transit etiam hec, et peruenit mente usque ad domum Dei celestem, et stupet: et hoc est, ideo effudi animam meam, quoniam hoc modo transibo, uel ingrediar in locum tabernaculi admirabilis, id est in presentem Ecclesiam, que est quedam imago et species future Ierusalem; que dum uidetur, amplius illa desideratur, et in ista amplius gemit.  Ideo dicit, ingrediar in locum tabernaculi, quia extra locum tabernaculi huius aliquis querens Deum, errat. Ego dico perueniens mente usque ad domum Dei, non captus desideriis seculi. Quomodo ad secretum domus peruenis? In uoce, uidelicet, exsultationis, et confessionis sonus epulantis. De eterna enim festiuitate sonat nescio quid canorum et dulce cordi eius, unde rapitur sicut ceruus ad fontes aquarum, et mulcetur. Sequitur: Et confessionis, id est laudis eterne, que ab angelis Deo decantatur, unde sonat ei mira suauitas. Dicat ergo beatus Iob:

Sicut ceruus desiderat umbram, et sicut mercenarius prestolatur finem operis sui, etc.  Hanc  umbram comprehendere Paulus anhelabat, desiderium habens dissolui, et esse cum Christo . Ad hanc umbram ex desiderii iam perfectione peruenerant qui dicebant: Nos portauimus pondus diei, et estus . Bene autem qui desiderare umbram dicitur, ceruus uocatur; quia electus quisque, quousque infirmitatis conditione constringitur, sub dominantis iugo corruptionis, quasi sub estus anxietate retinetur. Qui nimirum cum corruptione exutus fuerit, tunc sibimetipsi liber et tranquillus innotescit. Unde etiam recte per Paulum dicitur: Ipsa creatura liberabitur a seruitute corruptionis in libertate glorie filiorum Dei . Electos  enim nunc pena corruptionis deprimit, tunc autem gloria exaltabit; et quanto ad presentis necessitatis pondera nunc in Dei filiis de libertate nichil ostenditur, tanto uero ad subsequentis libertatis gloriam tunc in Dei famulis de seruitute nichil apparebit. Creatura ergo seruitute corruptionis exuta, et libertate dignitatis accepta, in filiorum Dei gloriam uertitur; quia unita Deo per spiritum, quasi hoc ipsum quod creatura est, transisse ac subegisse declaratur. Sed quia adhuc umbram desiderat, ceruus est; quia quousque estum tentationum et passionum tolerat, iugum misere conditionis portat. Ubi apte subditur: Et sicut mercenarius prestolatur finem operis sui.  Mercenarius etenim cum faciendo opera conspicit, mentem protinus ex longinquitate  et pondere laboris abducit. Cum uero lassescentem animum ad desiderandum operis premium reuocat, uigorem mox anime ad exercitium laboris reformat, et quod graue perpendit ex opere leue estimat ex remuneratione. Sic electi quique, cum mundi huius aduersa patiuntur, cum honestatis contumelias, rerum damna, cruciatus corporis tolerant, esse grauia, quibus exercentur, pensant, sed cum mentis oculum ad eterne patrie considerationem tendunt, ex consideratione premii, quam sit leue quod patiuntur inueniunt. Quod enim ualde esse importabile ex dolore ostenditur, consideratione prouida ex renumeratione leuigatur. Hinc est quod Paulus semper semetipso robustior contra aduersa erigitur, quia nimirum finem sui operis sicut mercenarius  prestolatur.

Graue namque quod sustinet estimat, sed leue quippe hoc per premii considerationem pensat. Ipse quippe quam sit graue quod patitur, indicat, qui in carceribus abundantius, in plagis supra modum, in mortibus frequenter se fuisse testatur; qui a Iudeis quinquies quadragenas unam minus accepit; qui ter uirgis cesus, semel lapidatus est, ter naufragium passus, nocte et die in profundum maris fuit . Qui pericula fluminum, latronum, ex genere, ex gentibus, in ciuitate, in solitudine, in mari, in falsis fratribus pertulit; qui in labore et erumna, in ieiuniis multis, in fame et siti, in uigiliis multis, in frigore et nuditate laborauit:  qui foris pugnas, intus timores sustinuit : qui ultra uires grauatum se asserit, dicens: »Supra modum grauati sumus, ita ut tederet nos uiuere . Sed quomodo remunerationis linteo sudorem tanti laboris tergat, ipse denuntiat, dicens: Non sunt condigne passiones huius temporis ad futuram gloriam, que reuelabitur in nobis . Finem itaque operis quasi mercenarius prestolatur, qui dum profectum remunerationis considerat, uile estimat, quod pene deficiens laborat. Apte itaque subditur: Sic et ego habui menses uacuos, et noctes laboriosas enumeraui mihi Electi quippe Conditori rerum seruiunt, et  sepe rerum inopia coangustantur. Per amorem Deo inherent, et tamen subsidio uite presentis egent. Qui igitur per actiones suas presentia non querunt, a mundi compendiis uacuos menses ducunt. Noctes quoque laboriosas tolerant, quia aduersitatum tenebras non solum usque ad inopiam, sed sepe usque ad corporis cruciatum portant. Despectum namque egestatemque perpeti, laboriosum bonis mentibus non est; sed cum usque ad afflictionem carnis aduersitas uertitur, labor procul dubio ex dolore sentitur. Potest etiam non inconuenienter intelligi, quod sanctus quisque menses uacuos sicut mercenarius ducit, quia laborem iam sustinet, sed premium necdum tenet; hoc tolerat, illud exspectat. Noctes laboriosas enumerat, quia aduersitates  sibi presentis temporis sese in uirtutibus exercendo coaceruat. Nam si proficere in mente non appetit, minus fortasse aspera, que mundi sunt, sentit. Que enim sententia, si ad uocem sancte Ecclesie ducitur, intellectus eius paulo subtilius indagatur. Ipsa quippe menses uacuos habet, que in infirmis membris suis terrenas actiones absque uite premio defluentes sustinet. Ipsa noctes laboriosas enumerat, que in membris fortibus multiplices tribulationes portat. In hac etenim uita quedam laboriosa sunt, quedam uacua. Quedam uero uacua simul et laboriosa. Amore quippe conditoris, presentis uite tribulationibus exerceri, laboriosum quidem est, sed uacuum non est. Amore autem seculi, uoluptatibus  solui, uacuum quoque est, sed non laboriosum. Amore uero eiusdem seculi, aduersa aliqua perpeti, et uacuum simul est et laboriosum, quia ex aduersitate mens afficitur, et remunerationis premio non repletur. In his itaque sancta Ecclesia, qui in ea iam positi adhuc uoluptatibus defluunt, et proinde fructu operis non ditantur, menses uacuos ducit; quia uite tempora sine retributionis munere expendit. In his uero qui eternis desideriis dediti, mundi huius aduersa patiuntur, laboriosas noctes sancta Ecclesia numerat; quia tribulationum tenebras, quasi in caligine uite presentis portat. In his autem, qui et transeuntem mundum diligunt, et tamen eius contrarietate fatigantur, simul menses uacuos et noctes laboriosas tolerat; quia eorum uitam  et retributio subsequens nulla remunerat, et presens tribulatio angustat. Recte autem nequaquam dies, sed in eis menses uacuos habere se perhibet; mensium quippe nomine dierum collectio et summa signatur. Per diem ergo unaqueque actio exprimi potest, per menses autem actionum finis innuitur. Et sepe cum in hoc mundo aliquid agimus intenta spei alacritate suspensi, hoc ipsum quod agimus, uacuum non putamus. Sed postquam ad actionum terminum peruenimus, non obtinentes que appetimus, laborasse nos in uacuum dolemus. Non solum igitur dies, sed et menses uacuos ducimus, cum nos in terrenis actionibus sine fructu laborasse,  non ex actionum principio, sed ex fine pensamus. Cum enim labores nostros aduersitas sequitur, quasi uite nostre uacui menses arguuntur, quia ex completione actionum agnoscitur; quam frustra laboramus. Nox uero pro ignorantia ponitur, Paulo attestante, qui uenturam uitam scientibus discipulis, ait: Omnes uos filii lucis estis et filii diei; non sumus noctis, neque tenebrarum . Quibus premisit, dicens: uos autem, fratres, non estis in tenebris, ut uos dies illa tanquam fur comprehendat . Potest hoc in loco ex eorum persona uox sancte Ecclesie accipi, qui post ignorantie sue caliginem ad amorem rectitudinis redeunt, et ueritatis radiis illustrati, fletibus diluunt, quod errauerunt. Illuminatus etenim quisque respicit,  quam turpe fuerit quod presentis uite amore laborauit. In eis ergo sancta Ecclesia in quibus ad uitam reuertitur laborem suum estuanti seruo et desideranti finem mercenario comparat, dicens: Sicut ceruus desiderat umbram, et sicut mercenarius prestolatur finem operis sui: sic et ego habui menses uacuos, et noctes laboriosas enumeraui mihi. In comparatione enim duo sunt, que premisit. In expressione etiam fatigationis duo subdidit. Protinus ad estuantem quippe menses uacuos reddidit, quia quo magis eternum refrigerium queritur, eo magis conspicitur, quam uacue pro ista uita laboratur. Ad prestolantem uero laboriosas noctes subintulit, quia quo magis ex termino operis premium,  quod assequamur inspicimus, eo magis ingemiscimus bonum nescisse, quod sequeremur. Unde et ipsa penitens cura uigilanter exprimitur, ut laboriosas noctes enumerasse diceretur; quia quanto uerius ad Deum reuertimur, tanto subtilius labores, quos per ignorantiam in hoc mundo pertulimus, dolendo pensamus. Nam quo unicuique plus dulce fit, quod de eternis desiderat, eo et magis graue ostenditur, quod pro presentium amore tolerabat.«

 »Ceruus dicitur, ut ait beatus Isidorus, , id est, a cornibus. enim Grece cornua dicuntur. Hi quippe serpentibus sunt inimici; qui cum se grauatos infirmitate perspexerint, spiritu narium eos extrahunt de cauernis,  et superata pernicie uenenorum pabulo reparantur. Dictamnum herbam ipsi prodiderunt. Nam ea pasti excutiunt acceptas sagittas. Mirantur autem sibilum fistularum; erectis auribus acute audiunt, submissis nichil. Si quando immensa flumina uel maria transnatant, capita clunibus precedentium superponunt, sibique inuicem succedentes, nullum ponderis laborem sentiunt.«

His breuiter de ceruorum natura a beato Isidoro dictis, ad ea iterum necesse est, ut redeamus, que superius omisimus. Quisque ergo fidelis desiderio uidendi Christum, qui fons est omnium bonorum,  efficiatur ceruus, et propter celestia dona patienter tolerando aduersa, sit quasi mercenarius; ut, sicut ait beatus Petrus, non iam hominum desideriis sed uoluntati Dei conformando se, in bonis operibus quod reliquum est in carne uiuat temporis: scilicet ut moriatur mundo, et uiuat Deo, libenter pro eius amore passiones sustinendo. Dicat iterum beatus Petrus: Sufficit preteritum tempus ad uoluntatem gentium consummandam, qui ambulauerunt, in luxuriis, desideriis, uinolentiis, comessationibus, potationibus, et illicitis idolorum cultibus, in quibus nunc obstupescunt. Quasi diceret: uere iam cessat a peccatis qui mortuus est in carne; quia, considerata immanitate scelerum, sufficit impendisse preteritum tempus secundum uoluntatem gentium  consummandam. Ita dico consummandam; quia, sicut gentes, ambulauerunt de uitio in uitium, non stabiles in uno uitio. In quo admirantur non concurrentibus uobis in eamdem luxurie confusionem, blasphemantes, qui reddent rationem ei, qui paratus est iudicare uiuos et mortuos. Ac si apertius diceret: Admirantur non concurrentibus uobis in eamdem luxurie confusionem in qua prius currebatis, quia iam carnem uestram crucifixistis cum uitiis et concupiscentiis. Et si blasphemant uos iam segregatos a perfidia sua, tamen in uestra conuersatione opera iustitie, et pietatis uidentes, mirantur; et fidem quodammodo uenerantur. Quasi diceret: Ideo minus curate, si benefacientes blasphemamini a  reprobis, quia et si uos tacetis, non tacebit iustus iudex, qui et illis blasphemie penam, et uobis patientie premia restituet. Sequitur: Propter hoc enim et mortuis euangelizatum est; ut iudicentur quidem secundum homines in carne, et uiuant secundum Deum in spiritu. Tanta cura est Deo, nos mortificari carne, uiuificari spiritu, ut his quoque, qui maioribus inuoluti criminibus, inter mortuos erant numerandi, uerbis fidei euangelizari preceperit: Ut iudicentur quidem, id est, condemnentur a seipsis, secundum homines, id est, secundum quod ad morem peccatorum  uixerunt in carne, hoc est in carnalibus desideriis; et, abiectis uitiis, uiuant in spiritu, id est spiritualiter iuxta uoluntatem Dei. uel iudicentur secundum homines, id est secundum  rationem, quam Deus dedit hominibus, ut ratio ipsorum damnet mala in ipsis. Ait enim: Omnium autem finis appropinquabit. Quia dixerat, in iudicandos uiuos et mortuos; ne quis blandiretur sibi de longinquitate futuri iudicii, consulte admonet, quia etsi incertus aduentus extremi discriminis est, tamen certum est omnibus, quod in hac uita diu existere nequimus.

Sequitur: Estote itaque prudentes, et uigilate in orationibus. Quasi diceret: Quia ergo incerta est hora mortis, estote prudentes, id est non deficientes  a fide; et uigilate in orationibus, ne animus aliquid cogitet preter id solum quod precatur. Cum ad orandum stamus, omnis carnalis cogitatio absistat. Iterum subiungit, dicens: Ante omnia autem mutuam in uobismetipsis caritatem continuam habentes; quia caritas operit multitudinem peccatorum. Ex fragilitate carnis non semper possumus orationi, et hospitalitati, uel aliis uirtutibus insistere, quas per officia corporis et per opportuna tempora fieri necesse est. Ipsa autem caritas, cuius instinctu hec foras aguntur, que interiori homini presidet; semper ibidem haberi potest, quamuis non semper in publicum ostendi possit. Dicatur ergo apertius: Ante omnia mutuam in uobismetipsis caritatem continuam habentes, id est, ut intelligatis modum  orandi, et impetrare possitis quod oraueritis; habete caritatem inter uos, non propter exteriora uestra sed in uobis ipsis, id est uos ipsi sitis causa dilectionis. Charitas, inquit, operit multitudinem peccatorum, hoc est, cum per alias uirtutes culpe diluantur, maxime per caritatem, per quam proximis debita dimittimus, ut a Deo dimittatur nobis. Qui per caritatem proximum monet, increpat, castigat, per caritatem operit multitudinem peccatorum; quia qui conuerti fecerit peccatorem ab errore uie sue, saluabit animam eius de morte, et operit multitudinem peccatorum. Hospitales inuicem sine murmuratione, hoc est ut de longo usu hospitalitatis non murmuraret.  Unusquisque, sicut accepit gratiam, in alterutrum illam administrantes, sicut boni dispensatores multiformis gratie Dei, id est formate secundum desiderium uniuscuiusque, sicut manna sapiebat secundum cibos quos uolebant. Iterum dicit: Si quis loquitur, quasi sermones Dei: hoc est, si quis habet scientiam loquendi, non sibi sed Deo imputet, timeatque ne preter Dei uoluntatem, uel preter sanctarum Scripturarum auctoritatem, uel  preter fratrum utilitatem doceat, ne etiam quod docendum est, taceat. Si quis ministrat, tanquam ex uirtute quam administrat Deus: ut in omnibus honorificetur Deus per Iesum Christum Dominum nostrum: cui est honor et gloria in secula seculorum. Amen. Ac si dicatur: Si quis ministrat, eleemosynam  scilicet, uel aliquod bonum opus humiliter impendat, quia nichil habet a seipso quod tribuat, sed a solo Deo; ut in omnibus uidelicet factis uestris, honorificetur Deus: cum omnia scilicet bene, et secundum uoluntatem eius feceritis, non uestris meritis, sed eius gratie tribuatis; ut alii uidentes uestra bona opera, glorificent Patrem uestrum, qui in celis est : per Iesum Christum adiutorem et mediatorem, cui est gloria, id est bona fama, et imperium, id est potestas in secula seculorum. Amen.

 Charissimi, nolite peregrinari in feruore, qui ad tentationem uobis fit, quasi noui aliquid uobis contingat; sed communicantes Christi passionibus gaudete, ut et in reuelatione glorie eius gaudeatis exsultantes. Quasi diceret: Si patimini feruorem tribulationum que certa ratione inferuntur ad uestram probationem et gloriam, ne ideo putetis uos exsules esse a membris Christi; et nolite mirari de illatis malis, ut per illa tentet uos Deus, et probet; quia antiquum et frequens est, electos Dei pro eterna salute in presenti aduersa pati. Nolite, inquit, peregrinari in feruore, id est supradicta bona facite, et pro nulla tribulatione cessate: ne  estuetis uel mutari deficientes a fide: sed communicantes Christi passionibus, representando, gaudete, ut et  in reuelatione glorie eius, quando uidelicet omne uelamen auferetur, gaudeatis animo, exsultantes corpore. Qui patitur pro nomine Christi, beatus est. Non enim debetis credere, quod sine remuneratione patiamini, sicut illi qui pro suis sceleribus patiuntur, et inuiti puniuntur. uel nemo erubescat committere scelera, pro quibus iuste puniatur. Quod si patitur ut Christianus pro fide et confessione nominis Christi, non erubescat, sed potius glorificet Deum, permanens in hoc nomine, ut possit dici: Bonus est Dominus iste, qui tam fideles habet seruos. Sequitur: Si exprobramini in nomine Christi, beati eritis: quoniam quod est honoris, glorie, et uirtutis Dei, et qui est eius Spiritus super uos requiescet. Quasi diceret: Quia requiescet super uos patientes,  et in presenti ex parte ad bene operandum et in futuro perfecte ad remunerandum: quod est honoris, ut in presenti sitis honorabiles in bonis operibus, et in futuro participes honoris Christi; et quod est glorie, in presenti pura conscientia, in futuro sine omni corruptione tam in anima, quam in corpore; et quod est uirtutis, et in presenti et in futuro super diabolum et membra eius. Et unde hec omnia subiungit: et requiescet super uos Spiritus sanctus, qui est eius Christi; quia ipse plene accepit, et membris suis dedit, et in futuro maxime dabit. Iterum dicit: Nemo enim uestrum patiatur quasi homicida, aut fur, aut maledicus, aut alienorum appetitor. Ubi enim aliquis quasi fur  patitur, ibi prorsus nulla renumeratio exspectatur. Tanquam maledicus patitur, qui passionis sue tempore in sui salutem iniuria persecutoris effrenatur. Si autem ut Christianus patitur, non erubescat: glorificet autem Deum in isto nomine; quoniam tempus est, ut incipiat iudicium a domo Dei.

Quasi diceret: Ideo patiendum est pro nomine Christi, quia cum nullum malum sine pena possit transire, et Deus  in ultimo malos sit aspere iudicaturus, in presenti flagellat et corripit omnes, quos in futuro uult recipere ad salutem. Unde Salomon: Fili, accedens ad seruitutem Dei prepara animam  tuam ad tentationem. . Duo sunt iudicia: unum occultum, pena scilicet, qua nunc unusquisque aut exercetur ad purgationem aut monetur ad conuersionem, aut, si contemnit uocantem, exercetur ad damnationem. Alterum iudicium est manifestum, quo uenturus est iudicare uiuos et mortuos, et seculum per ignem. Nunc autem tempus est, ut Ecclesia per exercitia seculi ad gloriam reparetur. Nunc uero reprobi ducunt in bonis dies suos, et in puncto ad inferna descendunt . Si autem, inquit, primum a nobis fit iudicium, quis finis eorum, qui non credunt Euangelio? Ac si apertius diceret: Si primum fit iudicium a nobis, id est si hic cruciat quos amat, si flagellat filios quos recipit , quid sperare debent serui nequissimi?  Sequitur: Et si iustus quidem uix saluabitur, impius et peccator ubi apparebunt? De Prouerbiis hoc assumptum est iuxta ueterem translationem. In nostra autem, que secundum Hebraicam ueritatem est, ita habetur: Si iustus in terra recipit, subaudis flagella, quanto magis impius et peccator?  Id est si tanta est fragilitas uite mortalis, ut nec iusti quidem, qui in celo coronandi sunt, hanc sine tribulationibus propter innumeram uitiate nature labem transeant; quanto magis hi qui a celesti sunt gratia exortes, certum damnationis sue perpetue exitum exspectant? Dicatur itaque apertius: Si iustus, ille uidelicet, qui uerba Dei suscipit et amplectitur non sibi conscius alicuius mali, uix saluabitur, cum magno uidelicet certamine estuando,  decertando: impius et peccator, ille scilicet, qui contradicit uerbo Dei, ubi apparebunt? Omnino extra Deum in fetido et horribili loco. Qui, etsi uerba Dei recipit, non in eum fideliter credit; sed ipsum contemnit, et membra eius affligit. Iterum subiungens, ait: Hi, qui patiuntur secundum uoluntatem Dei, fideli Creatori commendent animas suas. Quasi diceret: Quia iudicium incipit de domo Domini, et per multas tribulationes oportet nos ingredi in regnum Dei ; hoc tantum restat illis passuris, ut quando patiuntur secundum quod Deus uult, id est propter iustitiam, commendent animas suas Deo nichil de se presumentes: ut et hic secundum quod Deus uult purget, et in futuro beatificet; quia fidelis est,  bona reddendo illis, quos creauit . Patiuntur dico in benefactis, non propter peccata. Non est laboriosum Deo liberare iustum; sed ut ostendatur, quod merito fuerit damnata tota humana natura, non uult facile de tanto malo nec ipse Omnipotens liberare. Propter quod peccata procliuia sunt, et laboriosa iustitia, nisi Deum amantibus: sed caritas, que hos amantes facit, ex Deo est . Sequitur:

Seniores ergo, qui in uobis sunt, obsecro, consenior et testis Christi passionum: qui et eius que in futuro reuelanda est, glorie communicator. Cum supra  distincte monuisset liberos, seruos, et uiros, et mulieres; post interpositam communem exhortationem, hic alloquitur senes et iuuenes, dicens: Seniores qui in uobis sunt obsecro, consenior et testis Christi passionum. Quasi diceret: Quia oportet pati, et qui patiuntur animas suas Deo commendant, ergo patimini et laborate pro eo. Ac si apertius diceret: Seniores, etate scilicet uel etiam cura, obsecro ego consenior, id est simili etate fauente, qui sum testis Christi passionum, quia presens Christo patiente astiti, et pro eius nomine carcerem, et uincula pertuli, et que uidi de eo scripsi. Testis, inquit, sum passionum Christi, et eius etiam que in futuro est reuelanda glorie, sum communicator. Nimirum Petrus glorie Christi communicator exstitit,  cum in sancto monte celestem gloriam uultus eius cum Iacobo et Ioanne uidit, cuius etiam sperat se participem fore: siue cum resurrectionis et ascensionis eius potentiam cum aliis apostolis, qui affuerunt, uidit . Iterum dicit: Pascite qui in uobis est gregem Dei prouidentes non coacte, sed spontanee secundum Deum. Sicut Dominus Petro totius gregis curam habere iussit, ita Petrus sequacibus Ecclesie pastoribus iure mandat, ut eum quisque, qui secum est, gregem Dei gubernatione sollicita tutetur. Pascite, inquit, qui in uobis est gregem Dei, id est qui inter uos est grex, uel uos ipsi estis grex Dei, prouidentes illis subditis de omnibus necessariis non coacte, id est non predicetis Euangelium propter inopiam temporalium, ut de Euangelio  uiuere possitis; sed spontanee secundum Deum, id est solo intuitu superne mercedis. Sequitur: Neque turpis lucri gratia, sed uoluntarie: neque ut dominantes in cleris, sed forma facti gregis ex animo. Et cum apparuerit princeps pastorum, percipietis immarcescibilem glorie coronam. Quasi diceret: Nullus questus uos impellat; quia cuncta opera religionis debent esse uoluntaria: sicut in constructione tabernaculi, quod presentem Ecclesie constructionem significat, omnis multitudo filiorum Isrel mente deuota primitias Domino, ad faciendum opus tabernaculi offerebat, et ipsi artifices sponte se obtulerunt . Non turpis lucri gratia, inquit, neque ut dominantes in cleris. Ac si apertius diceret: Humilitatem quam subditos habere  uultis, ipsi prius et actu monstretis, et animo integro seruetis, ut forma facti gregis ex animo, per uos informetur grex ad humilitatem: et inde cum apparuerit Princeps pastorum qui prior humiliatus est, hoc premium consequemini: percipietis uidelicet immarcescibilem glorie coronam.

Sequitur: Similiter adolescentes subditi estote senioribus. Postquam seniores quomodo preessent docuit; etiam iuniores ad obediendum eorum prouisioni instruit, nichilque aliud monet, nisi ut senibus, quos plenius instruxerat, subditi sint, et exempla illorum respiciant, et imitentur. Sed ne prelati hec audientes putarent subditis suis, et non sibi humilitatis iura esse seruanda, continuo generaliter  admonendo subiecit: Omnes autem, et senes uidelicet regendo, et iuuenes obsequendo, inuicem humilitatem insinuate, quia Deus superbis resistit, humilibus autem dat gratiam. Auctoritate Salomonis deterret omnes se audientes a superbia que diabolum deiecit . Deus superbis resistit, primum uidelicet diabolo, postea homini; humilibus autem dat gratiam, sicut omnibus penitentibus. Que sit gratia quam Deus confert humilibus, subdit: ut quo magis humiliati fuerint propter ipsum tempore certaminis, eo gloriosius exaltentur tempore retributionis. Humilitatem dicimus, uel cum aliquando aliquis pro abluendis peccatis incipit salubriter atteri; uel quando spontanea mentis deuotione perfectiores Deo et proximis humiliantur; uel  quando contra persecutores patientie uirtute inuictus armatur animus, et ad omne genus humilitatis sequitur congrua merces exaltationis. Iterum dicit: Humiliamini igitur sub potenti manu Dei, ut uos exaltet in tempore uisitationis. Quasi diceret: uos qui estis in hac peregrinatione, humiliamini sub potenti manu Dei, ut uos exaltet in tempore uisitationis, hoc est in die iudicii. Omnem, inquit, sollicitudinem uestram proiicientes in eum quoniam ipsi cura est de uobis. Ac si diceret: Omnem sollicitudinem uestram, corporis scilicet et anime, proiicientes in eum, sicut anchora in mari, quoniam ipsi cura est de uobis. Ita proiicite sollicitudinem uestram in Deum, ut etiam uos collaboretis adiutrici gratie. Iterum subiungens ait: Sobrii estote et uigilate, quia  aduersarius uester diabolus, tanquam leo rugiens, circuit querens quem deuoret: cui resistite fortes in fide: scientes eamdem passionem ei, que in mundo est, uestre fraternitati fieri. Quasi diceret: Sobrii estote, non intenti delectationibus seculi; et uigilate in bonis operibus, quia aduersarius uester diabolus circuit querens quem deuoret. Sicut rugitus leonis impedit aures, ne alium sonum excipiant; sic diabolus, fidelium mentes terrendo uel illicita suggerendo, a uia ueritatis, ne uocem Christi audiant, auertit. Circuit, ait, querens quem deuoret, tanquam hostis uidelicet clausos obsidens muros explorat, an sit pars aliqua murorum minus stabilis. Cuius aditus, ad interiora ut penetretur, offert  oculis formas illicitas et faciles uoluntates, ut uisu destruat uigorem; linguam conuicio prouocat; manum iniuriis lacescentibus ad cedem instigat; honores terrenos promittit, ut celestes adimat, et cum latenter non potest fallere, apertos addit terrores. In pace subdolus, in persecutione uiolentus: contra quem animus tantum debet esse paratus ad resistendum, quantum ille paratus est ad impugnandum. Sequitur: Deus autem omnis gratie, qui uocauit nos in eternum suam gloriam in Christo Iesu, modicum passos perficiet, confirmabit, solidabitque. Quasi diceret: uos quod e uobis est facite; Deus autem omnis gratie dator, fidei scilicet, spei et caritatis, et aliarum uirtutum, qui uocauit nos in eternam suam gloriam, in Christo Iesu existentes ut  membra, modicum passos perficiet, illis scilicet uirtutibus, quas iam habetis, super addet alias uobis necessarias; confirmabit ad tolerandas tribulationes, solidabitque membra timore, uel errore dissoluta, in unitatem uidelicet Ecclesie reducet. Ipsi gloria, et imperium in secula seculorum. Per Siluanum fidelem fratrem uobis, ut arbitror, breuiter scripsi: obsecrans et contestans hanc esse ueram gratiam Dei, in qua statis. Ac si diceret: Scripsi uobis, non imperans sed obsecrans uos fortes in fide persistere; uel obsecrans et contestans auctoritate Scripturarum hanc esse ueram gratiam, quam scribendo predico; quia non est in alio aliquo salus, in quo oporteat uos saluos fieri : et obsecrans uos, ut faciatis hanc gratiam, in qua scilicet imbuti estis;  quia hec est uera gratia proficiens uobis. Qui gratiam spernit, non gratiam inuenit, sed hanc non suam, id est non sibi utilem reddit. Salutat uos Ecclesia que est in Babylone et Marcus filius meus. Romam Babylonem uocat, propter confusionem multiplicis idololatrie, in cuius medio sancta Ecclesia iam rudis habitabat: parua scilicet fulgebat, sicut plebs Isrelitica parua numero, et captiuata sedens super flumina Babylonis absentiam sancte terre deflebat, nec canticum Domini in aliena terra cantabat . Et bene dum auditores suos hortatur ad tolerantiam aduersitatum presentium, dicit Ecclesiam, que secum est, in Babylone constitutam, id est in confusione tribulationum, quia sancta Dei ciuitas a permistione et pressura  diaboli non potest esse immunis. Salutat uos etiam Marcus  filius meus, a me uidelicet baptizatus et doctus, Salutate inuicem in osculo sancto, in signum scilicet communis fidei, et osculo pacifico atque columbino, non subdolo uel ficto. Gratia uobis omnibus qui estis in Christo Iesu. Amen. Epistola ista a gratia cepit, in gratia finit. Quasi diceret: Quod prenominatis Ecclesiis scribo, omnibus per orbem terrarum Ecclesiis scribo.

Gratias ergo, fratres karissimi, cum beato Petro, et cum omnibus sanctis nos humiliter oportet Deo omnipotenti referre, qui ut nos redimeret de potestate inimici, proprio Filio suo non pepercit, sed pro nobis misericorditer morti tradidit illum, ut  nos in eo eterne uite participes essemus . Tanto igitur ei magis deuoti, atque ad seruiendum promptiores esse debemus, quanto maiora ab eo dona percepimus. Summo itaque studio mentis, et corporis munditiam diligamus, summa uigilantia, quid in conspectu eius sit placitum, perquiramus, maculas praue cogitationis simul et operis a nobis expellamus, nec aliquod uitium in corde latere putemus, quia omnia nuda sunt et aperta oculis maiestatis eius . Sicut eum non latet aperta operatio, sic nec occulta cogitatio, uidet enim occulta qui fecit abscondita. Nam et ipse perfecte nouit, quod in nobis ignoramus. Unde beatum Iob  dixisse legimus: Non sunt tenebre, et non est umbra mortis, ut abscondantur ibi, qui operantur iniquitatem . Gregorius  : »Quid per tenebras, nisi ignorantiam, et quid per umbram mortis, nisi obliuionem, studuit signare? De quorumdam quippe ignorantia dicitur: Tenebris obscuratum habentes cor, uel intellectum , et rursum de obliuione, que in morte contingit, scriptum est: In illa die peribunt omnes cogitationes eorum , quando uidelicet exibit spiritus eius, et reuertetur in terram suam.« Augustinus: Exibit spiritus eius, id est, anima eius exibit subito, quando non uult, uel scit: et exeunte spiritu reuertetur in terram suam, unde cepit initium: et in illa die, mortis scilicet, peribunt, id est frustabuntur  omnes cogitationes eius que in diuersos ambitus seculi tendebant. Quia igitur de anima eiusque sensibus sufficienter loqui minime possumus, beatum Isidorum, Hispaniarum doctorem, quem Deus magno sapientie dono ditauit, interrogemus, et quidquid nobis de illius natura dixerit attentius audiamus.

 »Duplex, inquit, est homo, interior scilicet et exterior. Interior homo anima, exterior uero est corpus. Anima autem a gentilibus nomen accepit, eo quod ab eis uentus crederetur. Unde et Grece uentus dicitur, eo quod ore trahentes erem uiuere uideamur. Sed apertissime falsum est, quia multo prius gignitur anima, quam concipi er ore  possit, quia iam in genitricis utero uiuit. Spiritum idem esse quod anima euangelista pronuntiat de Christo dicens: Potestatem habeo, inquit, ponendi animam meam: et iterum potestatem habeo sumendi eam . De hac quoque ipsa Domini anima passionis tempore euangelista ita protulit dicens: Inclinato capite tradidit spiritum . Quid est enim emittere spiritum nisi animam ponere? Sed anima dicta, propter quod uiuit; spiritus autem uel pro spirituali natura uel pro eo quod inspiret in corpore. Item animum idem esse quod animam, sed anima uita est, animus consilium. Unde dicunt philosophi, etiam sine anima uitam manere, et sine mente animam durare. Unde et amentes dicuntur. Nam mentem uocari, ut sciat, animum,  ut uelit. Mens autem uocata eo quod emineat in anima, uel quod meminit, unde et immemores amentes dicuntur. Quapropter non anima, sed quod excellit in anima mens uocatur, tanquam caput eius uel oculus. Unde et ipse homo secundum mentem imago Dei dicitur. Hec autem omnia adiuncta sunt anime et una res fiunt. Pro efficientiis enim causarum diuersa nomina sortita est anima. Nam et memoria mens est. Unde et immemores amentes dicuntur. Dum ergo uiuificat corpus anima est, dum uult, animus est, dum scit, mens est, dum recolit, memoria est, dum rectum iudicat, ratio est, dum spirat, spiritus est, dum aliquid sentit, sensus est.  Nam inde animus sensus dicitur, eo quod sentit, unde et sententia nomen accepit.« His breuiter a beato Isidoro de anime sensibus dictis, ad ea iterum necesse est ut redeamus, que superius omisimus.

Ut ergo ait beatus Gregorius, per tenebras ignorantiam, et per umbram mortis obliuionem, que in morte contingere solet, intelligimus, dum quorumdam intellectus ignorantie tenebris obscuratur, et umbra mortis interueniente, obliuioni traditur quidquid in uita cogitatur. »Umbra ergo mortis quasi quedam obliuio est. Sicut enim agit mors interueniens non esse quod fuit in uita; ita interueniens agit obliuio, non esse quod fuit in memoria. Recte itaque umbra mortis dicitur, quia uelut de ipsa  exprimitur, dum uim illius sopiendo, sensus immutatur. Deus autem, quia mala omnium nec cogitata ignorat, nec perpetrata obliuiscitur, nisi ab eius oculis penitendo deleantur; congrue dictum est: Non sunt tenebre, et non est umbra mortis, ut abscondantur ibi, qui operantur iniquitatem. Ac si diceret: Idcirco eius iudicio nullus absconditur, quia nullatenus potest, aut non uidere quod facimus, aut obliuisci quod uidet. Quamuis intelligi tenebre et umbra mortis, etiam aliter possunt. Omnis namque immutatio, uelut quedam mortis imitatio est. Id enim quod mutat, quasi ab eo quod erat interficit, ut desinat esse quod fuit, et incipiat esse, quod non fuit. Lumen igitur uerum,  Creator uidelicet noster est, qui nulla mutabilitatis uicissitudine tenebrescit, nullis nature sue defectibus obumbratur; sed eius esse sine mutabilitate fulgere est, tenebre ei uel umbra mortis dicuntur non inesse. Unde alias scriptum est: Apud quem non est transmutatio nec uicissitudinis obumbratio . Et unde rursus Paulus dicit: Qui solus habet immortalitatem, et lucem habitat inaccessibilem . Sed cum cuncti nouerimus, quod et humana anima, et angelici spiritus sint immortales instituti, cur ab Apostolo Deus solus immortalitatem habere perhibetur, nisi quia solus uere non moritur, qui solus nunquam mutatur? Humana quippe anima in lapsum non caderet, si mutabilis non fuisset. Que a paradisi quoque gaudiis expulsa, si mutabilis  non esset, ad uitam minime rediret. In hoc ipsum uero quod redire ad uitam nititur, defectus suos cogitur alterna semper mutabilitate tolerare. Quia ergo ex nichilo condita, ex se nichilominus infra se tendit nisi ad boni desiderii statum artificis sui manu teneatur. Ex eo itaque quod creatura est, deorsum ire habet. uirtute namque propria in preceps posse se ire considerat, sed ad Creatorem suum amoris manu se retinet, ne cadat, quousque ad immutabilitatem transeat; et eo uere immortaliter,  quo immutabiliter uiuat. Ipsi quoque angelici spiritus mutabiles ex natura sunt conditi, quatenus aut sua sponte caderent, aut ex arbitrio starent. Sed quia humiliter elegerunt ei inherere, a quo creati sunt, hanc ipsam in se mutabilitatem suam standi iam immutabilitate uicerunt, ut hoc ipsum merito transcenderent, quo nature sue ordine mutabilitati subesse potuissent. Quia ergo solius diuine nature est, umbras ignorantie mutabilitatisque non perpeti; dicatur recte: Non sunt tenebre, et non est umbra mortis, ut abscondantur ibi qui operantur iniquitatem. Lux enim eterna, que Deus est, quanto immutabiliter fulget, tanto penetrabiliter uidet: et neque occulta nescit, quia cuncta penetrat; neque penetrata obliuiscitur, quia incommutabilis  durat. Proinde quoties indignum aliquid corde concipimus, toties in luce peccamus, quia ipsa nobis, et non sibi, presentibus presto est, et peruerse gradientes in ipsa impingimus, a qua per meritum longe sumus. Cum uero nos uideri non credimus, in sole oculos clausos tenemus: illum uidelicet nobis abscondimus, non nos illi. Nos ergo, dum possumus, a conspectu eterni Iudicis male cogitata et peius perpetrata deleamus. Reuocamus ante oculos cordis quidquid peruerse egimus per nequitiam presumptionis. Nihil sibi nostra blandiatur infirmitas; atque in his que recolit semetipsam delicate non palpet; sed quanto sibi male fit conscia, tanto in se benignius sit seuera. Proponat  contra se diuinum iudicium; et queque in se sentit districte ferienda per sententiam iudicis, hec ipsa pie feriat per penitentiam conuersionis.«

Ut ergo, karissimi, superius diximus, dignum est ut cor ab immundis cogitationibus, et manus a prauis actionibus custodiamus, qui in conspectu Dei omnipotentis nichil celare possumus etiam si uelimus. Ab omni inquinamento carnis ac spiritus nos ipsos purgemus; et Christi uestigia secundum beati Petri apostoli consilium, in quantum possibile est, sequamur; et si necesse fuerit, proprium pro eo sanguinem fundamus, ut in numero electorum eius computari possimus. Ad hoc ille pro nobis passus, patiendi nobis reliquit exemplum, ut et nos pro eo passi mereamur pertingere usque ad ipsum.  Maculas igitur mentis et corporis sedula lacrymarum compunctione tergamus, et illius exemplo, huius mundi aduersa libenter patiamur. Si enim compatimur et conregnabimus . Crucem itaque nostram, sicut ipse precipit, accipiamus; indesinenter bona operando illi ministremus; ut, ubi ipse est, et nos esse possimus, ipso prestante, qui cum Patre et Spiritu sancto in Trinitate perfecta uiuit et regnat Deus, per omnia secula seculorum. Amen.





SANCTI MARTINI LEGIONENSIS PRESBYTERI EXPOSITIO EPISTOLAE I B. IOANNIS.

 Ioannes apostolus et euangelista, Zebedei filius, a Domino uirgo est electus, atque inter ceteros magis dilectus. Qui etiam super pectus magistri recumbens, Euangelii fluenta de ipso sacro Dominici pectoris fonte potauit, et quasi unus de paradisi fluminibus uerbi Dei gratiam in toto terrarum orbe diffudit; quique in locum Christi, Christo iubente, successit, dum matrem magistri suscipiens discipulus, etiam pro Christo alter quodammodo derelictus est filius. Hic dum Euangelium Christi in Asia predicaret, a Domitiano Cesare in Pathmos insula metallo relegatur, ubi etiam positus Apocalypsim propria manu scripsit. [Hic Domitianus uespasiani fuit filius, et frater Titi, illius uidelicet qui Ierosolymam subuertit  ]. Interfecto autem a senatu  Romano Cesare Domitiano, sanctus Ioannes exsilio resolutus, in Ephesum rediit, ibique ob hereticorum refutandas uersutias, rogatus ab Asie episcopis Euangelium nouissimus edidit. Cuius quidem inter alias uirtutes magnitudo signorum hec fuit: Mutauit in aurum siluestres uirgas, littoreaque in gemmas saxa. Item gemmarum fragmenta in propriam reformauit naturam. uiduam quoque ad precem populi suscitauit, ac rediuiuum iuuenis corpus reuocata anima reparauit. Bibens lethiferum haustum, non solum euasit periculum, sed et eodem prostratos poculo in uite reparauit statum. Hic autem anno nonagesimo  nono etatis sue sub Traiano principe longo iam uetustatis senio fessus,  cum diem transmigrationis sue imminere sibi sentiret, iussisse fertur effodiri sibi sepulcrum, atque inde ualedicens fratribus, facta oratione, uiuens tumulum intrauit, deinde in eo tanquam in lectulo requieuit. Unde accidit, ut quidam eum uiuere asserant, nec mortuum in sepulcro, sed dormientem iacere contendant, maxime pro eo quod illic terra sensim ab imo scaturiens, ad superficiem sepulcri  conscendat, et quasi flatu quiescentis deorsum, ad superiora puluis ebulliat. Quieuit autem apud Ephesum, uI Kalendas Ianuarii.

Hic ergo beatissimus euangelista et apostolus Ioannes scripserat Euangelium, ut supra dictum est, aduersus dogmata hereticorum, qui de uerbi eternitate male sentiebant, et male predicabant. Scripsit etiam Epistolam aduersus eorumdem et aliorum hereticorum stultitiam, in qua de fidei et caritatis perfectione agit, ut intelligamus, quid diligere quidue credere debeamus. Multi enim prauis dogmatibus inducti de sinceritate fidei et caritatis non bene intelligebant. Dicebant enim opera esse caritatis crebro conuiuari, luxuriari, consentire uitiis alienis, contradicentes communicare passionibus  Christi, et ceteris, que implentur per caritatem Dei et proximi. »Heresis, ut ait Hispaniarum doctor Isidorus  , Grece ab electione uocatur, eo scilicet quod unusquisque id sibi eligat quod melius illi esse uidetur, ut philosophi Peripatetici, Academici, et Epicurei, et Stoici, uel sicut alii, qui, peruersum dogma cogitantes, arbitrio suo de Ecclesia recesserunt. Inde ergo heresis dicta Greca uoce ex interpretatione electionis: quia [f. qua], quisque arbitrio suo ad instituenda, siue ad suscipienda quelibet, ipse sibi eligit. Nobis uero nichil ex nostro arbitrio inducere aliquid licet, sed neque eligere quod aliquis ex arbitrio suo induxerit. Apostolos Dei habemus auctores, qui nec ipsi quidquam  ex suo arbitrio, quod inducerent, elegerunt; sed acceptam a Christo disciplinam fideliter nationibus assignauerunt, id est tradiderunt.«

Dignum est ergo, karissimi, ut et nos ex arbitrio nostro nichil eligamus uel superinducamus; sed que a Christo et ab apostolis eius accepimus, fideliter teneamus. Beatus itaque Ioannes in principio huius epistole ad commendationem sermonis, diuinitatem  et humanitatem Christi designat, in qua caritatem Dei ad homines, et suam ad illos quibus scribit insinuat, dicens: Quod fuit ab initio, quod audiuimus, quod uidimus oculis nostris, quod perspeximus, et manus nostre contrectauerunt de uerbo uite; et uita manifestata est, et uidimus et testificamur, et annuntiamus uobis uitam eternam, que erat apud Patrem et apparuit nobis . Quasi diceret: Quod fuit in uero esse Deitatis, quod audiuimus per legem et prophetas, quod uidimus, hominem scilicet uisibiliter et sensibiliter uenientem, quod perspeximus diuinitatem aduertentes in hominem, et manus contrectauerunt de uerbo uite, non fortuito consentientes ei, qui in carne uisus est, sed cum multa contrectatione perscrutantes Scripturas  perhibentes testimonium de ipso uerbo.

Quod uidit aliquis, nuntiare potest aliis; quod perfecte conspicit; aliquando non potest explicare uerbis. Dicatur ergo apertius: Quod fuit ab initio, Filius Dei scilicet in principio; sed eumdem in carne uiderunt et audierunt discipuli, quia in principio erat uerbum, et uerbum erat apud Deum, et Deus erat uerbum . Quod audiuimus, auribus uidelicet mentis et corporis; quod uidimus oculis nostris, hominem scilicet cum hominibus conuersantem. Nam et gloriam speciei eius uidimus, quasi gloriam Unigeniti a Patre . Quod perspeximus, uitam scilicet et mores, et etiam spiritualibus oculis diuinam uirtutem eius in monte cognouimus . Et manus nostre contrectauerunt de uerbo  uite, magna uidelicet ei familiaritate coniuncti, ueram carnem habere palpando probauimus, et ante et post resurrectionem eius, quibus dicitur: Palpate et uidete, quia spiritus carnem et ossa non habet, sicut me uidetis habere . Manus, inquit, nostre tractauerunt de uerbo uite, id est uiuificante. Et uita manifestata est, panis scilicet angelorum assumptione carnis hominibus innotuit, miraculis claruit, surrexit, et alios secum resurgere fecit. Et uidimus, et testificamur, et annuntiamus uobis uitam eternam: per hec scilicet supradicta uita manifestata est, esse cum fidelibus, que erat apud Patrem in eterna diuinitate, et apparuit nobis in tempore in humanitate. Quasi diceret: uidimus manifestam  uitam, id est Christum, quam infideles non uiderunt; et testes sumus. uidimus dico, et incredulis annuntiantes, martyres facti sumus. Sequitur: Quod uidimus et audiuimus, annuntiamus uobis, ut et uos societatem habeatis nobiscum, et societas uestra sit cum Patre et Filio eius Iesu Christo. Ac si apertius diceretur: Quod uidimus, id est Christum in carne: et audiuimus, uerba uidelicet ex ore eius; annuntiamus uobis, et debetis credere illis, qui audierunt et uiderunt; ut et uos qui non uidistis, societatem habeatis nobiscum, bene credendo, bene uiuendo, patienter omnia ferendo; et societas nostra sit cum Patre et Filio eius Iesu Christo, id est, per nostram  societatem transeatis ad Dei societatem, ut simus heredes Dei, coheredes autem Christi . Quicunque uult Deo sociari, prius debet societati Ecclesie adunari. Nec  minus habent qui per apostolos, quam qui per ipsum Christum crediderunt. Unde dicitur: Beati qui non uiderunt et crediderunt . Et iterum: Non pro his rogo tantum, sed pro eis, qui credituri sunt per uerbum eorum in me . Iterum subiungens ait: Hec scribimus uobis ut gaudeatis, et gaudium uestrum sit plenum. Quasi diceret: Hec scribimus uobis, id est, non transitorie nuntiamus, sed memorie commendamus, ut multos ad eamdem societatem nobiscum ducamus, et gaudium nostrum sit plenum in hoc seculo, uidelicet in unitate Ecclesie, et in futuro in  angelorum societate. Sequitur: Hec est annuntiatio quam audiuimus ab eo, et annuntiamus uobis: quoniam Deus lux est, et tenebre in eo non sunt ulle. Ac si diceret: Applicuimus nos ad lucem, et lux nos irradiauit; tenebre eramus, sed modo per lucem lux sumus et alios illuminamus, dum peccata dimitti et tenebras expelli nuntiamus. Deus lux est. Qui ergo uult habere societatem cum luce, pellat tenebras peccatorum, quia tenebre cum luce societatem habere non possunt. Deus, inquit, lux est, tenebras scilicet peccatorum expellit; et tenebre in eo non sunt ulle, id est persistentes in peccatis, et alios obscurantes, non computantur in membris eius. Forte dicit aliquis: Quare uerbum caro factum est? Quid noui attulit Christus mundo? Cur uenit pati?  Non frustra fuit. uide quod uoluit docere: uidelicet quia Deus lux est. Hac sententia diuine puritatis excellentiam monstrat quam imitari iubemur. Hinc Manichei confutantur qui Dei naturam a principe tenebrarum bello dicunt esse uictam et uitiatam  . »Manichei a quodam Persa exstiterunt, qui uocatus est Manet [f. Manes]. Hic duas naturas et substantias introduxit, id est, bonam et malam; et animas ex Deo, quasi ex aliquo fonte manare asseruit. Hi Testamentum uetus respuunt, Nouum ex parte recipiunt.«

Hactenus commendatio Epistole. Hic ostendit euangelista qualiter caritas sit habenda. Si ergo, inquit, dixerimus quia societatem habemus cum illo,  et in tenebris ambulamus, mentimur, et ueritatem non facimus. Quasi diceret: cum uerbum caro factum est, ut hoc annuntiaret mundo, si dixerimus quia societatem habemus cum illo, per fidem et caritatem que Deo sociant et in tenebris, id est, in peccatis ignorantie uel nequitie ambulamus, peccatum peccato addentes, mentimur in nobis, et ueritatem non facimus, dum ad idem mendacium exemplo nostro alios inducimus. Unde beatus Paulus: Que conuentio Christi ad Belial? Aut que societas lucis ad tenebras? Si autem in luce ambulamus, sicut ipse in luce est, societatem habemus ad inuicem, et sanguis Iesu Filii eius emundat nos ab omni peccato . Deus in luce esse dicitur, quia summa bonitas ubi proficere ualeat non inuenit. In luce homo habitat quia uirtutum operibus ad meliora proficit.

Dicatur ergo apertius: Si in luce ambulamus, id est, si eadem causa ducimur, qua Christus dictus est lux; sicut et ipse in luce est, id est, exemplo illius alios illuminantes, societatem habemus per caritatem ad inuicem, et hoc merito: quia sanguis Iesu filii eius emundat nos ab omni peccato: Sacramentum uidelicet Dominice passionis omnia peccata originalia et actualia laxat. Si ambulamus in lucem, ita sumus mundi; sed tamen non debemus nos putare, quandiu uiuimus, omnino a peccatis posse mundari. Illi etiam non habent caritatem,  qui de suis meritis superbientes, dicunt se esse mundos. Sequitur: Si dixerimus quia peccatum non habemus, ipsi nos seducimus, et ueritas in nobis non est. Non ait, non habuimus peccatum, ne forte de preterita uita dictum uideretur. Dicatur ergo apertius: si elati de aliqua nostra iustitia, dixerimus quia peccatum non habemus, ipsi nos ad maiora peccata seducimus, et ueritas, id est Deus, in nobis non est, quia ab elatis se subtrahit. Iterum subiungit dicens: Si confiteamur peccata nostra, fidelis et iustus est Deus, ut remittat nobis peccata nostra, et emundet nos ab omni iniquitate. Quia in hac uita sine peccato esse non possumus, prima salutis spes est confessio plus ex humilitate, quam ex necessitate;  deinde dilectio quia diligimus eum cui humiliamur, et caritas operit multitudinem peccatorum . Superbia exstinguit caritatem, caritas uero exstinguit peccatum. Ergo roboret humilitas caritatem, humilitas hominem ducat ad confessionem. Ac si apertius diceretur: Si confiteamur peccata nostra, fidelis et iustus est Deus, qui promisit gratiam humilibus. Fidelis est exsequendo, et iustus, quia uere confessioni iuste dimittit: ut in hac uita remittat nobis peccata nostra, sine quibus non uiuitur; et post solutionem emundet nos ab omni iniquitate ut nec peccare uelimus, nec possimus, in eterna scilicet uita. Sequitur: Si dixerimus quoniam non peccauimus, mendacem facimus eum, et uerbum eius non est in nobis. Solus Deus est  uerax; homo uero ex Deo uerax, ex se autem mendax. Impossibile est quemlibet sanctum aliquando non cadere in minutis peccatis, nec tamen iustus esse desinit, quia citius, opitulante Deo, resurgit. Dicatur ergo apertius: Si confitemur peccata nostra, mundamur a peccatis; sed si dixerimus quoniam non peccauimus, id est si nos ipsos uolumus excusare, quasi non egeamus absolui, mendacem facimus eum qui dicit, nec infans unius diei est sine peccato ; et uerbum eius non est in nobis: Christus uidelicet per quem remissio datur, non manet in superbis. uel uerbum quod dixit: Quanto maior es, tanto humilia te in omnibus .

Sequitur: Filioli mei, hec scribo uobis, ut non  peccetis. Quasi diceret: Si ex humana fragilitate non potestis omnia uitia cauere, date operam, ut saltem maiora et apertiora caueatis, ut non apprehendat uos tentatio nisi humana . Ut non peccetis, inquit, id est, ne malam securitatem assumatis, audientes nos a Deo mundari, sed utilem timorem habeatis. Ac si patenter dicat: Filioli mei, quibus debeo prouidere, et uos mihi obedire, hec scribo uobis, scilicet ut memoriter teneatis, et non peccetis, dicendo, Non peccauimus. Iterum subiungit, dicens: Sed et si quis peccauerit, aduocatum habemus apud Patrem Iesum Christum iustum; et ipse est propitiatio pro peccatis nostris, non pro nostris autem tantum, sed etiam pro totius mundi. Ac si diceret: Si quis etiam post admonitionem meam  ceciderit, non desperet. Non est aduocatus Dei Filius, nisi se pure uocantibus. Displiceant ergo tibi peccata tua, clama, et ipse audit, atque liberat. Ioannes uir iustus contemperans se infirmis, non dixit, aduocatum habet, sed, habemus, se uidelicet ponens in medio uel numero peccatorum, ut habeat Christum aduocatum. Iustus aduocatus iniustas causas non suscipit. Qui tamen nos iustos defendet in iudicio, si non accusamus iniustos in hoc seculo. Ipse est, inquit, propitiatio pro peccatis nostris, nos scilicet propitians Deo Patri predicatione, et intercessione, non pro nostris tantum, qui modo in carne uiuimus, sed etiam pro totius mundi, id est pro omni ecclesia. Nemo ergo dicat. Ecce hic  Christus, aut illic est Christus . Quare? Quia ubique est Christus, et ubique propitiatur. Et in hoc scimus quoniam cognouimus eum, si mandata eius obseruemus. Scire uel cognoscere, non semper pro notitia dicitur, sed pro experimento, et unione alterius rei. Cognoscimus Deum, quando unimur ei; quia qui sic noscit, mandata seruat. Quasi diceret: In hoc scimus, id est, notitiam habemus, quia nouimus unum Deum adherentes ei, si mandata eius, id est caritatem obseruamus, sicut alibi ait: Hoc est preceptum meum, ut diligatis inuicem sicut dilexi uos . Debemus ergo fragilitatem nostram attendere, debemus in peccatis aduocatum querere; quod ut impetremus, de custodiendis mandatis laboremus, per que ad cognitionem  eius uenitur. Sequitur: Qui dicit se nosse Deum, et mandata eius non custodit, mendax est, et in eo ueritas non est. Non est magnum unum Deum nosse, cum et demones credant, et contremiscant . Hoc est ergo Deum nosse, quod amare. Ac si diceret: Qui dicit se nosse Deum, id est, qui mandata eius seruat, ille scit Deum. Nam qui non seruat mandata, nescit illum, et in eo ueritas non est, Christus scilicet qui dicit: Ego sum uia, ueritas, et uita . Qui autem seruat uerbum eius, uere in hoc caritas Dei perfecta est, id est, ille scit eum. In hoc scimus quoniam in ipso sumus, id est, si mandata eius seruamus, in ipso uiuimus uera uita, et non morimur. Sequitur: Qui dicit se in illo manere, debet, sicut ille ambulauit, et  ipse ambulare. Ac si patenter dicat: uere obseruanda sunt mandata Dei, quia post baptismum dicimus nos in ipso manere, et qui dicit, se in ipso manere, debet sicut ille ambulauit, qui pro inimicis orauit, et ipse in uia iustitie, et caritatis, et patientie pro modulo suo ambulare de uirtute in uirtutem. Unde dicitur: Qui uult post me uenire, abneget semetipsum, et tollat crucem suam, et sequatur me . Iterum subiungens ait:

Charissimi, non mandatum nouum scribo uobis, sed mandatum uetus quod habuistis ab initio. Eadem caritas mandatum uetus est, quia ab initio commendata est eadem et mandatum nouum est, quia tenebris eiectis, desiderium noue lucis infundit. Ac si apertius diceret: Non mandatum nouum scribo  uobis, sed mandatum uetus, id est usitatum a iusto Abel et a sanctis Patribus, non quod ad solum ueterem hominem pertineat, sed etiam ad nouum quod habuistis ab initio fidei uestre. Mandatum uetus est uerbum quod audistis. Ac si apertius diceret: uerbum istud, quod audistis a me et ab aliis predicatoribus, est illud uetus mandatum; et ideo uetus, quia ab initio fidei uestre illud audistis. Sequitur: Iterum mandatum nouum scribo uobis, quod uerum est in ipso, et in uobis, quia tenebre iam transierunt, et lumen uerum iam lucet. Quasi diceret: Hoc mandatum debetis tenere; quia non tantum semel predico et commendo, sed quia multum uobis illud utile uideo, iterum iterumque illud quasi nouum replico. Quod uerum est, inquit, et in ipso et in uobis, id est  secundum quod promisi per obseruationem mandatorum Dei ad ipsius cognitionem et dilectionem perueniri, et in ipso Christo impletum quia obediuit Patri usque ad mortem, et ideo est glorificatus . uerum est hoc mandatum et in uobis, quorum quidam iam per hoc cum Deo gloriantur. Et uere est nouum, quia tenebre iam transierunt, et lumen uerum iam lucet. Tenebre ad ueterem hominem, lux uero ad nouum pertinet. Tenebre, id est corpus passibile, et miserie carnis in Christo transierunt, et uerum lumen immortalitatis iam lucet, ex eo in quo illuminat etiam alios, qui fuerunt uetus homo et tenebre, nunc autem lux sunt in Domino . Iterum subiungens ait: Qui dicit se in  luce esse, et fratrem suum odit, in tenebris est usque adhuc. Hic determinat quod mandatum accipiat, id est caritatem; et qualiter caritas ipsa habenda sit, scilicet dilectio proximi. Quasi diceret: Qui dicit se in luce esse Christiane fidei, uel bone operationis, et fratrem suum, quem Deus precipit diligi, odit, in tenebris est, usque adhuc, in peccatis uidelicet in quibus natus erat; uel deputatus est tenebris inferni. Iterum dicit: Qui diligit fratrem suum, in lumine manet, et scandalum non est in eo. Qui diligit fratrem tolerat omnia propter unitatem caritatis: etiam si fratri adhibet correctionem, non irascitur, non ignominiosa infert.

 Unde Psalmista Deo loquitur dicens: Pax multa diligentibus legem tuam, et non est illis scandalum . Ac si Propheta Domino apertius loqueretur dicens: Pax multa est in mente diligentium legem tuam, etsi non omnimodo: uel multa pax erit in futuro ubi uere perfecta erit caritas diligentibus te. Charitas enim pellit omnes perturbationes. Et non est illis scandalum, id est non offenditur  diligentibus legem Dei in petra scandali, ut Iudeis et hereticis. Illi qui diligunt non scandalizantur, quia non sunt pusilli, de quibus Dominus dicit: Quicunque scandalizauerit unum de pusillis istis, qui in me credunt , etc. Pusillorum est scandalizari, non perfectorum. uel non est illis scandalum ipsa lex; quia qui diligit legem, si quid  in ea non intelligit, honorat, et quod absurde sonare uidetur, iudicat esse magnum, et se nescire, et ideo illi lex non est scandalum. uel nullum undecunque est eis [f. ei] scandalum, quia fides eius ex ipsa lege pendet ut [f. non] ex moribus hominum; ne aliquibus cadentibus, qui magni habebantur, ipse scandalo pereat. Legem uero secuturus  diligit, et est et pax et nullum scandalum; in qua lege etiamsi multi peccant, ipsa tamen non peccat, nec peccare nouit.

Multa ergo pax est diligentibus legem Dei, id est caritatem, et non est illis scandalum. Ac si apertius beatissimus euangelista Ioannes diceret: Qui diligit fratrem suum postquam uidelicet per baptismum ad Deum accessit, in lumine bonorum operum manet,  quia tunc ei bona opera, et lux fidei prosunt. Sequitur: Qui autem odit fratrem suum, in tenebris est, et in tenebris ambulat, et nescit quo uadat, quoniam tenebre obcecauerunt oculos eius Quasi diceret: Qui diligit fratrem, est in lumine scientie et operationis; sed qui odit est in tenebris ignorantie, et per ipsam ignorantiam ambulat de uitio in uitium; et nescit, id est non preuidet quo eat, uel ad quam penam rapiendus sit. Quo eat ignorat, uiam scilicet qua conuertatur ad melius; et hoc non ideo quin uia aperta sit, sed quia tenebre obcecauerunt oculos eius; quia a lumine Christi recedens, peccatis, et carnali uoluptate ita prepeditur, ut etiamsi bonum uideat, non tamen exsequitur. Iterum dicit:  Scribo uobis, patres, quia cognouistis eum, qui ab initio est. Quasi diceret: Hoc etiam modo potest haberi caritas, si Deum diligitis, et mundum cum omnibus, que sunt eius, despicitis; et hoc scribo uobis, ut rem utilem.

Ac si apertius dicat: Scribo uobis, patres, non etate, sed sapientia, quorum est antiqua meminisse, et minoribus pandere; quia cognouistis eum qui ab initio est, Christum uidelicet cum Patre, et Spiritu sancto, semper fuisse scitis, et hoc aliis nuntiatis. uel, patres sunt uenerandi senes, quibus iam debet amor mundi frigescere. Quasi diceret: Omnibus scribo: quibusdam uero ut patribus; quibusdam  ut filiis; aliis autem ut iuuenibus. Sequitur: Scribo uobis, filioli, quoniam remittuntur uobis peccata propter nomen eius. Ideo ergo patres, quia cognouistis antiqua; ideo filii, quia remittuntur uobis peccata; ideo iuuenes, quia fortes estis, et uicistis. Omnes uocat filios quos ipse in fide precessit. Filioli paruuli sunt, non etate sed scientia. Ac si aperte dicat: Scribo uobis, filioli, obedientes, scilicet Patri, uel nuper geniti; quoniam remittuntur uobis peccata. Proponit causam, qua possit eos abstrahere ab amore mundi; quia baptizatis in nomine Christi, eiusque nomen inuocantibus dimittuntur peccata; ergo magis Christo adherendum est quam mundo. Iterum dicit: Scribo uobis, adolescentes, quoniam uicistis malignum. Adolescentie  tempus, propter incentiua carnis, est lubricum, sed, propter robur etatis, est habile et certamini aptum. Hi iuuenes quos laudat, tentamenta uoluptatum uerbi Dei amore uicerunt, et persecutiones contempserunt. Sequitur: Scribo uobis, infantes, quoniam cognouistis Patrem. Hoc in loco infantes dicit humiles spiritu, qui quo magis humiliantur sub potenti manu Dei, eo sublimius norunt arcana eternitatis. Unde dicitur: Reuelasti ea paruulis . Scribo uobis, patres, quia cognouistis eum qui ab initio est. Commendat et repetit. Quasi diceret: Mementote uos esse patres; quia si obliuiscimini cum, qui ab initio est, perdidistis paternitatem. Sequitur: Scribo uobis, iuuenes, quoniam fortes estis: et uerbum Dei manet in uobis, et uicistis malignum.  Quasi diceret: Scribo uobis iuuenes, qui uirtute animi, et amore uerbi Dei incentiua carnis uicistis, et diabolo tentanti uiriliter restitistis. Trahebantur tunc temporis ex consuetudine ad lupanar, sed isti uiriliter resistendo uincebant. Ac si patenter diceret: Considerate etiam quia iuuenes estis; pugnate, ut uincatis; uincite, ut coronemini; humiles estote, ne in pugna cadatis; et quia iam uicistis malignum, turpe esset uinci ab illo, quem iam uicistis.

Quia ergo de hominum etatibus, beatissimo Ioanne euangelista predicante, lectio nobis sese obtulit; dignum est, karissimi, ut de earumdem etatum differentiis, sancto Isidoro Hispaniarum  doctore disserente, latius aliqua audiamus  . »Gradus, inquit, etatis hominis sex sunt: infantia uidelicet, pueritia, adolescentia, iuuentus, grauitas, atque senectus. Prima etas infantia est, que porrigitur in septem annis. Secunda etas pueritia, id est pura et necdum ad generandum apta, tendens usque ad quartum decimum annum. Tertia etas adolescentia, ad gignendum adulta, que porrigitur usque ad uiginti octo annos. Quarta iuuentus, firmissima etatum omnium, finiens in quinquagesimum annum. Quinta etas seniorum, id est grauitas, que est declinatio a iuuentute in senectutem, nondum senectus, sed iam non iuuentus,  quia senioris etas est, quam Greci uocant; nam senex apud Grecos presbyter, sed dicitur; que etas a quinquagesimo anno incipiens, septuagesimo terminatur. Sexta etas senectus, que nullo annorum tempore finitur, sed post illas quinque etates, quantum uite est, senectuti deputatur. Senium autem pars est ultima senectutis dicta, quod sit terminus sexte etatis. In his igitur sex spatiis philosophi uitam descripserunt humanam in quibus mutatur, et currit, et ad mortis terminum peruenit.«

Ad ea iterum necesse est, ut redeamus, que superius omisimus. Ait etiam sanctus Ioannes euangelista: Charissimi, nolite diligere mundum, neque ea, que sunt in mundo. Quasi diceret: Utimini mundo  ad necessitatem, sed non diligatis ad superfluitatem; et carnis curam ne feceritis in desideriis . Quasi diceret: uobis omnibus hoc scribo: Nolite diligere mundum, id est abundantiam mundi, uel pulchritudinem eius; neque ea, que in mundo sunt, ut aurum, argentum, et omnem fluxum diuitiarum. Sequitur: Si quis diligit mundum, non est caritas Patris in eo. Ac si dicatur: Quia cor duos sibi aduersarios non capit amores, radicati in caritate, super hanc radicem nichil edificetis, nisi quod conuenit caritati, quia non potestis duobus dominis seruire . Sicut dilectio Dei est fons omnium uirtutum, ita dilectio mundi omnium uitiorum. Unde sequitur: Omne quod est in mundo concupiscentia carnis est, et concupiscentia oculorum,  et superbia uite: que non est ex Patre, sed ex mundo est. Et mundus transibit, et concupiscentia eius. Que concupiscentia, et superbia non est ex Patre. Pugna etiam uitiorum non est ex Deo Patre et conditore, sed ex mundi amore quem Deo preferimus. Fecit Deus homines rectos, ipsi autem se miscuerunt infinitis questionibus . Deus intentator malorum est, sed unusquisque tentatur a propria concupiscentia . Omnes dilectores mundi nichil habent, nisi hec tria quibus omnia uitiorum genera comprehenduntur.

Concupiscentia carnis est desiderium omnium, que ad uoluptates et delicias corporis pertinent, ut cibus, potus concubitus, et huiusmodi; concupiscentia  oculorum est omnis curiositas, que fit in discutiendis magicis artibus, in contemplandis spectaculis turpibus, in superuacuis acquirendis rebus temporalibus, in dignoscendis, in carpendisque uitiis proximorum; superbia uite est cum quis se iactat in honoribus, et magnas familias expetit. Per hec tria uisus est Adam, quia cibum uetitum concupiuit, et esse uoluit sciens bonum et malum, id est sicut Deus esse uoluit . Hec tria uicit Christus qui non captus amore corporalis panis, non descendit de pinna, nec tolli uoluit super mundi regna . Dicatur itaque apertius: Omne quod in mundo est, concupiscentia carnis est, cum per tactum  uidelicet uel gustum caro delectatur; et concupiscentia oculorum quando uisus delectatur, ut in pulchris uestibus, et auro, et talibus, et superbia uite, omnis scilicet ambitio seculi, que non est ex Patre, non est uidelicet ex Deo creante, et paterne nobis prouidente, sed ex mundo est, id est ex eo quod nos applicamus ad mundum. Adhereamus ergo Deo Patri in hoc mundo, quia mundus transibit in nouam scilicet formam, et concupiscentia eius, cum in illa die perierint omnes cogitationes malorum . Qui autem facit uoluntatem Dei, manet in eternum, quia dum uiueret, eterna quesiuit.

Filioli, nouissima hora est. Quasi diceret: Prope est uniuscuiusque finis, et ideo conuenit uos instare operibus bonis: Et sicut audistis, inquit, quia Antichristus  uenit, nunc Antichristi multi facti sunt; unde scimus quia nouissima hora est. In undecima hora sumus. uenit Saluator in carne, et secutura est Antichristi pestis, que preconia salutis impugnet, que uineam, quam Christus excolit, exstirpet: et huius nequissimi capitis iam multa membra premissa sunt, a quibus est cauendum, quia iam imminet finis seculi. uel nouissima hora, id est similis nouissime, similis uidelicet, hec persecutio illi future. Quasi diceret: Hoc etiam modo potest haberi caritas, si nullo instinctu hereticorum deuietis a fide, et ceteris que sunt Dei, et ut eam teneatis, permaneant in uobis, que audistis ab initio. Proponit causas quia filioli, et quia nouissima hora est. Antichristi sunt omnes heretici: omnes  uidelicet qui fidem quam confitentur, destruunt actibus: omnes scilicet Christo contrarii, qui uenturo capiti suo reddunt testimonium, quia ministerium iniquitatis iam operatur . Antichristi sunt qui baptizati, et chrismate inuncti: per quod melius possunt accipi, qui sunt Christo eiusque Ecclesie contrarii. Ac si apertius diceret: Propter hoc in fide et bonis operibus debetis persistere, quia multi Antichristi sunt qui uos seducere uolunt: et sicut iamdudum audistis cum quanto impetu et errore Antichristus uenturus est, cum tanta uiolentia, et isti ueniunt. Unde scimus quia nouissima hora est, id est quia multi Antichristi sunt, absque dilatione ueniet dies iudicii. Iterum  dicit: Ex nobis prodierunt, sed non erant ex nobis. Ac si patenter dicat: Multi sunt Antichristi, non tamen uos terreant, si ad Iudaismum, uel paganismum redierunt. Non etiam per hoc putetis Ecclesiam pati aliquod damnum, quia etsi exierunt ex nobis, tamen non erant ex nobis ueraciter, nec potuissent egredi nisi Christo essent contrarii. Qui Christo non est contrarius, in corpore Christi manet.

Quid de Antichristo eiusque membris beatus Isidorus sentiat, ad eruditionem nostram ostendat  . »Antichristus, inquit, appellatur, quia contra Christum uenturus est. Non igitur quomodo quidam  simplices intelligunt, Antichristum ideo dictum, quod ante Christum uenturus sit, id est post eum ueniat Christus, sed quia Antichristus Grece dicitur, quod est Latine contrarius Christo: enim Grece, in Latinum contra significat. Christum enim se esse mentietur, dum uenerit, et contra eum dimicabit, et aduersabitur sacramentis eius, ut ueritatis illius Euangelium soluat. Nam et templum Ierosolymis reparare, et omnes ueteris legis ceremonias restaurare tentabit; nam et ille Antichristus est qui negat Christum esse Deum, qui contrarius Christo est, omnes etiam qui exeunt de Ecclesia et ab unitate fidei preciduntur, et ipsi Antichristi sunt.

Iterum beatus Ioannes subiungit dicens: Si fuissent ex nobis, permansissent utique nobiscum: sed,  ut manifesti sint, quoniam non sunt ex nobis, ideo exierunt a nobis. Sic sunt ficti Christiani in Ecclesia quomodo humores mali in corpore; et sicut, cum euomuntur, releuatur corpus, sic, cum exeunt mali, releuatur Ecclesia. Multo qui non sunt ex nobis accipiunt nobiscum sacramenta Christi; sed tentatio probat eos, qui non sunt ex nobis. Quando illis tentatio uenerit; quasi occasione uenti foras uolant, quia grana non erant. Sed omnes mali procul dubio tunc uolabunt, cum Dominica area ceperit in die iudicii. Dicatur iterum apertius: Si fuissent ex nobis, permansissent utique nobiscum: hoc est, inde probatur, quod non erant ex nobis predestinatione et electione Domini; sed ut manifesti sint, ideo, permittente Deo, quidam ultima discussione  exeunt ab Ecclesia, ostendentes se non fuisse de Christi corpore, ut per hoc manifeste clarescat, quoniam non sunt omnes ex nobis, qui nobiscum intus positi, sacramenta Christi percipiunt, et ideo non debet uos grauare eorum separatio. Iterum subiungens: Sed uos unctionem habetis a Sancto et nostis omnia. Cum de hereticis loqueretur, repente ad suos conuersus, dicit, eos unctionem habere a Sancto, id est a Christo, ut e contrario ostendat, quod heretici et omnes Antichristi munere spiritualis gratie sint priuati, nec pertinent ad eum, qui Sanctus uocatus est a prophetis. Ac si apertius diceretur: uos debetis permanere in fide et bonis operibus, quia habetis  unctionem a Sancto , baptismum scilicet uel Spiritum sanctum, per quem omnis dolor peccati, et ignorantie pellitur: Et nostis omnia, qui uidelicet sunt boni, qui mali; nec opus est ut doceamini, quia unctio uos docet. Quasi diceret: Nostis ueritatem fidei, docti per unctionem Spiritus, nec opus habetis doceri, nisi ut persistatis in eo quod cepistis. Quasi diceret: Non scripsi uobis quasi ignorantibus ueritatem, sed quasi scientibus eam. Ac si patenter dicat: uere nostis omnia: nam si ignoraretis, que de fide tenenda essent, possem uobis, quasi paruulis, lac ministrare; sed quia perfecti estis in scientia, scripsi uobis sicut perfectis.  Iterum dicit: Et quoniam omne mendacium ex ueritate non est; quis est mendax, nisi is qui negat quoniam iehsu non est Christus? Quasi diceret: nullum mendacium est ex ueritate; quia qui mentitur non est ex Christo; sed spiritualiter quis est mendax nisi is qui negat quoniam iehsu non est Christus, id est, Messias promissus in lege. Hic est Antichristus qui negat Patrem et Filium. Frustra confitetur Deum Patrem, qui negat Filium, qui ex eo procedit. Ne quis dicat: Christum non colo, sed Deum Patrem colo, addit: Omnis qui negat Filium nec Patrem habet, id est, qui negat Iesum esse Dei Filium, nec Filium, nec ipsum Patrem habet placatum. Qui autem confitetur Filium, et Patrem habet: id est, qui confitetur Iesum esse Filium  Dei, et Patrem habet propitium. Ecce admoniti sumus quomodo agnoscamus Antichristum, scilicet eum quicunque negat Christum. Dixerat omne mendacium non esse ex ueritate; sed quia multa sunt genera mendaciorum inter se disparia, nunc singulare ponit mendacium negationis Christi, in cuius comparatione cetera, ut parua aut nulla uideantur. Hoc proprium est Iudeorum, qui dicunt mentiendo Iesum non esse Christum; sed et omnium qui Christi mandatis obtemperare contemnunt.

Sequitur: uos quod audistis ab initio, in uobis permaneat. Ac si aperte dicat: Quod audistis per predicatores ab initio conuersionis uestre, in uobis permaneat: id est, per obseruationem memoriter  teneatis. Quasi diceret: Si quis dixerit uobis: Ecce hic Christus aut illic  est Christus; ne credideritis, sed hoc tantummodo tenete quod ab apostolis didicistis. Iterum dicit: Si autem in uobis manserit quod audistis ab initio, et uos in Filio et Patre manebitis. Primo Filium ponit, quia nemo uenit ad Patrem nisi per Filium . Ac si apertius dicatur: Si in uobis permanserint que audistis, eritis membra Patris et Filii, ita ut a memoria et protectione Patris et Filii non excidatis: et hoc maxime debetis appetere, ut sitis in Patre et Filio, quia inde mercedem consequemini. Hec est repromissio, quam ipse pollicitus est nobis, uitam scilicet eternam. Quasi diceret: Memoria mercedis  promisse faciat uos perseuerantes in bono opere. Ac si aperte dicat: Hec est repromissio quam ipse qui non mentitur, pollicitus est nobis per se et per suos predicatores, non aurum scilicet, non argentum, nec aliquid terrenum, sed uitam eternam. Hec, inquit, scribo uobis de his qui seducunt uos. Quasi diceret: Moneo ut ad hec sitis attenti que dico, quia propter uitandos malos scripsi uobis hec. De his, ait, scripsi uobis qui seducunt uos; uel peruersis dogmatibus, uel per aliquas illecebras, uel per aduersa seculi a uita eterna uos retrahunt. Sequitur: Et uos unctionem, quam accepistis ab eo, maneat in uobis. Ac si patenter dicat: Ut doctrinam  quam exterius uos doceo, bene teneatis, curate ut sancti Spiritus gratiam, quam in baptismo consecuti estis, integram in corde et corpore seruetis. Iterum dicit: Non nece se habetis ut aliquis doceat uos, sed sicut unctio eius docet uos de omnibus, et uerum est, et non est mendacium. Et, sicut docuit uos, manete in eo: ut, cum apparuerit, habeamus fiduciam et non confundamur ab eo in aduentu eius. Quasi diceret: Non necesse habetis ut aliquis doceat uos, quia sic fit ut, docente uos interius Spiritu sancto, minus indigeatis extrinsecus hominum instructione doceri. Sed sicut unctio eius, id est Spiritus sanctus, cuius sacramentum est in unctione uisibili, docet uos de omnibus que tenenda sunt; uel unctio eius, caritas que diffunditur in cordibus nostris  per Spiritum sanctum qui datus est nobis; que caritas ad obseruanda Dei mandata, cor quod implet, imflammat. »  Nemo ergo, ut ait beatus Gregorius, docenti tribuat quod ex ore eius intelligit; quia nisi intus sit Spiritus sanctus qui doceat, lingua doctoris exterius in uacuum laborat.« Nec tamen doctor taceat, sed bonum quod potest agat. uerum est, inquit, et non est mendacium, subaudis quod predico; quia qui aliter docent falsi sunt. Nec uos aliter inuenietis uitam eternam, nisi sequamini uiam castam fidei, quam per me audistis. uerum est, et non est mutabile ut uetus lex. Alia translatio et uera est, scilicet unctio, et non est mendax, et sicut docuit uos, manete in eo.

Quasi diceret: Ideo quia uerax est, sicut unctio  eius docuit uos, manete in eo. Et nunc, filioli, manete in eo. Crebra iteratione uerba inculcat, ut mentibus arctius infigat. In eo, inquit, manete, etsi quid boni habetis, illi totum et non uobis ascribite; mala autem uobis et diabolo imputate: ut cum apparuerit, ad premium bonorum, et damnationem malorum, habeamus fiduciam, hoc commodum habituri, et non confundamur ab eo, pro eo neglecto uel negato, in aduentu eius. Qui inter persecutiones in Domino manet non confusus, spem habet in eius aduentu; sed qui hic erubescit, confundetur in eius aduentu, cuius precepta negligit. Si scitis quoniam iustus est, scitote quoniam et omnis qui facit iustitiam ex ipso natus est. Si ergo nati sumus ex iusto,  iustitiam iusti Patris oportet nos sequi. Iustitia perfecta uix est in angelis, uel in sanctis uiris qui semper manent in contemplatione Dei. In nobis autem iustitia ex fide incipit. Initium uero iustitie confessio peccatorum est; perficietur autem iustitia quando iam non erit lucta cum carne, sed triumphus de hoste. Dicatur iterum apertius: Si scitis, id est, si hoc constat uobis, quoniam iustus est, id est principaliter actor et natura totius iustitie, scitote etiam hoc quoniam et omnis qui facit iustitiam ex ipso  natus est, de malo in bonum.

Sequitur: uidete qualem caritatem dedit nobis  Pater ut Filii Dei nominemur et simus. Dedit nobis caritatem Deus Pater, ut cum eum amare nouerimus et possimus, non tantum ut Dominum serui, sed et ut Patrem filii amemus. Unde dicitur: Quotquot autem receperunt eum, dedit eis potestatem filios Dei fieri, his qui credunt in nomine eius . uidete, inquit, qualem caritatem dedit nobis Pater: hoc est, etsi non intelligitis, quod omnis iustitia sit ex Deo, per hoc probate quantis et qualibus donis ostendit Deus erga nos paternam caritatem. Dedit enim nobis ut in hoc seculo nomine et actu nominemur filii Dei et in futuro simus, possidendo hereditatem in eterna beatitudine. Iterum dicit: Propter hoc mundus non nouit nos, quia non nouit eum, scilicet Patrem. Quasi diceret:  Propter hoc quod filii Dei dicimur, mundus, id est, amatores mundi non diligunt nos, id est non percipiunt nostram dignitatem; non uenerantur nos, sed affligunt. Iterum subiungens ait: Charissimi, nunc filii Dei sumus, sed nondum apparuit quid erimus. Quasi diceret: Esse et dici filios Dei, que dignitas est? Respondet: Nunc per miracula que facimus, et per puritatem uite, apparet quod sumus filii Dei; sed quidquid est in presenti seculo, parum est respectum  futuri: Nondum apparuit quid erimus, quia nec oculus uidit, nec auris audiuit, nec in cor hominis ascendit, que preparauit Deus diligentibus se . Sequitur: Scimus quoniam cum apparuerit, similes ei erimus, quoniam uidebimus eum sicuti est. Cum immutabilis et eterne diuinitatis  contemplatione perfruemur, nos quoque immortales et eterni in illo erimus; non idem quod ipse, sed similes, quia creatura. Secundum quod uerbum caro factum est , uiderunt mali Christum, et in iudicio sunt uisuri; sed quomodo uerbum in principio erat apud Patrem , uidebunt soli iusti; et tolletur impius ne uideat gloriam Dei . Ac si aperte dicat: Scimus quoniam cum apparuerit in suo aduentu secundum corpus, similes ei erimus, uidelicet immortales et impassibiles, quoniam uidebimus eum sicuti est, quia eum in ipsa deitatis sue substantia contemplabimur, quod in hac uita nulli conceditur. Iterum subiungens ait: Omnis qui habet hanc spem in eo, sanctificat se, sicut  et ille sanctus est. Non solum per gratiam Dei facti sumus filii Dei, et speramus quod ei similes erimus; sed etiam ab iniquitate liberamur, quia ideo apparuit, ut peccata tolleret, de qua iniquitate nemo se excuset, quia: Omnis qui facit peccatum, et iniquitatem facit: et peccatum est iniquitas. Et scitis quia ille apparuit, ut peccata tolleret: et peccatum in eo non est. Omnis ergo, ut supradictum est, qui habet hanc spem, uidelicet quod ad similitudinem Dei peruenturus sit; sanctificat se, id est, in presenti sanctitatem Dei non ex toto, sed pro modulo suo imitatur, pie uiuendo, secularia abnegando, sicut et ille sanctus est. Nemo ergo dicat: Homo peccator sum, sed iniquus non sum; quia,  qui facit peccatum et iniquitatem facit. Non aufert liberum arbitrium, dum dicit, quod homo se sanctificat; nec tamen consentit Pelagianis, qui dicunt hominem non indigere Dei gratia; sed sicut gloriam diuine similitudinis pro modulo nostro precipimur sperare, sic munditiam diuine sanctitatis pro nostra capacitate iubemur imitari, ut preeunte gratia, uitare mala laboremus, dicentes Deo:

Adiutor meus esto, Domine: ne derelinquas me, neque despicias me, Deus salutaris meus . Ac si apertius Propheta Deum deprecaretur dicens: Adiutor meus esto, Domine, quia ego, quamuis liber et in uia positus, mihi tamen non sufficio. Quando enim inueniam te, nisi tu adiuues me? Sine te deficiam, et ideo peccator; in hoc, id  est in hac uia, ne derelinquas me, quasi incepto itinere. Iam in uia me posuisti, sed aberrabo si me derelinquis. uoluntatem liberam mihi dedisti, sed sine te nichil est conatus meus. Neque despicias me, id est non contemnas, quia ego mortalis te eternum audeo querere; quia tu es Deus qui me creasti, et salutaris meus, qui sanas plagam mei peccati. Quasi diceret: Frustra creasti et recreasti, si mortalem despicis; quod non debes, quia non mea propria, sed parentalis culpa est, qua in hanc mortalitatem decidi. Indiget ergo homo diuina gratia, qua possit bona agere, et mala uitare quam Pelagiani omnino asserunt non indigere. Pelagiani a Pelagio monacho Africano sunt exorti. Hi liberum arbitrium diuine gratie anteponunt, dicentes  sufficere uoluntatem ad implenda iussa diuina. Omnis ergo, ut dictum est, qui facit peccatum, contrarius est diuine legi. Grece Latine lex dicitur. Inde anomia, id est iniquitas, que est contra legem uel sine lege. Inde dicit: Peccatum est iniquitas, quia cum peccamus, contra legem Dei facimus. Unde Psalmista: Preuaricantes reputaui omnes peccatores terre; ideo dilexi testimonia tua . Ac si patenter dicat: Preuaricantes sunt, quales ego reputaui, uel estimaui, uel reputaui omnes peccatores terre; quia etsi preuaricatio non est, ubi non est lex, et non omnes habent legem scriptam, scilicet per Moysen datam, tamen habent naturalem legem, que dicit:  Quod tibi non uis, alteri ne feceris , contra quod omnes faciunt. Paruuli etiam preuaricatores existunt, sicut in Patre sunt peccatores. Omnis ergo peccator preuaricator est, et bene ait, peccatores terre: quia sunt et peccatores celi, sicut ille qui ait: Pater, peccaui in celum et coram te . Nam et quicunque minuit aliquid de gratia, quam accepit de celo, quam Spiritus sanctus dat uel infundit, in celum peccat. Peccat ergo in celum, qui, celi incola, celum relinquit; peccator terre est, qui terrenis in oluitur delictis. Sequitur: Ideo dilexi testimonia tua. Quasi diceret: Et quia lex uel in paradiso data, uel naturaliter insita, uel scripta litteris, fecit omnes preuaricationes,  ideo dilexi testimonia tua, que sunt in lege de tua gratia, ut non sit in me iustitia mea, sed tua. Lex enim data est, ut mittat ad gratiam, non solum attestando eam, sed timore preuaricationis quam fecit. Ideo igitur ait, dilexi testimonia tua, quia lex ad gratiam ducit, que sola liberat. Non solum ergo preuaricatores sunt, qui scriptam legem contemnunt, sed etiam qui innocentiam naturalis legis corrumpunt.

Iterum beatus Ioannes subiungit, dicens: Scitis quia ille apparuit ut peccata tolleret mundi; ne nos uidelicet, qui peccatis et iniquitatibus carere non possumus, desperemus, subdit quod per Christum a peccatis soluimur. Unde dicitur: Ecce Agnus Dei, ecce qui tollit peccata mundi . Dei Filius tollit dimittendo  peccata iam transacta; adiuuando, ne fiant similia; ducendo ad uitam eternam, ubi fieri omnino non possint. Et peccatum non est in eo; quia, si in illo esset peccatum, illi esset auferendum, non ipse auferret. Quasi diceret: Et quid prodest nobis, si sine peccato uenit? Respondit: Omnis qui in Deo manet, non peccat; et omnis qui peccat, non uidit eum, nec cognouit eum. Ac si apertius diceret: Qui peccat, non uidet eum; et qui manet in eo, non peccat. Quasi diceret: uere ipse est immunis ab omni peccato, qui in Deo manet; quia etiam ille qui adheret ei, in quantum in eo manet, non peccat, sed ex hoc quod ei adheret, uitat peccata. Nam et omnis qui peccat, fide non uidet eum in  humanitate, nec cognouit eum, gustando scilicet suauitatem eius. Si enim gustaret suauitatem eius, id est, quam suauis est Dominus, non peccando a uidenda eius gloria se remoueret.

Sequitur: Filioli, nemo uos seducat, dicendo quod uel iustitia sit ex homine, uel quod cum peccato possit aliquis in Deo manere; quia et omnis iustitia ex Deo est, et omne peccatum ex diabolo. Iterum dicitur: Qui facit iustitiam, iustus est: sicut et ille iustus est. Sicut non semper in equalitate dici solet; uerbi gratia: Ut multum interest inter faciem hominis et imaginem de speculo, quia hic corpus, ibi tantum imago; et tamen hic et ibi oculi, hic et ibi aures; ita et nos habemus imaginem Dei, iustitiam uidelicet et sanctitatem Dei; sed non imaginem,  qua Filius est equalis Patri; non iustitiam Dei, qua ille iustus est incommutabili perpetuitate: nos credendo in eum quem non uidemus; non sanctitatem, qua ille sanctus est sua eternitate, nos uero sola fide sancti. Ac si apertius diceret: Qui facit iustitiam, iustus est: id est qui habet actum iustitie et intentionem, iustus quidem est, sed non ex se; sed sicut ille est: id est ab eadem radice procedit iustitia; sed in illo est principaliter, in isto secundarie; in illo naturaliter, in isto per adoptionem; quia quicunque iustus est, ab illo iustus est. Iterum subiungens ait: Qui facit peccatum, ex diabolo est: quoniam ab initio diabolus  peccat. Ex diabolo est qui peccatum facit, non carnis originem ducendo, sicut Manicheus uoluit de cunctis hominibus; sed imitationem et suggestionem peccandi sumendo ab illo, sicut filii Abrahe dicuntur imitando fidem eius, et Iudei deserentes fidem Abrahe, facti sunt non filii Abrahe, sed filii diaboli. Ab initio, inquit, diabolus peccat, id est ab initio sue creationis peccare cepit, et peccat quotidie usque in presens tempus. Sequitur: In hoc apparuit Filius Dei, ut dissoluat opera diaboli. Quasi diceret: In hoc apparuit Filius Dei, per carnem ut dissoluat, id est destruat opera diaboli, illam uidelicet natiuitatem quam a diabolo traximus. Adam a Deo factus est, sed peccando a diabolo natus. Tales diabolus filios genuit, qualis fuit.

 Cum concupiscentia nati sumus: antequam nostra delicta addamus, de illa damnatione nascimur, et morimur. Sed natus est Christus Deus et homo, ut soluat peccata hominum, et reducat ad uitam. Iterum dicit: Omnis qui natus est ex Deo, peccatum non facit; quoniam semen ipsius in eo manet, et non potest peccare, quoniam ex Deo natus est. Quasi diceret: Ita Christus soluit peccata, quia omnis qui natus est ex Deo in baptismo, peccatum non facit; quoniam semen ipsius, id est uerbum per quod generatur, in eo manet; et non solum  quia non peccat, sed etiam non potest peccare, quandiu uerbum retinet: quoniam ex Deo natus est, in quo peccatum non est. Non de omni peccato dicit; Si enim dixerimus quoniam peccatum non habemus, nos  ipsos seducimus et ueritas in nobis non est. De uiolatione ergo caritatis dicit, quoniam [f. quam] qui semen Dei, id est uerbum Dei quo renatus est, in se habet committere non potest, et ad hoc sequentia spectant; uel de quolibet criminali potest accipi. In hoc, ait, manifesti sunt filii Dei, et filii diaboli. uerus filius legem Patris non potest dimittere. Lex Patris est: Mando uobis ut diligatis inuicem, sicut dilexi uos . Quasi diceret: In hoc manifesti sunt filii Dei, quod non peccant; et filii diaboli, in hoc quod peccant. Unde dicitur: A fructibus eorum cognoscetis eos . Sequitur: Omnis qui non est iustus, non est ex Deo; et qui non diligit fratrem suum; quoniam hec est annuntiatio  quam audistis ab initio ut diligatis alterutrum. Dilectio est certum signum quo discernuntur filii Dei et filii diaboli. Alia precepta communia sunt bonis et malis, sed de hoc fonte non communicat alienus. Quidquid uis, habe; hoc solum si non habeas, nichil tibi prodest. Alias uirtutes non habeas; hanc si habes, implesti legem, quia plenitudo legis est caritas . Ac si apertius diceret: Omnis qui non est iustus, id est, qui non rependit Deo quod debet, non est ex Deo: et qui non diligit fratrem suum, non est ex Deo, quoniam uere habenda est dilectio, quam audistis ab initio. Unde dicitur: Hoc est preceptum meum, ut diligatis inuicem . Bonum est ergo ut diligamus alterutrum, sed non sicut  Cain, qui ex maligno erat, et occidit fratrem suum. Et propter quod occidit eum? Quoniam scilicet opera eius maligna erant  . Ubi est inuidia, non est fraternus amor. Opera Cain mala non dicit, nisi inuidiam et odium fratris; opera Abel iusta non dicit, nisi caritatem. Hi discernuntur homines ut nemo attendat linguas, sed facta. Cor, si non bene faciat pro fratribus suis, ostendit quid in se habeat, scilicet odium. Cain recte offerebat creaturam Creatori, sed non bene diuidebat, quando credebat placere munera que offerebat cum odio fratris; Abel cum dilectione munera Deo obtulit, et Creatori placuit. Quasi diceret: Non sicut Cain, qui ex maligno, id est, ex diabolo erat, qui inuidit Deo, et cecidit de celo; inuidit homini, et eiecit  eum de paradiso; quoniam opera eius erant maligna, id est, inuidebat fratri; opera autem Abel bona erant, per caritatem uidelicet Deo placita. Non mirum si amator mundi fratrem odit, fratrem dico separatum ab amore mundi, et celestibus intentum desideriis. Sequitur:

Nolite mirari, fratres, si odit uos mundus, id est, mundi amatores. Ac si apertius diceret: Dilectionem habete, nec propter mundi odium uel persecutiones dilectionem dimittatis, quia tentationibus probamini. Nos scimus, ait, quoniam translati sumus de morte ad uitam quoniam diligimus fratres. Nemo de uirtutibus se extollat, nemo uirium suarum paupertatem metuat; quoniam qui fratrem diligit, apertum dat indicium quia ad sortem iustorum  pertinet. Ac si patenter dicat: Nos scimus, quia propter mundum non debet minui dilectio, quoniam translati sumus de morte ad uitam, scilicet eternam, quoniam per hoc diligimus fratres; sed qui non diligit, manet in morte: id est, non tantum uenturus est in eternam mortem, sed iam nunc manet in morte anime. Omnis, inquit, qui odit fratrem suum, homicida est. Qui ex odio insequitur fratrem, prouocat illum ad iracundiam, et discordiam, et sic quantum ad se, occidit eum in anima. Unde sequitur: Omnis qui odit fratrem suum, homicida est. uita carnis anima, uita anime Deus est; corporis mors amittere spiritum, anime mors amittere Deum; qui igitur per odium fratris amittit Deum, amittit  uitam. Diligere ergo debemus, non odisse; quia qui odit homicida est. Et scitis quia omnis homicida non habet uitam eternam in se manentem. Homicida est qui uel ferro percutit, uel odio insequitur. Si quis contemnit odium fratris, non contemnet in corde suo homicidium, non mouet manus ad occidendum, et homicida iam tenetur; uiuit ille, et iste interfector iudicatur. Dicatur iterum apertius: Scitis quia omnis homicida: id est, quamuis per fidem hic inter sanctos uiuere uideatur, tamen cum Cain perpetuo damnabitur; quia hoc genere homicidii tenetur ut discordet a fratribus. Sepe cum illum, quem diligere nos dicimus, flagello castigationis  Deus percutit, atque huius seculi aduersitatibus tangit, despicimus; et tanto illum inter amicos habere contemnimus, quanto amplius diuina castigatione humiliatum uidemus; ac per hoc, dum ei in necessitatibus subuenire dedignamur, Deum qui illum misericorditer flagellauit, offendimus. Unde beatum Iob dixisse legimus:

Qui tollit ab amico suo misericordiam, timorem Domini derelinquit  Gregorius  . »Quis hoc loco amici nomine, nisi quilibet proximus designatur, qui eo nobis fideliter iungitur, quo percepto nunc a nobis bono opere ad obtinendam post eternam patriam ueraciter auxiliatur?« Quia autem duo sunt precepta caritatis, Dei uidelicet amor et proximi, per amorem Dei amor proximi gignitur, et  per amorem proximi Dei amor nutritur. Nam qui amare Deum negligit, profecto amare proximum nescit, et tunc plenius in Dei dilectione proficimus, si in eiusdem dilectionis gremio prius caritate proximi lactamur. »Quia enim amor Dei amorem proximi generat, dicturus per legem Dominus: Diliges proximum tuum sicut teipsum , premisit dicens: Diliges Dominum Deum tuum ; ut scilicet in terram pectoris nostri prius amoris sui radicem figeret, quatenus per ramos postmodum dilectio fraterna germinaret. Et rursum, quia amor Dei proximi amore coalescit, testatur Ioannes qui in hac Epistola increpat, dicens: Qui non diligit fratrem suum quem uidet, Deum quem non uidet quomodo potest diligere? Que tamen diuina dilectio per timorem  nascitur, sed in affectu crescendo permutatur. Sepe uero omnipotens Deus ut ostendat quantum quisque a caritate eius uel proximi longe sit, miro ordine cuncta dispensans, alios flagellis deprimit, et alios successibus fulcitur; et cum quosdam temporaliter deserit, in quorumdam cordibus, quod malum latet ostendit. Nam plerumque ipsi nos miseros insequuntur, qui felices sine comparatione coluerunt. Quisque positus in prosperitate diligitur, cadens uero in paupertatem contemnitur: quia amissio felicitatis interrogat uim dilectionis. Unde bene quidam sapiens ait: Non agnoscitur in bonis amicus, et non absconditur in malis inimicus . Nec prosperitas quippe amicum indicat, nec aduersitas  inimicum celat, quia et ille sepe prosperitatis nostre reuerentia tegitur, et iste ex confidentia aduersitatis aperitur. uir igitur iustus in flagellis positus, dicat: Qui tollit ab amico suo misericordiam, timorem Domini derelinquit. Quia nimirum qui ex aduersitate proximum despicit, aperte conuincitur quod in prosperis non amauit. Et cum omnipotens Deus ideo quosdam percutiat, ut et percussos erudiat, et non percussis occasionem boni operis prebeat, quisquis percussum despicit, occasionem a se uirtutis repellit; et tanto se nequius contra actorem erigit quanto hunc nec pium in salute propria, nec iustum in alieno uulnere agnoscit. Intuendum uero  est, quod beatus Iob sic sua loquitur, ut totius quoque electi populi per eum uita signetur. Quia enim eiusdem populi membrum est; cum ea que ipse patitur, narrat, etiam que sustinet ille denuntiat, dicens: Fratres mei preterierunt me, sicut torrens qui raptim transit in conuallibus. Reproborum mens quia sola presentia diligit, que nunc tanto aliena existit a uerbere quanto post extranea remanebit ab hereditate, ut superba iustos despicit, quos paterna misericorditer seueritas affligit; sepe uero reprobi eamdem fidem, qua uiuimus retinent eadem fidei sacramenta percipiunt, eiusdemque religionis unitate continentur, sed tamen compassionis uiscera nesciunt, caritatis uim qua in Deum et proximum flagramus non agnoscunt. Recte ergo  et fratres et pretereuntes uocantur, quia ex uno matris nobiscum gremio per fidem prodeunt, sed in uno caritatis studio erga Deum et proximum non figuntur. Unde et apte etiam torrenti, qui raptim transit in conuallibus, comparantur. Torrens namque ex montanis ad ima defluit, et collectus hiemalibus pluuiis, estiuo sole arescit. Qui enim terrena diligentes, spem superne patrie deserunt, quasi ex montibus ualles petunt. Quos tamen hiems presentis uite multiplicat, sed etas uenturi iudicii exsiccat, quia cum sol superne districtionis incaluerit, reproborum letitiam in ariditatem uertet. Bene est autem dicere, raptim transit in conuallibus. Torrentem quippe ad conualles raptim transire, est  prauorum mentes ad ima desideria sine ullo obstaculo ac difficultate descendere. Omnis namque ascensus in labore est, descensus in uoluptate, quia per adnisum gressus ad superiora tenditur, per remissionem uero ad inferiora declinatur. Ad montis uerticem saxum subuehere, magni laboris est, idque a summis ad ima dimittere laboris non est; sine mora uidelicet proruit, cum magnis uero conatibus ad summa peruenit. Longo studio seges seritur, sole atque imbre diutino nutritur; sed tamen una et summa scintilla consumitur. Paulisper alta edificia proficiunt, sed repentinis casibus terram petunt. Robusta arbor per tarda incrementa se erigit; sed quidquid diu ad alta protulit, semel et simul cadit. Quia igitur descensus in uoluptate est, recte nunc  dicitur: Fratres mei preterierunt me sicut torrens, qui raptim transit in conuallibus. Quod tamen sentiri et aliter potest. Si enim conualles ima penarum loca intelligimus, iniusti quique raptim sicut torrens ad conualles transeunt, quia in hac uita quam totis desideriis appetunt, diu stare nequaquam possunt. Nam quot dies etatis accipiunt, quasi tot quotidie gressibus ad finem tendunt. Augeri sibi tempora optant; sed quia concessa persistere nequeunt, quot augmenta uiuendi percipiunt, de uiuendi spatio totidem perdunt. Momenta ergo temporum, quod [edit. quo] sequuntur, fugiunt, quod accipiunt, amittunt. Raptim itaque ad conualles transeunt, qui in longa quidem uoluptatis desideria trahuntur, sed ad inferni claustra repente deducuntur. Quia  enim hoc etiam, quod qualibet longeuitate extensum est, si fine clauditur, longum non est; ex fine miseri colligunt, breue fuisse quod amittendo tenuerunt. Unde bene per Salomonem dicitur: Si multis annis uixerit homo, et in his omnibus letus factus; meminisse debet tenebrosi temporis et dierum multorum qui, cum uenerint, uanitatis arguuntur preterita . Stulta etenim mens cum malum repente inuenerit, quod nequaquam preterit, eternitate eius tolerando intelliget, quia quod preterire potuit uanum fuit.« Qui ergo, ut supra diximus, fratrem aliqua aduersitate percussum despicit; Deum qui illum pro anime salute afflixit, offendit, quia et erga fratrem impius, et erga Deum superbus existit. Dignum est itaque, ut, sicut nos dilexit Deus, et nos inuicem uerbo  et opere diligamus, ne per odium reos nos homicidii in eius iudicio constituamus. Ait iterum beatus Ioannes:

In hoc cognouimus caritatem Dei, quoniam ille pro nobis animam suam posuit. Et nos debemus pro fratribus animas ponere. Propositis multis rationibus de habenda caritate, tandem supponit de caritatis perfectione sub exemplo Dominice passionis. Hanc Petrus monetur habere, cum Domino interroganti profitetur se amare; cui dicitur: Cum senueris extendes manus tuas, et alius te cinget. . In quibus uerbis ut animam pro ouibus poneret, docebatur. Maiorem enim caritatem nemo habet quam ut ponat quis animam suam pro ouibus  suis . Quasi diceret: Multis modis habendam caritatem probaui; ut autem ad finem ueniam, ex caritate debemus animam pro fratribus ponere, sicut Christus animam suam posuit pro omnibus nobis. Iterum dicit: Qui habuerit substantiam mundi huius et uiderit fratrem suum necesse habere, et clauserit uiscera sua ab eo: quomodo caritas Dei manet in eo? Si uel ex temporis opportunitate, uel ex humana infirmitate non contigerit animam ponere, debemus saltem res nostras pro fratribus ponere, quia hoc est nutrimentum caritatis. Qui didicit rem suam indigenti dare, consequenter poterit seipsum pro salute fratris impendere. Ac si patenter dicat: Qui uiderit fratrem suum necesse habere, uestitus scilicet uel uictus;  et clauserit uiscera sua ab eo, ut non compatiatur miserie illius; uel nichil ei det, etiam si compatiatur, quomodo caritas Dei manet in eo? Id est, si superflua non uis dare fratri, quomodo animam tuam dabis pro fratre? Sequitur: Filioli mei, non diligamus uerbo neque lingua, sed opere et ueritate. Quasi diceret: Quia non est perfecta caritas in illo qui non ponit animam pro fratribus, uel qui saltem non eis dat pecuniam; ergo ut perfectam caritatem habeatis, filioli eiusdem Patris, non diligatis uerbo, id est solo uerbo, neque lingua, hoc est in sola locutione composita, sed opere et ueritate, id est, in operibus misericordie sine simulatione. In lingua multiplex oratio intelligitur, sicut quidam sepe repetitis sermonibus appetitum suum  uolunt commendare. Iterum dicit: In hoc cognoscimus quoniam ex ueritate sumus: et in conspectu eius suademus corda nostra: quoniam si reprehendit nos cor nostrum, maior est Deus corde nostro, et nouit omnia. Quasi diceret: In hoc quod in ueritate diligimus, scimus quoniam ex ueritate sumus, id est scimus ex Deo, qui est ueritas, hanc ueram dilectionem habere, et ex hac dilectione scimus nos esse in conspectu, id est promereri eius conspectum: et in hac etiam suademus corda nostra ad meliora opera excogitanda. Ac si apertius diceretur: In hoc uidelicet ut simplici intentione beneficia fratribus prestemus, non propter iactantiam, nec propter aliquod temporale commodum: sed respectu solius Dei cognoscimus quoniam ex ueritate  sumus, id est cum opera pietatis in ueritate facimus, patet quod ex Deo, qui est unitas sumus, cum eius perfectionem pro modulo nostro imitamur. Et in conspectu eius, id est tales cogitationes corda nostra habere suademus, que digne sint diuinis conspectibus. Omnis enim qui aliquid facere disponit, ad idem factum meditandum corda sua se conuertere suadet. Sed qui mala cogitat, si posset, ea Deo occultaret; qui uero bona facillime cordi suadet ut in conspectu Dei patefieri desideret, quod est initium magne perfectionis, cum sua opera uel cogitatus a Deo gaudet uideri: quia, Qui facit ueritatem, uenit ad lucem ut manifestentur opera eius, quia in Deo sunt facta. . Etiam et hoc magnum est, quod per dilectionem ita mundas habemus  cogitationes, quod eas Deo uolumus ostendere: quia etiam si conscientia accusaret nos intus, et uellet latere Deum quia non bono animo bona nostra faceremus, tamen Deum latere non possemus, quia maior est corde, et nouit omnia. ualet ergo dilectio que nos commendat illi, quem latere non possumus. Ac si aperte dicat: Diligamus opere, non uerbo, quia si etiam fallimur in dilectione ex humana infirmitate, non fallimur in mercede, quia maior est corde nostro, et nouit quo zelo fiant omnia. Iterum subiungens ait:

Charissimi, si cor nostrum non reprehenderit nos, fiduciam habemus ad Deum, et quidquid petierimus, accipiemus ab eo: quoniam mandata eius custodimus,  et ea que sunt placita coram eo facimus. Quasi diceret: Si cor nostrum non reprehenderit nos, in dilectione scilicet, certi sumus quod puram dilectionem habemus, fratrum salutem querentes sine alio emolumento. Aliter: Si cor nostrum non reprehenderit nos, in oratione uidelicet, dum dicimus: Dimitte nobis debita nostra, sicut et nos dimittimus debitoribus nostris , etc. Si ergo in dilectione non reprehenderit nos cor nostrum, fiduciam habemus ad Deum, non in conspectu hominum, sed ubi Deus uidet, scilicet in corde: et quidquid ex radice caritatis petierimus, etsi aliquando non ad uoluntatem, semper tamen ad salutem accipiemus ab eo: quoniam mandata eius, id est caritatem custodimus  in animo, et opera caritatis que sunt placita coram eo, in abscondito ubi ipse uidet, facimus. Magna promissio est desiderabilis fidelibus, sed si quis est adeo peruersus ut celestibus promissis non delectetur, saltem timeat quod e contrario Sapientia terribiliter intonat dicens: Qui auertit aurem suam, ne audiat legem, oratio eius erit exsecrabilis . Sequitur: Et hoc est mandatum Dei: ut credamus in nomine Filii eius Iesu Christi: et diligamus alterutrum, sicut dedit mandatum nobis. Et qui seruat mandata eius in illo manet, et ipse in eo. Mandatum singulari numero ponit, et duo subiungit, quia hec nequeunt separari. Quasi aliquis quereret: Quod est illud mandatum? Respondit: Fides et dilectio: ut credamus scilicet in nomine  Filii eius Iesu Christi, quia non est aliud nomen in quo oporteat nos saluos fieri : et diligamus alterutrum ita puro amore non sicut latrones uel quilibet scelerati se diligunt, sed sicut dedit mandatum nobis. Unde dicitur: Ad hoc amate ad quod amaui uos  et ut ad beatitudinem pertingatis. Et qui uel qua mercede hec mandata fidei et dilectionis seruentur, exsequitur cum ait: Et qui seruat mandata eius, in illo, hoc est in Deo ut in domo, id est in tuto refugio manet, et ipse, scilicet Deus, manet in eo in presenti, et in futuro, ut in uase mundo. Et in hoc scimus quoniam manet in nobis de Spiritu sancto, quem dedit nobis. Quasi diceret: Si seruamus caritatem, manet Deus in nobis; et si dubitamus an in nobis habitet, manifestis  signis hoc possumus ostendere, quia dedit nobis genera linguarum, gratiam sanitatum, et cetera carismata. Sequitur:

Charissimi, nolite omni spiritui credere, sed probate spiritus, si ex Deo sunt. Primis temporibus crescentis Ecclesie cadebat spiritus super credentes, et loquebantur linguis, et faciebant miracula, sed nunc non eget Ecclesia exterioribus signis, quia omnis qui habet fidem et caritatem, testatur Spiritum sanctum in se manere. Hic est necessaria illa gratia, que discretio spirituum ad discernendum dicitur. Ac si apertius diceret: Nolite omni spiritui, id est spiritualiter loquenti, credere ut eum eligatis ad imitandum, quia quedam dona sancti  Spiritus sunt communia tam bonis quam malis, preter caritatem: sed probate spiritus utrum ex Deo sint, id est si secundum Deum sunt spirituales, si caritate nituntur; et ideo predico uobis, quoniam multi pseudoprophete exierunt in mundum, qui sub obtentu fidei errorem predicant, et malis exemplis corrumpunt mores bonorum, caritatem non habentes. Quia multi non habentes caritatem et unitatem Ecclesie prauo dogmate scindentes, nichilominus Spiritum sanctum in se esse contendunt, subdit, ut per fructus probentur, si sunt pseudo uel ueri prophete, quia non colliguntur de spinis uue, neque de tribulis ficus . Iterum dicit: In hoc cognoscitur Spiritus Dei. Dicit  aliquis: Quomodo possumus probare Spiritum Dei? Hoc uidelicet signo cognoscitur: Quia omnis spiritus qui confitetur Iesum Christum in carne uenisse ex Deo est: et omnis spiritus qui soluit Iesum, ex Deo non est, et hic est Antichristus, de quo audistis quoniam uenit, et nunc iam est in mundo. Multi heretici, et multi schismatici confitentur Iesum in carne uenisse, sed factis negant, non habendo caritatem.

 »Heresis Grece, ut iam dictum est, ab electione uocatur: quod scilicet unusquisque id sibi eligat, quod melius illi esse uidetur. Schismatici ab scissura animorum sunt uocati. Eodem enim cultu, eodemque ritu credunt ut ceteri; solo autem congregationis delectantur dissidio. Fit autem schisma,  cum dicunt homines: Nos iusti sumus, nos sanctificamus immundos, et cetera similia.« Necessaria est igitur nobis caritas, fratres karissimi, quia caritate uerbum caro factum est; et qui caritatem non habet, negat eum uenisse in carne, et hic conuincitur Spiritum Dei non habere: quia Spiritus Dei non sono lingue, sed amando et faciendo dicit Iesum in carne uenisse. iehsu uenit ut colligat, hereticus ut spargat; et ideo non habet Spiritum Dei. Et omnis spiritus, qui soluit Iesum, ex Deo non est, id est, qui diuinitatem, uel animam, uel carnem negat, uel precepta negligit. Iesum soluit, qui Deum ab homine disiungit; qui membra a Deo diuidit, qui uerba Dei male interpretatur, quique male uiuendo  a Deo recedit: et hic est Antichristus, de quo audistis quoniam ueniet imminente die iudicii, et nunc iam est in mundo, habitans in mentibus eorum, qui Christo uerbo uel opere repugnant: nam operatur iam ministerium iniquitatis. De ipso quippe perditionis filio Baldad Suhites in libro beati Iob uidetur dicere, ubi ait:

Memoria iniqui pereat de terra, et non celebretur nomen eius in plateis ciuitatis . Gregorius  : »Intuendum nobis est, quia sic Baldad Suhites de unoquoque iniquo loquitur ut latenter ad caput omnium iniquorum eius uerba uertantur. Caput certe iniquorum diabolus est. Ipse quippe in ultimis temporibus illud uas perditionis ingressus, Antichristus uocabitur, quia nomen suum longe  lateque diffundere conabitur; quod nunc unusquisque imitatur, cum de memoria terreni nominis gloriam laudis sue extendere nititur, atque opinione transitoria letatur. Sic ergo hec uerba intelligantur de unoquoque, ut referri quoque debeant ad ipsum specialiter caput iniquorum. Dicatur itaque: Memoria iniqui pereat de terra, et non celebretur nomen eius in plateis ciuitatis. Platea quippe appellatione Greca a latitudine est appellata. Memoriam ergo suam in terra statuere conatur Antichristus, cum in terrena gloria, si esset possibile, appetit in perpetuum permanere. Nomen suum in plateis celebrare gaudet, cum longe lateque operationem iniquitatis  sue extendit. Sed quia diu hec eius iniquitas non sinitur extolli, dicatur: Memoria illius pereat de terra, et non celebretur nomen eius in plateis, id est, citius laudem terrene potestatis amittat, et omne gaudium sui nominis perdat, quod longe lateque in breui temporis prosperitate diffuderat. Sequitur: Expellet eum Deus de luce in tenebras. De luce ad tenebras ducetur, cum de honore uite presentis ad supplicia eterna damnabitur. Unde et apertius subditur: Et de orbe transferet eum. De orbe quippe transfertur, cum superno Iudice apparente de hoc mundo tolletur, in quo peruerse gloriatur. Qui pro eo quod cum omnibus sequacibus, fine mundi interueniente, damnabitur, recte subiungitur: Non erit semen eius neque progenies in  populo suo, nec ulle reliquie in regionibus illius. Scriptum quippe de illo est: Quem Dominus iehsu interficiet spiritu oris sui, et destruet illustratione aduentus sui . Dum ergo eius iniquitas cum mundi statu terminabitur, progenies in populo suo non relinquetur; quia et ipse, et eius populus cum eo ad supplicium pariter urgebuntur. Omnes etiam iniqui qui de eius peruersa persuasione in prauis actionibus nati sunt, illustratione aduentus Domini eterno interitu cum eodem suo capite ferientur. Nulla eius progenies in mundo remanebit, quia districtus Iudex iniquitates illius cum ipso mundi fine concludet. Quod uero hec aperte de Antichristo intelligi debeant, demonstratur cum subditur: In diebus eius stupebunt nouissimi et primos  inuadet horror. Tanta enim tunc contra iustos iniquitate effrenabitur, ut etiam electorum corda non paruo pauore feriantur. Unde scriptum est: Ita obstupescent, ut in errorem inducantur, si fieri potest, etiam electi . Quod uidelicet dicitur, non quia electi casuri sunt, sed magnis terroribus trepidabunt. Tunc uero contra eum certamen iustitie et nouissimi electi habere narrantur, et primi; quia scilicet et hi qui in finem mundi electi reperientur, in morte carnis prosternendi sunt, et illi etiam qui a prioribus mundi partibus processerunt, Enoch scilicet et Elias ad medium reuocabuntur, et crudelitatis eius seuitiam in sua adhuc mortali carne passuri sunt. Huius uires in  tanta potestate laxatas nouissimi obstupescent, et primi metuent; quia licet ita [f. iuxta] hoc quod spiritu superbie subleuatur, omnem temporalem eius potentiam despicient, iuxta hoc tamen quod ipsi adhuc in carne mortali sunt, in qua cruciari temporaliter possunt, ipsa, que fortiter tolerant, supplicia perhorrescunt, ita ut in eis uno eodemque tempore, et constantia ex uirtute sit, et pauor ex carne, quia etsi electi sunt, tormentis uinci nequeunt, per hoc tamen quod homines sunt, et ipsi metuunt tormenta que uincunt. Dicatur ergo: In diebus eius stupebunt nouissimi, et primos inuadet horror: quia uidelicet tanta signa monstraturus,  et crudelia ac dura facturus est, ut ad stuporem perducat, quos in fine mundi inuenerit, et priores Patres, qui in eius expugnationem seruati sunt, Enoch scilicet et Eliam, carnalis mortis dolore transfigat. Igitur, quia de iniquis omnibus, ac de ipso iniquorum capite multa Baldad narrauit, generali mox definitione subiunxit: Hec sunt ergo tabernacula iniqui, et iste locus eius, qui ignorat Deum. Superius enim dixerat: Expellet eum de luce ad tenebras, et de orbe transferat eum. Cuius cum mala subiungeret, adiunxit: Hec sunt tabernacula iniqui, et iste locus eius qui ignorat Deum: uidelicet indicans quia is, qui nunc Deum ignorando extollitur, tunc ad propria tabernacula perueniet; quando eum sua malitia uel iniquitas in supplicia demerget: et  locum suum quandoque inuenit, scilicet tenebras, qui dum hic falsa gauderet luce iustitie, locum tenebat alienum. Ad locum ergo suum tunc iniquus peruenit, cum iniquitatis sue merito igne cruciatur.«

Dicat iterum beatus Ioannes, cuius sanctitatem Deus ditauit priuilegio castitatis. Omnis, inquit, spiritus, qui confitetur Iesum Christum in carne uenisse ex Deo est: et omnis spiritus, qui soluit Iesum, ex Deo non est, et hic est Antichristus, de quo audistis quoniam uenit. Multi heretici, qui unitatem Ecclesie separare prauo dogmate uolebant, hunc uersiculum ex Epistola raserunt, ne per eum errores eorum conuincerentur. Iterum subiungens ait: uos ex Deo estis, filioli, et uicistis eum quoniam maior est qui in uobis est, quam qui in mundo. Quasi  diceret: Illi non sunt ex Deo, sed uos ex Deo estis. et confitendo Iesum uenisse in carne, et habendo caritatem uicistis eum, diabolum uidelicet, sed non uirtute liberi arbitrii: quoniam maior est qui in uobis est, Deus scilicet ad protegendum, quam diabolus qui in mundo est ad impugnandum. Sequitur: Ipsi de mundo sunt: et ideo de mundo loquuntur, et mundus eos audit. Quasi diceret: Hi spiritus non sunt diligendi, nec audiendi, quia, etsi Christi nomen inuocant, et signo Christi se notant, de illorum tamen sunt numero, qui mundana cupiunt, et celestia ignorant. Ideo inquit de mundo loquuntur, id est ratione mundane sapientie, probantes non posse Deum hominem fieri, mortuum suscitari, hominem mortalem in celis habere mansionem, et  alia huiusmodi. Et mundus eos audit, id est mundi concupiscentiis dediti: quia spiritualium corda uirorum a ueritate non possunt auertere. Iterum dicit: Nos ex Deo sumus, et qui nouit Deum, audit nos; qui non est ex Deo, nos non audit. Quasi diceret: Quia caritatem habemus, ex Deo sumus: et qui per caritatem nouit Deum, audit nos, nos dico predicatores ueritatis; et qui non est ex Deo, id est qui non habet caritatem, nos non audit: quia carnalis homo non percipit ea, que sunt Spiritus Dei . In hoc, ait, cognoscimus spiritum, ueritatis, et spiritum erroris. Ac si apertius diceret: Qui audit nos, habet spiritum ueritatis; et qui non audit nos, habet spiritum erroris.

 Charissimi, diligamus inuicem: quia caritas ex Deo est. Et omnis, qui diligit Deum, ex Deo natus est, et cognoscit Deum. Non differt in Deo ut iustus et iustitia dicatur, ut diligens et dilectio dicatur; quia non transnominatiue a iustitia dicitur iustus, uel diligens a dilectione, quod iustitiam uel dilectionem habeat; sed quia est iustitia et dilectio. Filius Deus est ex Deo, Spiritus sanctus [supple: Deus], est ex Deo: et non tres dii, sed unus est Deus Pater et Filius et Spiritus sanctus; et ille diligit in quo habitat Spiritus sanctus. Ergo dilectio est Deus, sed Deus qui ex Deo; et ita uere dicitur: et dilectio ex Deo est, et Deus dilectio est. Cum dicitur ex Deo, aut Filius intelligitur, aut Spiritus sanctus. Cum Apostolus dicat: Charitas  Dei diffusa est in cordibus nostris per Spiritum sanctum qui datus est nobis , intelligimus in dilectione Spiritum sanctum esse. Hic est fons de quo non communicat alienus, cum de omnibus aliis Ecclesie sacramentis communicet. Ad hunc fontem bibendum nos hortatur euangelista, dicens: Diligamus inuicem quia caritas ex Deo est: Quasi diceret: Quia ex Deo sumus et non ex mundo, ergo diligamus uerbo et opere inuicem. Iterum dicit: Qui non diligit, non nouit Deum; quoniam Deus caritas est. Commendauit autem caritatem multis modis, sed iam ad eius singularem laudem accedit, in quo eum maxime debemus audire, scilicet, qui diligit, ex Deo natus est, et Deum nouit, quia Deus caritas est. Superius dixerat: Charitas ex Deo  est, hic superaddit: Deus caritas est. Qui igitur facit contra caritatem, contra Deum facit. Et si facile uideatur cuilibet, facere contra hominem, sed contra Deum facere, quis non timeat? Dicatur iterum apertius: Qui non diligit non nouit Deum: quoniam Deus caritas: id est ad notitiam caritatis, que Deus est, non uenitur nisi per caritatem; quia, In maleuolam animam non introibit sapientia, neque habitabit in corpore subdito peccatis . Probando quod Deus caritas est, et quod nos diligit; uult inducere nos suo exemplo, ut inuicem diligamus; et ut ad notitiam eius ueniamus, subiecit, dicens: In hoc apparuit caritas Dei in nobis, quoniam Filium suum unigenitum misit Deus in mundum, ut uiuamus per eum. Quasi diceret: Filium  suum unigenitum inuisibilem in se, misit Deus, uisibilem ex carne, in mundum, hoc est, mori pro mundo, ut prius mortui, uiuamus per eum resuscitatum. Iterum dicit: In hoc est caritas: non quasi nos dilexerimus Deum, sed quia ipse prior dilexit nos, et misit Filium suum propitiationem pro peccatis nostris. Dilectio Patris probata est, quia misit Filium; dilectio Filii, quia pro nobis mortuus est. Quasi diceret: In hoc est caritas, id est in hac manifestata missione, qua Deus Pater misit Filium suum pro nostra salute. Non quasi nos dilexerimus Deum, id est non prius dileximus, ut quasi merito nostre dilectionis ipse diligeret nos; sed quia ipse prior dilexit nos, ut, preeunte gratia eius, nos eum  diligamus: et misit Filium suum propitiationem pro peccatis nostris in experimento sue dilectionis. Amauit iniquos, sed non iniquitatem. Dignum est ergo, dilectissimi fratres, ut sicut Deus non exspectauit, ut nos eum diligeremus prius, sic nos non exspectemus, ut proximi nos diligant, sed priores diligamus eos. Alia translatio: Misit Deus Filium suum litatorem, id est sacrificatorem, pro peccatis nostris destruendis.

Iterum subiungens ait: Charissimi, si Deus dilexit nos, et nos debemus inuicem diligere. Dilige, et fac quod uis. Siue taces, dilectione taces; siue clamas, dilectione clamas. Quasi diceret: Estote imitatores Dei, sicut filii karissimi, et ambulate in dilectione, sicut et Christus dilexit nos .  Sequitur: Deum nemo uidit unquam. Ideo igitur diligere debemus; quia cum Deus inuisibilis sit, quasi contra naturam per caritatem eum uidemus, sicut uidentur ista uisibilia sensibus corporis nota. Sed etsi aliquando hoc modo uidendi uisus est, non sicut iste nature uidentur, sed uoluntate uisus est specie qua uoluit, apparens latente natura, et incommutabiliter in se permanente. Eo autem modo quo uidetur sicut est, nunc fortasse uidetur ab angelis; et a nobis tunc uidebitur, cum equales angelis fuerimus . Sed etiam nec tunc uidebitur, sicut ista uisibilia, que corporali uisione cernuntur; sed Unigenitus qui est in sinu Patris, ipse narrabit , quod non ad oculos, sed ad mentium  uisionem pertinet. Sicut ergo, si solem istum uidere uellemus, oculum corporis purgaremus; sic uolentes uidere Deum, oculum cordis purgemus. Sed quia hec uisio in futuro speratur, quid agendum est, quo solatio utendum, dum adhuc peregrinantur in corpore? Hoc uidelicet ut diligamus inuicem et sic Deus in nobis manet, et caritas eius in nobis perfecta est. Quasi diceret: Si diligamus inuicem, sincera uidelicet et disciplinabili caritate, non remissa et desidiosa mansuetudine, Deus in nobis manet inspirando bona, et caritas eius in nobis perfecta est. Ac si dicatur: Incipe diligere, incipit Deus in te esse: cresce in dilectione, et amplius habitando in te Deus faciet te perfectum esse, ut diligas etiam inimicum, sicut et ipse inimicos dilexit.  Iterum subiungens ait: In hoc cognoscimus quoniam in eo manemus, et ipse in nobis: quoniam de Spiritu sancto dedit nobis. Deus in nobis manet, et nos in Deo, et de salute nemo desperet; quia etsi morbi scelerum nos deprimunt, omnipotens est medicus, qui saluet; gaudeamus in spe, ut ueniamus ad rem. Dicatur iterum apertius: In hoc cognoscimus quoniam in eo manemus, id est, si diligimus, manet in nobis: quod tali experimento probamus, quoniam de Spiritu sancto dedit nobis, id est, subtiliter de diuinitate sua facit scire, et loqui. Et nos, inquit, uidimus et testificamur quoniam Pater misit Filium suum, Saluatorem mundi. Quasi diceret: Per hoc probamus quod de Spiritu sancto dedit nobis quia uidimus, id est, per inspirantem Spiritum fide  nouimus, et per confortantem Spiritum testificamur, quod non faciunt hi qui Spiritum sanctum non acceperunt, quoniam Pater misit Filium suum ad cognitionem hominum, modo Saluatorem mundi, in futuro Iudicem. Unde scis, si habes in te Spiritum Dei? Interroga uiscera tua, et, si sunt plena caritate, habes Spiritum Dei in te, quia Charitas Dei diffusa est in cordibus nostris . Sequitur: Quisquis confessus fuerit quoniam iehsu est Filius Dei, Deus in eo manet, et ipse in Deo. Quasi diceret: Nos per Spiritum datum credimus, et testificamur; et exemplo nostro quisquis per eumdem Spiritum confessus fuerit uera confessione cordis, ut nec hereticorum fraudibus, nec persecutorum tormentis, nec carnalium fratrum exemplo, nec propria fragilitate  titubet. Et nos, inquit, cognouimus, et credimus caritati, quam habet Deus in nobis. Ac si diceret: Nos uidimus, et testamur quia Deus misit Filium suum, et cognouimus qua causa hoc fecit; non uidelicet quia indigeret, non quia deberet aliquid, sed sola caritate: cum haberet unicum Filium, noluit illum esse unum, sed ut fratres haberet, adoptauit illi qui cum illo possiderent uitam eternam. Supra dixerat: Si diligimus, Deus in nobis manet, hic dicit: Qui confessus fuerit quoniam iehsu est Filius Dei, in Deo manet, et Deus in eo, insinuans quod quisquis habet dilectionem in fratribus, ille uere testatur Iesum esse Filium Dei. Quarum enim causarum effectus conueniunt, et ipse cause  conueniunt. Dum dilectionem commendat, dilectionem Dei nec penitus tacet, nec frequenter nominat: dilectionem inimici omnino tacet, fraterne caritatis frequentissime meminit. Cur hoc, cum dicat non esse magnum, si diligamus eos qui nos diligunt, nisi etiam ad inimicos dilectio pertingat? Sed qui usque ad inimicorum dilectionem peruenit, non transibit fratres. Oportet ergo ut, more ignis, prius occupet proxima, et sic in longinquiora descendat.

Qui optat de inimico ut frater fiat, fratrem diligit, non enim amat in illo quod est, sed quod uult esse. Sicut faber amat lignum de silua recissum, de quo aliquid est facturus, non amat quod est, sed quod facturus est. Non minus ergo monuit de  caritate, quia in mutua dilectione est perfectio caritatis diuine. Iterum dicit: Deus caritas est: et qui manet in caritate in Deo manet, et Deus in eo. Idem superius dixerat, et ecce iterum dicit, ut amplius commendet, et ut alium caritatis effectum adiungat. Supra dixit per caritatem factum esse primum aduentum Filii Dei in mundum, ad salutem mundi; hic per eamdem caritatem annuntiat salutem fidelium, in secundo aduentu in die iudicii. Deus caritas est; et qui manet in caritate in Deo manet, et Deus in eo. uicissim in se habitant, qui continet, et qui continetur. Habitas in Deo, sed ut continearis; habitat in te Deus, sed ut te contineat ne cadas. Quomodo cadet, quem continet Deus? Nullatenus. Iterum dicit: In hoc perfecta est  caritas Dei nobiscum, ut fiduciam habeamus in die iudicii, quia sicut ille est, et nos sumus in hoc mundo. Quasi diceret: In hoc signo potest probari, quisque quantum profecerit in caritate. Interroga cor tuum, et respondebit tibi. Credit aliquis diem iudicii, sed quia non est perfectus caritate, incipit timere. Si autem perfectus esset, fiduciam haberet, et sic desideraret diem illum, et non timeret. Quando aliquis conuertitur ad penitentiam, incipit timere, sed processu bone conuersationis discit non timere, sed optare, ut dies iudicii ueniat. Unde dicitur: Cupio dissolui, et esse cum Christo . Dicatur iterum apertius: In hoc perfecta est caritas Dei nobiscum, id est per hoc ostendimur perfecte diligere Deum, si non timemus  aduentum Iudicis, quia qui timet, non est perfectus in caritate; ut fiduciam habeamus in die iudicii, non timentes apparere Iudici: quia sicut ille est, et nos sumus in hoc mundo, id est per hoc habemus fiduciam, quia imitamur perfectionem dilectionis eius in mundo, amando etiam inimicos, sicut ille pluit super iustos et iniustos de celo. Iterum subiungit dicens: Timor non est in caritate: sed perfecta caritas foras mittit timorem, quoniam timor penam habet . Quasi diceret: Per hoc intelligitur perfecta caritas, quia in tali caritate, que ad imitationem diuine caritatis etiam inimicis bene facit, non est timor. Ut iam expositum est, sicut non semper ad equalitatem, sed ad quamdam similitudinem dicitur, sicut aures habeo, sic et  imago. Si ergo ad imaginem Dei facti sumus, quare non sicut Deus sumus? Timor locum preparat caritati, sed perfecta caritas, que pro merito iustitie fiduciam habet, foras mittit timorem, de quo dicitur: Initium sapientie timor Domini ; sed et presentes tribulationes facit non timeri, quoniam timor penam habet, quia torquet conscientiam peccatorum. Initium sapientie timor Domini : quo timore timet quisque incipiens opera iustitie, ne ueniat districtus Iudex, et se minus castigatum damnet. Perfecta caritas perfectam facit iustitiam, nec habet unde timeat; sed iudicium suum uidere desiderat. Aliud est timere Deum, ne mittat te in gehennam, qui  timor nondum castus cessabit; aliud est timere Deum ne te deserat, qui timor castus permanet in seculum seculi, et desiderat aduentum Sponsi, id est Christi. Qui autem timet, non est perfectus in caritate. Quare? Quia Deum non diligit, ut filius patrem dulcissimum, sed timet ut seruus dominum crudelissimum. Sequitur: Nos ergo diligamus Deum, quoniam ipse prior dilexit nos. Quasi diceret: Quia qui timet non est perfectus, nos ergo diligamus Deum, ut perfecti simus; quoniam ipse prior dilexit nos nulla necessitate, ut de inimicis  amicos faceret. Sed quia multi uerbotenus dicunt: Diligo Deum. Subditur: Si quis dixerit quia diligo Deum, et fratrem suum odit, mendax est. Qui diligit fratrem, necessario diligit Deum, quia diligit ipsam dilectionem, qua diligit fratrem. Et Deus dilectio est, et si diligit dilectionem, id est Deum, non potest odisse fratrem, quem Deus diligit, et diligi precipit. Dilectio dedit nobis, ut diligeremus eum. Unde dicitur: Non uos me elegistis, sed ego elegi uos, et posui uos ut eatis, et fructum afferatis, et fructus uester maneat .

Iterum dicit: Qui enim non diligit fratrem suum quem uidet, Deum, quem non uidet, quomodo potest diligere? Per hoc uidelicet probatur mendax: id est non uidet Deum, quia non habet dilectionem, ideoque  non habet dilectionem, quia non diligit fratrem; quam si haberet, uideret procul dubio Deum. Ergo, purgato mentis oculo per dilectionem, tendamus ad contuendam incommutabilem Dei substantiam. Fit diuersus et contrarius fructus, ut aliquando blandiatur, et caritas seuiat. Ne quis ergo, Possum, audeat dicere, diligere Deum, etiamsi non diligam fratrem; addit: Et hoc mandatum habemus a Deo, ut qui diligit Deum, diligat et fratrem suum. Quasi diceret: Quomodo diligitis eum cuius negligitis mandatum? Qui diligit Deum diligat et fratrem suum; quia si fratrem non diligit, nec Deum diligit cuius filios odit. Sequitur:

Omnis qui credit quoniam iehsu est Christus, ex Deo natus est. Et omnis qui diligit eum qui genuit,  diligit eum qui natus est ex eo. Omnis qui credit, id est, qui sic uiuit, quomodo Christus precepit, ex Deo natus est. Si uero aliter credit, et demones credunt . Opera ante fidem uel nulla, uel etiam, si bona uideantur, sunt inania; quia preter Christum, qui est uia, ueritas, et uita efficiuntur . uere qui diligit Deum diligit et fratrem suum; nam et qui diligit Deum Patrem, diligit Deum Filium a Patre genitum, et qui diligit Deum Filium, diligit etiam Dei filios, qui sunt membra illius capitis. Ergo diligamus filios Dei, ut diligere possumus Filium Dei cuius membra sunt; et diligendo Filium integrum, id est, cum suis membris, diligamus et Patrem. Dilectio compaginat corpus Christi, ut sit unus Christus;  ita et qui amat fratrem, amat seipsum; cum illo enim ipse unus  est, nec potest non diligere Christum, qui membra Christi diligit. Sicut qui Filium diligit, qui est idem cum  Patre, necessario et Patrem diligit. Omnis autem qui credit quoniam iehsu est Christus, ex Deo natus est. Reuera qui diligit Deum, diligit et fratrem; et qui diligit eum qui genuit, diligit eum qui genitus est, secundum quod genitus est ab eo. Et quis natus est ex Deo? Ille uidelicet qui credit, quoniam iehsu est Filius Dei. Et quis est qui genuit? Deus Pater. Qui ergo  diligit Deum generantem in fide, diligit generatum in fide. Et conuenienter loquens de dilectione, meminit fidei, quia si quis adeo est durus, ut negligat amare hominem propter hoc quod est homo, et in eodem exsilio est, monendus est ut saltem ideo eum diligat, quia ex Deo natus est, et quia eiusdem gratie particeps est. Sed quia multi diligunt proximos propter consanguinitatem, uel temporale commodum, determinat qui sit uerus amator proximi, cum subiungit: In hoc cognoscimus quoniam diligimus natos Dei, cum Deum diligamus, et mandata eius faciamus. Quasi diceret: Ille recte probatur diligere proximum, qui etiam Deum diligit. Et ne quis seipsum de amore Dei falleret, et uerbo tenus diceret, se amare Deum; addit: Et mandata eius facimus. Iterum  subiungens ait:

Hec est caritas Dei, ut mandata eius custodiamus; et mandata eius grauia non sunt. Quasi diceret: Ideo coniungo, ut Deum diligamus et mandata eius faciamus, quia aliter non est dilectio. Regem non diligit, qui legem eius odit; ex amore ergo regis, lex eius debet impleri. Hec est, inquit, caritas Dei, id est, per hoc probatur caritas Dei esse in nobis, si mandata eius custodiamus, que libenter sunt custodienda: quia mandata eius non sunt grauia diligendo filios Dei, id est non trahunt deorsum ut talentum plumbi; sed sursum uehit, et excelsos facit custodia mandatorum Dei; et mandata eius grauia non sunt, quia iugum Dei suaue est, et onus  leue . Que hominibus natura sui dura sunt et aspera, amor Dei et spes premii facit leuia. Si quis grauia esse dicat, infirmitatem suam accusat, quia forti leuia sunt. Et uere Dei mandata non sunt grauia, quia omne quod natum est ex Deo, uincit mundum. Nascitur ex Deo qui diligit Deum et proximum, qui de mandatis Dei ita se instituit, ut ea ad actionem perducat: et hic uincit mundum, et contemnit blandimenta uel aduersitates seculi, etiam et ipsas passiones corporis. Querit que sursum sunt, non que super terram . Et ne quis sua uirtute confidat se posse uincere mundum, subdit: Et hec est uictoria, que uincit mundum, fides nostra. Illa uidelicet fides que per dilectionem operatur, que et Dei auxilium flagitat. Demonstratiue  quasi digito ostendit fidem tanquam confitentem ac permanentem. Iterum dicit: Quis est qui uincit mundum, nisi qui credit quoniam iehsu est Filius Dei? Determinat que fides uincit mundum, scilicet fides Christi. Quasi diceret. uere per fidem uincitur mundus, quia per aliud non uincitur. Ac si apertius diceretur: Quis est qui uincit mundum, id est, quis possit contemptum mundi habere, nisi qui credit Iesum esse Christum, qui prophetatus est, et qui iungit digna opera fidei? Et quia sola fides et confessio diuinitatis Christi non sufficit ad salutem, et ad uincendum mundum, addit et de eius humanitate dicens: Hic est qui uenit per aquam et sanguinem iehsu Christus. Quasi diceret: Qui erat eternus, uenit ad salutem et remissionem peccatorum, per  aquam baptismi et sanguinem passionis; et non solum dignatus est baptizari propter nostram ablutionem, et ut baptismi sacramentum nobis consecraret; sed etiam sanguinem proprium dedit pro nostra redemptione.

Iterum dicit: Non in aqua solum, sed in aqua et sanguine. Ecce que fides uincit, que uidelicet credit uerum hominem et uerum Deum Iesum Christum. Et spiritus est, qui testificatur quoniam Christus est ueritas. Quasi diceret: Licet Christus secundum hominem sit passus, tamen Spiritus sanctus uisus est super eum baptizatum in specie columbe . uel spiritus, id est, omnis spiritualis doctor testatur hoc, quod Christus est ueritas, id est, uerus Dei Filius, non phantasma: uerus mediator et reconciliator,  immunis a peccato et sufficiens ad tollenda peccata mundi. Iterum subiungit dicens: Quia tres sunt qui testimonium dant in celo: Pater, uerbum, et Spiritus sanctus. Pater dedit testimonium deitatis, quando dixit: Hic est Filius meus dilectus, in quo mihi complacui . Idem etiam Dei Filius testimonium dedit, qui in monte transfiguratus, potentiam diuinitatis, et speciem eterne beatitudinis ostendit . Spiritus etiam sanctus testimonium dedit, qui super baptizatum in specie columbe requieuit, uel quando inuocationem nominis Christi corda credentium impleuit. Per hoc ergo manifestissime apparet quod iehsu est ueritas, id est, uerus Deus et uerus homo; quia de utroque certum habemus testimonium: de deitate uidelicet  per Patrem, et Filium, et Spiritum sanctum; de humanitate uero per animam, aquam, et sanguinem. Et hi tres unum sunt. Quasi diceret: Hi tres eamdem rem testantes, unus Deus sunt. Et tres sunt qui testimonium dant in terra: Spiritus, id est, humana anima, quam emisit in passione; aqua, et sanguis, que fluxerunt de latere illius : quod fieri non posset, si ueram carnis naturam non haberet. Sed ante passionem sudor factus sicut gutte sanguinis , ostendit ueritatem carnis: hoc autem quod de latere iam mortui contra naturam aqua et sanguis uiuaciter fluxit, testatur quod corpus Domini post mortem melius esset uicturum, et mors eius uitam nobis daret. Quod uero  sudor eius sicut sanguis in terram fluebat, significabat, quia suo sanguine Ecclesiam toto orbe lauaret. Iterum dicit: Si testimonium hominum accipimus, testimonium Dei maius est. Ac si diceret: Si testimonium hominum accipimus, id est, quia ita certa testimonia habemus, ergo hec debemus accipere; quia etiam testimonia hominum, qui mentiri possunt, solemus accipere, testimonium Dei maius est, id est, melius ad accipiendum. Magnum testimonium Dauid hominis, quod de Filio Dei perhibet dicens: Dixit Dominus Domino meo, sede a dextris meis , etc. Qui etiam inducit Filium loquentem de Patre cum ait: Dominus dixit ad me: Filius meus es tu, ego hodie genui te . Magnum testimonium precursoris qui ait: Ego baptizo  uos in aqua: ille autem baptizabit uos in Spiritu sancto . Sed maius est testimonium Patris, qui Spiritum, quo semper plenus erat, in eum uisibiliter misit. Quasi diceret: Si creditis hominibus prenuntiantibus aduentum illius, magis credere debetis Deo Patri Christum aduenisse testificanti. Quoniam hoc est testimonium Dei, quod maius est, quia testificatus est de Filio suo. Ac si diceret: Per hoc testimonium probo quod Dei testimonium maius sit, id est, melius ad accipiendum quam testimonia hominum; quoniam testificatus est de Filio suo dicens: Hic est Filius meus dilectus, in quo mihi complacui . Sequitur: Qui credit in Filium Dei, habet testimonium Dei in se. Quia Pater testatur de Filio, credamus in Filium: quia  qui in Filium credit, et ita bene operando tendit in ipsum Filium, habet testimonium Dei in se. Quasi etiam de eo testatur Deus, quod ipse sit credens, eritque in numero filiorum Dei, ipso Filio suis ita pollicente: Si quis mihi ministrauerit, honorificabit eum Pater meus, qui est in celis . Si ergo Deum testem tue fidei habueris, quid te hominum infamia uel persecutio ledit? Unde dicitur: Si Deus pro nobis, quis contra nos?  Reuera qui credit in Filium Dei, habet testimonium Dei in se; quia intelligit Patrem esse ueracem in testimonio Filii. Qui autem non credit, dicit Patrem mentitum.

Unde sequitur: Qui non credit Filio, mendacem facit eum, uidelicet quoniam non credit testimonio,  quod testificatus est Deus de Filio suo. Et hoc est testimonium, quoniam uitam eternam dedit nobis Deus. Et hec uita in Filio eius est. Ac si aperte diceret: Qui non credit Filio dicenti, Ego et Pater unum sumus , mendacem facit eum qui dicit, non esse Filium minorem Patre. In quo facit eum mendacem? In hoc uidelicet, quoniam non credit testimonio quod testificatus est Deus de Filio suo, dicens: Tu es Filius meus dilectus in quo mihi bene complacui . Et iterum in passione: Clarificaui, inquit, et iterum clarificabo . Et hoc est testimonium quod de Filio suo testatus est Deus Pater. Nam et de nobis filiis adoptiuis testatus est, quod per illum unicum Filium suum  etiam nobis iam in specie, in futuro uero in re uitam eternam dedit. Et hec, inquit, in Filio eius est, id est in fide et confessione nominis eius, et in perceptione sacramentorum illius; quia nemo uenit ad Patrem nisi per eum ; nec est aliud nomen in quo oporteat nos saluos fieri . Et ne parum uideretur dixisse, uitam eternam esse in Filio; addit ipsum Filium esse illam uitam. Sicut enim Pater habet uitam in semetipso, sic dedit Filio uitam habere in semetipso , qui dat suis uitam eternam sicut ait: Qui habet Filium Dei in se, habet uitam eternam: qui non habet Filium, non habet uitam: id est, qui non habet Filium credendo et imitando, non habet uitam, id est, saluari non poterit. Sequitur: Hec scribo uobis: ut sciatis quoniam  uitam habetis eternam, qui creditis in nomine Filii Dei. Quasi diceret: Hec scribo uobis: id est his uerbis debetis adhibere fidem, ut sciatis quoniam uitam habetis eternam, id est, ut certi sitis future uestre beatitudinis, qui creditis in nomine Filii Dei, ne seducamini fraudibus eorum qui negant Christum esse Dei Filium; quia merito fidei uitam habebitis. Et hec est, inquit, fiducia, quam habemus ad eum: quia quecunque petierimus secundum uoluntatem eius, audiet nos. Quasi diceret: Non tantum in futuro bona celestia sperare debetis ex fide Christi, sed etiam in hac uita est fiducia; quia impetrabimus quidquid salubriter petierimus. Quasi diceret: Quecunque petierimus, non secundum nostra carnalia desideria; quia, quid oremus sicut  oportet, nescimus , nisi ipse suam nobis ostendat uoluntatem, qui melius nostram quam nos ipsi intelligit utilitatem. Postulemus ergo iuxta uoluntatem illius qui dixit: Querite primum regnum Dei et iustitiam eius ; et audiet nos dando effectum nostre petitioni. Aliter: Quod petierimus secundum uoluntatem eius, uel [fort. ut quod uelit] quod rogauerimus, uel quales nos esse desiderat ad rogandum ueniamus. Si uolumus salutem nostram, uel proximi, non discordemus a uoluntate Dei. Sed si uoluntas nostra per ignorantiam a uoluntate Dei recedit, bona uoluntas Dei nostram stultam corrigat, ut Paulo apostolo contigit. Multipliciter hic beatus Ioannes que premiserat, inculcat, ut nos ad orandum uiuacius excitet, dicens: Et scimus quia  Deus audit nos: et quidquid petierimus dabit nobis. Quasi diceret: Non tantum in futuro tempore audiet nos, sed etiam scimus quod quotidie audit; et per hoc quod iam audimur, certi sumus de futuro

Iterum dicit: Scimus quoniam habemus petitiones, quas postulamus ab eo. Ac si apertius diceretur: Quia scimus quoniam habemus ab eo petitiones quas postulamus, nichil petimus quod ei sit aduersum; nichil, nisi quod nos docuit, quod nobis inspirauit, petimus; et, si in aliquo erramus, statim errata corrigimus. Hic loquitur de quotidianis et leuibus peccatis, que sicut difficile uitantur, sic facile curantur. Si dicto, uel cogitatu, uel obliuione,  uel ignorantia peccasti, confitere fratri, sicut Iacobus docet, et postula ut pro te interueniat; et si ille iterum tibi confitetur, tu etiam pro illo iterum interueni . Hic sufficit Dominica oratio, mutua confessio, leuis penitentia. Porro si graue peccatum fuerit, induc presbyteros Ecclesie, et ad illorum examen castigare. Unde sequitur: Qui scit fratrem suum peccare peccatum non ad mortem, petat, et dabitur ei uita peccanti non ad mortem. Quasi diceret: Qui scit per confessionem, siue etiam alio modo fratrem suum peccare peccatum non ad mortem, id est, non criminaliter uel usque ad finem uite; petat pro eo, et oratione sua dabitur ei a Deo uita: ei dico peccanti non ad mortem, id est, uel usque ad finem uite. Si petimus secundum uoluntatem  Dei, impetramus; sicut quando petimus pro fratre, pro quo est petendum. Dauid grauiter peccauit; sed quia ex Deo natus ad societatem electorum Dei pertinebat, non peccauit ad mortem, sed ueniam penitendo meruit. Sicut peccatum ad mortem separat hominem a Deo, sic mors animam a corpore; de quo aperte subiungit dicens: Est peccatum ad mortem, non pro illo dico ut roget quis. Quare? quia quod in hac uita non corrigitur, eius uenia frustra post mortem postulatur. Potest hoc et de omni criminali accipi. Dominus pro persecutoribus orare iubet . Ioannes dicit non orandum pro quibusdam; quia sunt in fratribus peccata, que inimicorum persecutione sunt grauiora. Peccatum  fratris est ad mortem, cum  post agnitionem Dei, que per gratiam Christi data est, aliquis oppugnat fraternitatem, et aduersus gratiam, qua reconciliatus est, inuidentie facibus agitatur. Est peccatum non ad mortem, si quis non amore a fratre se alienauerit, sed per aliquam infirmitatem animi officia fraternitatis non exhibuerit. Unde Christus de cruce sic misericorditer clamasse legitur: Pater ignosce eis, non enim sciunt quid faciunt . Nondum enim per gratiam sancti Spiritus participes facti, societatem sancte fraternitatis inierant. Sic et Stephanus orat pro illis qui gratiam non accceperant , Paulus pro Alexandro non orat, quia iam frater  erat et fraternitatem impugnabat. Pro his qui timore  succubuerant, orat dicens: Omnes me dereliquerunt; non illis imputetur . Iterum subiungens, ait: Omnis iniquitas peccatum est: et est peccatum ad mortem. Quasi diceret: uere est orandum pro peccantibus non ad mortem; quia multis peccatis occupantur omnes, et nemo potest sine peccato esse  quia omnis iniquitas est peccatum: sed supra alia peccata est peccatum ad mortem, quod non humana fragilitate, sed inuidia et odio committitur, et ideo oratione iustorum non purgatur, quoniam talia qui agunt regnum Dei non consequentur. . Ac si aperte dicatur: Omnis iniquitas peccatum est, id est, quidquid ab equitatis ratione discrepat, inter peccata numeratur; sed minima iustis non obsunt. Quedam uero ab omni  iustitia ita discordant, ut, nisi corrigantur, in penam mergant.

Sequitur: Scimus quia qui natus est ex Deo, non peccat: sed generatio Dei conseruat eum, et malignus non tangit eum. Quasi diceret: Qui semen Dei in se habet, non potest peccare ad mortem, id est, non potest simul operare iustitiam et peccatum, sed generatio Dei conseruat eum; id est, gratia qua regenerati sunt, qui secundum propositum uocati sunt sancti, seruat eum ne committat peccatum ad  mortem; et si in quibuslibet humana fragilitate deliquerit, ne a maligno hoste possit tangi, defendit. Qui in generatione Dei perseuerant, peccare non possunt, neque a maligno hoste contingi. Quomodo dies et nox misceri nequeunt, sic iustitia et iniquitas, malignus et generatio Dei non commiscentur. Tangit uero aliquos malignus ledens et affligens, sed non ad malum eorum. Qui natus est ex Deo, non peccat ad mortem; qui non est natus, peccat. Iterum dicit: Scimus quoniam ex Deo nati sumus: et mundus totus in maligno positus est. Quasi diceret: Ex Deo nati sumus, id est, renati in baptismo; et mundus totus in maligno positus est, id est, non solum mundi amatores, sed etiam nuper nati, qui non habent discretionem boni uel mali, propter  primam preuaricationem pertinent ad regnum diaboli, nisi gratia Dei eruantur a tenebris. Iterum subiungens ait: Et scimus quoniam Filius Dei uenit, et dedit nobis sensum ut cognoscamus uerum Deum, et simus in Filio eius uero. Quasi diceret: Filius Dei uenit per carnem, non nisi propter nostram salutem, et dedit nobis credentibus sensum, ut credendo uerum Dei Filium, cognoscamus uerum Deum, et simus amando in Filio eius uero, ut membra. Per hunc erimus dii in Deo, et uiuentes sine fine in uiuente, sine initio uel termino. Hic est uerus Deus et uita eterna. Nemo sine diuine gratie cognitione ad uitam eternam peruenire, nemo cognoscere Deum sine gratia Dei potest; quia  nemo nouit Filium, nisi Pater; neque Patrem quis nouit nisi Filius, et cui uoluerit Filius reuelare . Et Patrem et seipsum idem Filius reuelat, qui carnaliter uisibilis apparens, diuinitatis arcana per euangelium mundo patefecit. Sequitur: Filioli, custodite uos a simulacris. Quasi diceret: Qui uerum Deum cognoscitis, et uitam eternam exspectatis, custodite uos a doctrinis hereticorum, qui speciem sanctitatis sibi assumunt; qui prauis dogmatibus gloriam incorruptibilis Dei in similitudinem corruptibilium rerum commutant. Simulacrorum etiam seruitus auaritia est. Nam et qui mundum Deo preponunt, idololatre sunt .

 »Fuerunt, ut ait beatus Isidorus, quidam uiri fortes uel urbium edificatores, quibus mortuis,  homines qui eos dilexerunt simulacra finxerunt, ut haberent aliquod ex eorum imaginum contemplatione solatium. Sed paulatim hunc errorem persuadentibus demonibus, ita in posteris irrepsisse dicitur et creuisse, ut quos illi pro sola nominis memoria honorauerunt, successores illorum deos sibi constituerent, atque colerent. Simulacrorum itaque usus exortus est cum ex desiderio mortuorum constituerentur imagines, uel effigies, tanquam in celum receptis, pro quibus se in terris demones  colendi supposuerunt, et sibi sacrificari a deceptis, et perditis persuaserunt. Simulacra ad similitudinem nuncupata, eo quod manu artificis ex lapide aliaue materia eorum uultus imitantur in quorum honore finguntur. Ergo simulacra, uel pro eo quod sunt similia, uel simulata atque conficta dicuntur, unde et falsa sunt. Et notandum quod Latinus sermo sit in Hebreis. Apud eos enim idolum siue simulacrum Semel [f. Selum] dicitur. Iudei dicunt quod Ismel primus simulacrum luto fecerit. Gentiles autem primum Prometheum simulacra hominum de luto finxisse perhibent, ab eoque natam esse artem simulacra et statuas fingendi. Unde, et pete ab eo homines primum factos esse confingunt, figurate propter effigies. Apud Grecos autem Cecrops,  sub quo primum in arce oliua orta est, et Atheniensium urbs ex Minerue appellatione nomen sortita est; hic primus omnium Iouem appellauit, et simulacra reperit, aras instituit, uictimas immolauit; que nequaquam istiusmodi res in Grecia unquam uisa fuerant.«

Admoneat iterum beatus Ioannes discipulos suos, dicens: Filioli, custodite uos a simulacris. Cum testimonium perfectionis in multis perhibuerit illis, tamen potest timeri ne aliquis nuper conuersus reliquias superstitionis idolorum mente retinuerit. Ut ergo superius dictum est, qui mundum Deo preponunt, idololatre sunt.  »Idololatria idolorum seruitus siue cultura interpretatur. Nam  Grece, Latine seruitus dicitur. Que quamtum ad ueram religionem attinet, non nisi uni et soli Deo debetur. Hanc sicut impia superbia, siue hominum siue demonum sibi exhiberi iubet, uel cupit; ita pia humilitas angelorum, sanctorum, uel hominum, sibi oblatam recusat; et cui debetur insinuant. Idolum autem est simulacrum quod humana effigie factum et consecratum est, iuxta uocabuli interpretationem; enim Grece formam sonat; et ab eo per diminutionem idolum dictum est.«

Si ergo, fratres karissimi, qui mundum Deo preponunt idololatre existunt, necesse est ut secundum beatissimi Ioannis consilium, mundum, id est, concupiscentiam mundi per Dei caritatem despiciamus; et Deum omnibus, que in celis et in terris  sunt creaturis cunctisque carnalibus desideriis preponamus, ut non idololatre efficiamur, sed digni serui Dei esse mereamur. Ad hoc enim nos uerbo sue predicationis genuit, ut illum in omnibus et super omnia, quasi dulcissimum Patrem diligamus, eique tota mente, ueluti summo bono adhereamus, ac pro uiribus, sicut prouisori et gubernatori Domino, seruiamus, quia in ipso uiuimus, mouemur, et sumus .

Dignum quippe est, ut eum super omnia diligamus, quia ipse prior per caritatem suam nos diligere est dignatus. In tantum nos dilexit, ut ad nos Filium sue caritatis misericorditer mitteret, et  celestibus nos per eum disciplinis instrueret, a peccati unda baptismatis ablueret, de antiqui hostis manu redimeret, in filios adoptaret, celum nobis aperiret, angelorum societatem concederet, et, quod est multo beatius multoque felicius, se ipsum nobis in gloria sua uidendum promitteret. Quia igitur ex eo sumus nati, id est uerbo ipsius generati, dignum est ut eum super omnia diligamus, et proximos nostros sicut nos ipsos amemus, quia ueraciter Deum Patrem non diligimus, si proximum, qui eumdem nobiscum habet Patrem, odio habemus.

Deum ergo diligamus mente integra, et filiis eius, id est proximis nostris pro posse prouideamus bona. Cum metu et reuerentia seruiamus omnipotenti Deo, et proximis nostris, si necesse fuerit, subueniamus  corde pleno. Offeramus Deo affectum pure deuotionis, et impendamus proximis affectum pie compassionis. Mens nostra erga Deum sit humilis et deuota, et erga proximos utilis et benigna, pura sit semper in conspectu Dei conscientia, et manus erga proximos larga. Mens in oratione contempletur Deum interioribus oculis, et per caritatem misereatur proximi in necessitatibus suis, tempore orationis eleuetur deuote in contemplatione Creatoris, tempore necessitatis compatiatur sollicite proximorum miseriis. Sed si mens exterius libenter terrena concupiscit, concupita inhianter acquirit, acquisita auare possidet, nec Deum perfecte interioribus oculis contemplari poterit, nec in necessitatibus proximorum utilis erit, quia dum transeuntium rerum  desideriis inuoluitur, ad omne opus perfectionis impeditur. Unde beatum Iob dixisse legitur:

Inuolute sunt semite gressuum eorum . Gregorius  : »Omne quod inuoluitur in se ipsum replicatur. Et sunt nonnulli qui seducentibus uitiis obuiare quasi tota intentione deliberant, sed irruente tentationis articulo, in deliberationis proposito non perdurant. Alius namque prauo usu superbie inflatus, cum magna esse premia humilitatis considerat, aduersum semetipsum se erigit, et quasi tumorem turgidi fastus deponit, exhibere se quibuslibet contumeliis humilem promittit; sed cum repente, hunc unius uerbi iniuria pulsauerit, ad consuetam protinus elationem redit, sicque ad tumorem ducitur,  ut nequaquam quod humilitatis bonum concupierat, recordetur. Alius auaritia estuans, augendis facultatibus anhelans, cum preterire omnia uelociter conspicit, uagantem per concupiscentias mentem figit. Decernit iam nichil appetere, adepta tantummodo sub magni moderaminis freno possidere; sed cum repente fuerint oculis oblata que placent, in ambitione protinus mens anhelat, semetipsam non capit, adipiscendi hec occasionem querit, et oblita continentie quam secum pepigerat, cogitationum stimulis sese per desideria acquisitionis inquietat. Alius luxurie tabe polluitur, et longa iam consuetudine captus tenetur, quanta autem castitatis sit  munditia, conspicit, et a carne uinci turpe deprehendit. Restringere ergo uoluptatum fluxa deliberat, et resultare consuetudini quasi totis se uiribus parat; sed obiecta oculis specie, uel ad memoriam reducta, cum subita tentatione concutitur, protinus a pristina preparatione dissipatur, et qui contra hanc clypeum deliberationis erexerat, delectationis iaculo confossus iacet, sicque eum luxuria inermem superat, ac si nulla contra eum intentionis arma preparasset. Alius ire flammis accenditur, et usque ad inferendas proximis contumelias effrenatur. Cum uero nulla furoris occasio animum pulsat, quanta sit mansuetudinis uirtus, quanta patientie altitudo considerat, seque etiam contra contumelias patienter temperat; sed cum parua quelibet commotionis  occasio nascitur, repente ad uoces contumeliosas medullitus inflammatur, ita ut non solum ad memoriam patientia promissa non redeat, sed semetipsam mens, et ea que loquitur conuicia non agnoscat. Cumque furori plene satisfecerit, quasi post exercitium in tranquillitatem redit, et tunc se ad silentii claustra recolligit, cum lingue non patientia, sed procacitatis sue satisfactio frenum ponit. uix igitur sero post conuicia illata se cohibet, quia ex cursu sepe spumantes equos non presidentis dextera, sed campi terminus cercet. Bene ergo de reprobis dicitur: Inuolute sunt semite gressuum eorum, quia recta quippe deliberando appetunt, sed ad consueta semper mala replicantur, et quasi extra se tensi, ad semetipsos per circuitum redeunt. Qui  bona quidem cupiunt, sed a malis nunquam recedunt. Esse quippe humiles, sed tamen sine despectu; esse contenti propriis, sed sine necessitate; esse casti, sed sine maceratione corporis; esse patientes, sed sine contumeliis uolunt. Cumque adipisci uirtutes querunt, sed labores uirtutum fugiunt, quid aliud quam et belli certamina in campo nesciunt, et triumphare in urbibus de bello concupiscunt? Quamuis hoc, quod eorum semite inuolute memorantur, adhuc intelligi et aliter possit.

»Sepe namque nonnulli quedam uitia subigere sibi negligunt. Cumque se contra ista non erigunt, etiam et illa contra se reparant, que iam subegerunt. Alius namque iam carnem a luxuria edomuit,  sed tamen adhuc mentem ab auaritia non refrenauit: cumque se in mundo pro exercenda auaritia retinet et a terrenis actibus non recedit, erumpente occasionis articulo, etiam in luxuriam labitur, quam iam subegisse uidebatur. Alius auaritie estum uicit, sed nequaquam uim luxurie subdidit; cumque explende luxurie pretium preparat, iugo quoque auaritie quam dudum domuit, cordis ceruicem subdit. Alius rebellantem iam impatientiam strauit, sed inanem gloriam necdum uicit, et cum se per hanc honoribus mundi inserit, confixus causarum stimulis, et impatientia captus redit, cumque inanis  gloria ad defensionem sui animum erigit, et illam uictus tolerat, quam superauit. Alius inanem iam gloriam subdidit, et tamen impatientiam necdum strauit, et cum multa resistentibus per impatientiam minatur, erubescens non implere quod loquitur, sub inanis glorie iugum reuocatur; et hoc uictus per aliud tolerat, quod plene se uicisse gaudebat. Sic ergo ope uicaria fugitiuum suum uitia retinent, et quasi iam amissum sub dominii iure recipiunt, atque ut uinctum sibi uicissim tradunt. Peruersis itaque inuolute sunt gressuum semite; quia etsi deuicta una nequitia pedem leuant, remanente tamen altera, hunc in ea etiam quam deuicerant, implicant. Aliquando uero inuolutis gressuum semitis, et una culpa non deuincitur, et alia perpetratur.  Nam sepe furto negationis fallacia iungitur, et sepe culpa fallacie periurii reatu cumulatur. Sepe quodlibet uitium impudenti presumptione committitur; et sepe  etiam de commisso uitio superbitur. Nam quamuis de uirtute nasci elatio soleat, nonnunquam tamen stulta mens de perpetrata a se nequitia exaltat. Sed cum culpa adiungitur, quid aliud quam inuolutis semitis atque innodatis uinculis prauorum gressus ligantur? Unde bene de peruersa mente sub Iudee specie per Isaiam dicitur: Erit cubile draconum, et pascua struthionum: et occurren demonia onocentauris, et pilosus clamabit alter ad alterum .«

Hispaniarum doctorem Isidorum interrogemus, et que nobis de istorum naturis animalium dixerit,  in communi audiamus: »  Draco, inquit, maior est cunctis serpentibus, siue omnibus animantibus super terram. Est autem cristatus, ore paruo, et arctis fistulis per quas trahit spiritum, et linguam exerit. uim autem non in dentibus, sed in cauda habet, et uerbere potius quam dentibus nocet. Struthio Greco nomine dicitur, quod animal in similitudine auis pennas habere uidetur, tamen de terra altius non eleuatur. Oua sua fouere negligit, sed proiecta tantummodo, fotu pulueris animantur  . Demones a Grecis dictos aiunt, quasi , id est peritos ac rerum scios. Presciunt enim futura multa, unde et solent responsa aliqua dare, quamuis fallacia. Inest eis cognitio rerum plusquam infirmitati  humane; partim subtiliori acumine, partim experientia longissime uite, partim per Dei iussum angelica reuelatione. Hi corporum ereorum natura uigent. Ante transgressionem quidem celestia corpora gerebant; lapsi uero in eriam qualitatem conuersi sunt, nec eris illius puriora spatia, sed iusta [f. ista] caliginosa tenere permissi sunt, qui eis quasi carcer est, usque ad tempus iudicii. Hi sunt preuaricatores angeli, quorum diabolus princeps est  . Onocentaurum autem uocari aiunt, eo quod media pars hominis species, media asini esse dicatur, sicut et hippocentauri; quod equorum hominumque  in eis natura coniuncta fuisse putatur, Centauris autem species uocabulum indidit, id est hominem equo mistum, quos quidam fuisse equites Thessalorum dicunt, sed pro eo quod discurrentes in bello uelut unum corpus equorum scilicet et hominum uiderentur, inde centauros fictos asseuerant. Porro Monocentaurum nomen sumpsisse ex tauro et homine, qualem bestiam inclusam dicunt fabulose in Labyrintho fuisse. De qua Ouidius:

Semibouemque uirum, semiuirumque bouem. 

 »Pilosi, Grece Panite, Latine Incubi appellantur, siue Inui ab ineundo passim cum animalibus: unde et Incubi dicuntur ab incumbendo, hoc est stuprando. Sepe enim improbi existunt mulieribus, et  earum peragunt concubitum, quos demones Galli Dusios nuncupant, qui assidue hanc peragunt immunditiam. Quem autem uulgo incubonem uocant, hunc Romani Faunum Timerium [f. Ficarium] dicunt, ad quem Horatius dicit:

Faune, Nympharum fugientum amator,
Per meos fines, et aprica rura
Lenis incedas. 

Dicat itaque Isaias propheta de peruersa mente sub Iudee specie: Erit cubile draconum, et pascua struthionum; et occurrent demonia onocentauris: et pilosus clamabit alter ad alterum . »  Quid namque per dracones nisi malitia? quid uero struthionum nomine nisi hypocrisis designatur?  Struthio quippe, speciem uolandi habet, sed usum uolandi non habet, quia et hypocrisis cunctis intuentibus imaginem sanctitatis de se insinuat, sed tenere uitam sanctitatis ignorat. In peruersa igitur mente draco cubat, et struthio pascitur: quia et latens malitia callide tegitur, et intuentium oculis simulatio bonitatis antefertur. Quid uero onocentaurorum nomine nisi lubrici figurantur et elati? Greco quippe eloquio asinus dicitur, et appellatione asini luxuria designatur, propheta attestante qui ait: Ut carnes asinorum carnes eorum . Tauri autem uocabulo ceruix superbie demonstratur, sicut uoce Dominica de Iudeis superbientibus per Psalmistam dicitur:  Tauri pingues obsederunt me . Onocentauri ergo sunt qui, subiecti luxurie uitiis, inde ceruicem erigunt, unde humiliare debuerunt; quia carnis sue uoluptatibus seruientes, expulsa longe uerecundia, non solum se amittere rectitudinem non dolent, sed adhuc etiam de opere confusionis gaudent. Onocentauris autem demonia occurrunt, quia maligni spiritus ualde eis ad uotum deseruiunt, quos de his gaudere conspiciunt, que flere debuerunt. Ubi aperte subiungitur: Et pilosus clamabit alter ad alterum. Qui namque alii pilosi appellatione figurantur, nisi hi quos Greci Panes [f. Panas] Latini uero incubos uocant? quorum nimirum  forma ab humana effigie incipitur, sed bestiali extremitate terminatur. Pilosi ergo nomine cuiuslibet peccati asperitas designatur; quod si quando quasi obtentu rationis incipit, semper tamen ad irrationales motus tendit. Et quasi homo in bestiam desinit, dum culpam per rationis imaginem inchoans, usque ad irrationalem effectum trahit. Nam sepe edendi delectatio seruit gule, et seruire se simulat necessitati nature, cumque uentrem in ingluuiem extendit, membra in luxuriam mergit. Pilosus autem alter ad alterum clamat, cum perpetrata nequitia perpetrandam malitiam prouocat; et quasi quadam cognationis uoce, commissa iam culpa, culpam que adhuc committatur, inuitat. Sepe namque, ut diximus, gula dicit: Si abundanti  cibo uel alimento corpus non reficis, in nullo utili labore subsistis. Cumque mentem per desideria carnis accenderit, mox quoque luxuria uerba propria suggestionis facit, dicens: Si misceri Deus homines corporaliter nollet, membra ipsa ceundi apta usibus non fecisset. Cumque hec quasi ex ratione suggerit, mentem ad libidinum effrenationem trahit; que sepe deprehensa patrocinium mox fallacie, et negationis inquirit; reamque se esse non estimat, si mentiendo uitam defendat. Pilosus ergo alter ad alterum clamat, quando sub aliqua ratiocinandi specie peruersam mentem culpa subsequens ex occasione culpe precedentis illaqueat. Cumque hanc peccatorum [f. peccata] dura atque  aspera deprimunt, quasi conuocati in ea concorditer pilosi dominantur. Sicque fit ut semper se gressuum semite deterius inuoluant, dum mentem reprobam culpa per culpam ligat.

»Sed inter hec sciendum est quod aliquando prius oculi [f. oculus] intellectus obtunditur, et postmodum captus animus per uana desideria uagatur: ut ceca mens quo ducitur nesciat, et carnis sue illecebris sese libenter subdat. Aliquando uero prius desideria carnis ebulliunt, et post longum usum illiciti operis oculum cordis claudunt. Nam sepe mens recta cernit, nec tamen audacter contra peruersa se erigit; et renitens uincitur, dum hoc ipsum quod agit diiudicans, carnis sue delectatione superatur. Quia enim plerumque prius oculus contemplationis  amittitur, et post desideria huius mundi animus laboribus fatigatur, testatur Samson ab Allophylis captus, qui postquam oculos perdidit, ad molam deputatus est : quia nimirum maligni spiritus, postquam tentationum stimulis intus aciem contemplationis effodiunt, foris in circuitum laborum mittunt. Quomodo ergo culpa prodeat, uel quibuslibet ex occasionibus erumpat, reproborum tamen semite semper inuolute sunt, ut prauis concupiscentiis dediti, aut bona nulla appetant, aut appetentes infirmo desiderio ad hec nequaquam mentis liberos gressus tendant. Recta enim aut non incipiunt, aut in ipso fracti itinere,  ad hec minime pertingunt. Unde fit plerumque ut celestem amorem lassati deserant, seseque ab in tentione animi in carnis uoluptatibus sternant, sola que transeunt cogitent, nulla que secum permaneant, curent. Unde et aperte subditur: Ambulabunt in uacuum, et peribunt. In uacuum quippe ambulant, qui nichil secum de fructu laboris portant. Alius namque pro adipiscendis honoribus desudat, alius multiplicandis facultatibus estuat, alius promerendis laudibus anhelat. Sed quia cuncta hec, hic quisque moriens deserit, labores in uacuum perdit, quia secum ante iudicem nichil defert. Quo contra bene per legem dicitur: Non apparebis in conspectu Domini uacuus . Qui enim promerende uite mercedem bene agendo non prouidet,  in conspectu Dei uacuus apparet. Hinc de iustis per Psalmistam dicitur: uenientes autem uenient cum exsultatione portantes manipulos suos . Ad examen quippe iudicii portantes manipulos ueniunt qui ex semetipsis recta opera, quibus uitam mereantur eternam ostendunt.«

Cassiodorus: »uenientes ad iudicium quod erit commune omnium, uenient cum exsultatione; et est hoc tantum bonorum, quia ad gaudium non nisi boni ueniunt.« Augustinus: uenient portantes manipulos suos, id est, fructum seminis, coronas scilicet gaudiorum et exsultationis. Tunc erit triumphus letantium, et morti insultantium, in qua hi gemebant. Qui ergo, ut dictum est, dum in hoc seculo uiuit, bonis operibus non insistit, labores  suos in uacuum perdit; quia ante oculos Dei nichil de bono opere secum ducit.

 »Hinc de unoquoque electorum per Psalmistam iterum dicitur: Qui non accepit in uano animam suam . In uanum namque animam suam accipit, qui, sola presentia cogitans, que sequuntur in perpetuum non attendit. In uanum animam suam accipit qui, eius uitam negligens, ei curam carnis anteponit. Sed animam suam in uanum iusti non accipiunt, quia intentione continua ad eius utilitatem referunt quidquid corporaliter operantur, quatenus et transeunte opere, operis causa non transeat que uite premia post uitam parat. Sed hec curare reprobi negligunt, quia profecto  ambulantes in uacuum, uitam sequentes fugiunt, inuenientes perdunt. Qui non accepit, inquit, in uano animam suam, id est, qui non deputauit animam suam rebus non permanentibus et caducis, sed, eam sentiens immortalem, eterna desiderauit.«

uos iterum, fratres karissimi, post supradicta iterum attentius moneo, ut sanctorum Patrum uerba que aure corporis percipitis, armario pectoris summa cum diligentia recondatis, eaque bonis operibus implere studeatis, ut uelut bona terra centuplicatum Creatori fructum reddere ualeatis.  Summopere ergo curate, ut animas uestras accipiatis, id est, ne terrena immoderate diligendo, eas in hoc mundo perdatis, sed ut, studiis spiritualibus deuote inherendo, in uitam eternam eam inuenire possitis. Presentia igitur bona tota mentis intentione despicite, eterna uero integra deuotione desiderate, et ad hoc potius studete, ut ante conspectum eterni iudicis, non uacui, nec nudi, sed bonorum operum fructibus referti, et incorruptibilibus innocentie ceterarumque uirtutum stolis, quas uidelicet in primi parentis preuaricatione amisistis, induti, presentari feliciter mereamini. Sit igitur mens plena dilectione Dei et proximi, manus uero religioso insistat operi. Appareat mens in nouissimo examine repleta fructibus deuotionis,  et manus offerat manipulos iustitie in operibus bonis. Preterea diligenter attendite, ne huius mundi oblectamenta gressuum uestrorum semitas inuoluant, et uos ad eternam patriam tendentes impediant, atque ab electorum Dei societate, quod absit! extraneos faciant. Cauete etiam ne draco in domicilio mentis uestre cubet, hoc est, ne malitia ibi regnet, et, desinens esse habitatio Dei, fiat cubiculum diaboli; quia ab illa se procul dubio mente Spiritus sanctus elongat, in qua malitia regnat. Unde Paulus ait: Non regnet peccatum in uestro mortali corpore .

Iterum uos, dilectissimi fratres, moneo ut struthionem, immundam scilicet auem, in uestra mente pascere non permittatis, id est hypocrisim a uobis  procul remoueatis, ut non aliud interius et aliud exterius ante oculos hominum ostendatis, sed habitum quem foris specie pretenditis, bonis moribus ornetis. Reuera struthio, id est, hypocrisis mentem quam possidet quasi quedam pestis depascit, quia eam uirtutibus sub specie sanctitatis inanem facit. Onocentauri etiam longe sint a mente sanctitatis uestre, id est, superbia et luxuria, quia nimirum ubi hec duo capitalia uitia simul conuenerint, perfectio boni operis nulla ibi esse poterit. Attendite iterum ne demonia ibi centauris occurrant, hoc est, ne de sanctitatis uestre detrimento gaudeant, ne uobis ad illicitum opus faueant, ne, illicita suadendo, uos ad perpetranda uitia permoueant.  Curate etiam ne in mente uestra, que Spiritus sancti debet esse habitaculum, pilosi habitent, et alter ad alterum clamet, hoc est, ne peccata multiplicentur, et ex peccato peccata oriantur, et iam commissa adhuc committenda inuitent, sed expulsis uitiorum sordibus, sit in ea compunctio lacrymarum, sedulitas orationum, emulatio uirtutum, compassio proximorum, odium uitiorum, Dei templum, bonorum exemplar operum, contemplatio creatoris, atque omnium celestium uirtutum. Ipso prestante qui in Trinitate perfecta uiuit et regnat Deus, per omnia secula seculorum. Amen.





SANCTI MARTINI LEGIONENSIS PRESBYTERI EXPOSITIO LIBRI APOCALYPSIS.

 Ieremias propheta, fratres karissimi, inter ceteras humani generis miserias, quas pia compassione deplorat, famem quoque spiritualis panis commemorat dicens: Paruuli petierunt panem, et non erat qui frangeret eis . Iudei quippe et gentiles ante aduentum Christi cognitione diuine dispensationis paruuli, et rudes erant, quia Christi et Ecclesie sacramenta non intelligebant. Panem petebant, qui diuine uoluntatis notitiam habere cupiebant; sed non erat qui frangeret, quia mystica et arcana nuptiarum Christi et Ecclesie non erat qui exponeret. At, postquam Dei Filius per intemerate uirginis uterum natus, passus, mortuus est, et resurrexit, et ad Dei Patris dexteram ascendit, panem paruulis fregit; Iudeis uidelicet et gentilibus  signati libri septem sigilla aperuit, id est, secretorum mysteriorum sacramenta manifestauit. Unde et ipse uerus Deus et uerus homo iehsu Christus iam in celo consistens, ut suam ac Dei Patris occultam dispensationem eorum que fuerunt, sunt, et in proximo futura erunt, seruis suis palam faceret, per fidelissimum seruum suum Ioannem Apocalypsim septem Ecclesiis misit.

Apocalypsis hec, id est reuelatio inter reliquos Noui Testamenti libros prophetia uocatur: sed aliis est excellentior prophetiis, quia de Christo et Ecclesia magna ex parte adimpleta sacramenta denuntiat: et sicut Euangelium Legis obseruantias, sic ista prophetia expellit ueteres a longe prospicientes uenturas prophetias. Ad corroborandam  ergo hanc prophetiam occurrit etiam auctoritas mittentis, deferentis, et accipientis. Hanc enim Deus, id est, tota sancta Trinitas misit. Nam de Patre dicitur: Mittens per angelum suum . Filius autem circa finem huius libri dicit: Ego iehsu misi angelum meum testificari uobis . Sed et de Spiritu sancto hoc scriptum est: Dominus Deus omnipotens . Sciendum itaque quia cum sine additamento Spiritus ponitur, tota Trinitas frequentius intelligitur. Unde Dominus in Euangelio Samaritane mulieri ait: Spiritus est Deus; et ideo in spiritu et ueritate oportet adorari . Quanquam igitur angelus solius uerbi incarnati personam gesserit, tota tamen Trinitas in angelo operata est. Quod autem Ioannes in exsilio positus  ista uidit, manifestat Christi fidem in terrenis pressuris celum sibi uindicare. Per hoc quod beatus Ioannes omni humano eloquio et auxilio destitutus,  diuinitus uisitatur, innuitur et nobis quod quanto magis a seculari tumultu recedimus, tanto magis diuina uisitatione digni iudicabimur.

Propterea uidendum est quo modo uisionis Ioannes talia uidit. Tres namque modi sunt uisionis: Unus scilicet cum celum, terram, et similia corporis oculis uidemus; alius cum dormientes uel etiam uigilantes aliquid uidemus, per quod aliquid figuramus, sicut Pharao uidit crassas boues et macilentas . Alius modus est intellectualis, cum aliquid scilicet mente concipimus, non per imagines, sed sicut Dauid in Psalmis. Ioannes uero imagines uidit, et in eis ueritatem intellexit.

Idcirco, dilectissimi fratres, libri Apocalypsis obscuritates uerborum, et figuras uisionum, sicut a  sanctis Patribus exposita sunt, breuiter uobis scribere uolumus; ut ea legentes, facilius intelligere possitis, et si pro Christi nomine et amore necesse fuerit pati aduersa, non fugiatis. Per multas enim tribulationes oportet nos intrare in regnum Dei . Deus igitur Pater preuidens tribulationes quas passura erat Ecclesia, postquam ab apostolis in fide fuit fundata, disposuit cum Filio et Spiritu sancto easdem tribulationes, earumque premia reuelare. Merito Christus Ioanni manifestauit hanc reuelationem, qui excellit omnes priuilegio uirginitatis, et qui gratia Dei interpretatur. Ipse quippe Ioannes inuitat nos ad legendum, et ad audiendum, et ad seruandum uerba libri huius, quia si hoc fecerimus, eternam beatitudinem consequemur.  Legendus est ergo iste liber, quia est Apocalypsis Iesu Christi, id est, reuelatio non cuiuslibet, sed Iesu Christi: de qua dicitur:



CAPUT PRIMUM.

uERS. 1.---Apocalypsis Iesu Christi quam dedit illi Deus palam facere seruis suis, que oportet fieri cito. Deus in hoc loco tota Trinitas intelligitur. Ac si aperte dicat: Apocalypsis, id est, reuelatio Iesu Christi, quam dedit illi Deus Pater secundum humanitatem, palam facere uerbo et exemplo seruis suis, que oportet fieri cito, id est, in presenti tempore. Omne enim tempus presentis uite comparatum eternitati quasi unius hore paruissimum est momentum. In his uerbis duo comprehenduntur:  ut ea, scilicet que finienda sunt, cito accipiant terminum; et ea, que sunt inchoanda, cito sumant initium. Sequitur:

 uERS. 2.---Et significauit, mittens per angelum suum seruo suo Ioanni qui testimonium perhibuit uerbo Dei, et testimonium Iesu Christi quecunque uidit. Quasi diceret: iehsu Christus Dei et hominis Filius significauit mittens per angelum suum, personam uidelicet sui habentem, seruo suo Ioanni, uiro scilicet probatissimo, qui testimonium perhibuit uerbo Dei, scilicet, qui contestatus est uerba ipsius Christi tam de diuinitate, quam de humanitate. Filius Dei Patris uerbum uocatur, quia per ipsum Deus Pater humano generi manifestatur. Et testimonium Iesu Christi quecunque uidit, in his uidelicet que uel corporaliter ut passum, uel sola mente, ut fuisse cum Patre ante omnia secula.

 uERS. 3.---Beatus qui legit et qui audit uerba prophetie huius: et seruat ea que in ea scripta sunt. Ac si aperte beatus Ioannes euangelista dicat: Quia mihi Christus misit hanc reuelationem siue prophetiam, beatus erit, qui a me illam acceperit, et illius uerba legerit, et ea que in ea scripta sunt seruauerit, id est fidem Christi non uiolauerit; minata timebit et promissa sperabit. uere beatus, quia nec longa erit mora laboris, nec tempus elongabitur remunerationis. Tempus enim prope est, scilicet iudicii, uel remunerationis.

uERS. 4.---Ioannes septem Ecclesiis, que sunt in Asia. Deus Pater, ut supradictum est, dedit hanc Apocalypsim Christo, Christus Ioanni, Ioannes autem  septem Ecclesiis, que sunt in Asia; principaliter uidelicet, uel quibus erat magister constitutus, et per simile aliis Ecclesiis; uel per septem Ecclesias uniuerse Ecclesie manifestat hanc reuelationem, quia per septem uniuersitas figuratur; uel quia septiformi spiritu illustratur. Gratia, inquit, uobis et pax ab eo, qui est, et qui erat, et uenturus est. Gratia dicitur gratis data non merces reddita, sed uenia collata. Gratia uobis et pax, id est remissio peccatorum et quies a uitiis, ab eo, scilicet a Christo olim secundum humanitatem passibili, qui iam est immutabilis, et qui erat eternaliter quamuis natus ex tempore, et qui talis uenturus est, etsi modo non apparet. Personam Patris euangelista tacet, quia nemo de Deo creatore male intellexerat,  et ideo ponit personas Filii, et Spiritus sancti, super quibus omnes hereses nascuntur in Ecclesiis. Sequitur:

uERS. 5.---Et a septem spiritibus qui in conspectu throni eius sunt: et a Iesu Christo, qui est testis fidelis primogenitus mortuorum, et princeps regum terre. Spiritus plerumque sonat idem quod caritas, unde attribuuntur spiritui remissio peccatorum, et alia dona, que sunt totius Trinitatis, ut  intelligamus Trinitatem ex sola dilectione operari. Dicatur itaque apertius: Et a septem spiritibus, id est, a septiformi spiritu qui natura unus  est, et gratiarum distributione multiplex; uel a spiritualibus uiris a Spiritu sancto illuminatis, qui in conspectu eius throni sunt, in quibus sedet Deus ad exemplum uel ad custodiam. Throni sunt angeli et sancti homines in quibus Deus nunc iudicat ne in futuro iudicet. Et ab Iesu Christo, qui est testis fidelis, qui se uidelicet esse Deum, nec propter imminentem mortem negauit; uel testis operum nostrorum erit in die iudicii, quando dicet iustis: uidistis me esurientem et dedistis mihi manducare, uenite, benedicti Patris mei, percipite paratum uobis regnum a constitutione mundi . Primogenitus mortuorum, quia surrexit a mortuis iam impassibilis, uel primus mortificantium se, quia peccatum non fecit; et princeps regum terre, id est terrenarum  potestatum, potens eas remouere, et ad suorum utilitatem permittens seuire. Recte quidem primogenitus mortuorum uocatur, qui sic surrexit a mortuis, ut ultra non moriatur. Sequitur:

uERS. 6.---Qui dilexit nos et lauit nos a peccatis nostris in sanguine suo, et fecit nos regnum et sacerdotes Deo et Patri suo, ipsi gloria et imperium in secula seculorum. Amen. Ac si aperte dicat: Reuera qui dilexit nos, dabit gratiam et pacem, quia sola dilectione lauit nos a peccatis originalibus uel actualibus (Ade, [, in sanguine non uituli, non arietis, sicut in ueteri lege, sed in suo proprio; et fecit nos regnum, et sacerdotes, id est potentes uitiis resistere, et pro nobis et pro fratribus  nosmetipsos Deo Patri offerentes, et sibi ipsi, et Spiritui sancto. Ipsi ex nostro sacerdotio sit gloria, et ex nostro regno imperium in secula seculorum. Amen.

uERS. 7.---Et hoc imperium non tardabit, quia ecce uenit cum nubibus, et uidebit eum omnis oculus, et qui eum pupugerunt. Quasi diceret: uidebit eum omnis oculus tam bonus quam malus, et etiam Iudei qui eum in cruce pupugerunt, ut magis crucientur. Ac si aperte Ecclesiis dicat: uere debetis eum glorificare, quia ipse est qui uenturus est ad remunerandum cum nubibus, id est cum sanctis qui nubes fuerunt, compluendo alios et miracula faciendo, uel sicut in nube ascendit, in nube ueniet, per quam Dei clementiam intelligimus; quia bonis est refrigerium  et illuminatio, malis autem terror et excecatio: quod significatum est per nubem, qua educti sunt filii Isrel de Aegypto. Sequitur: Et plangent se super eum omnes tribus terre: etiam. Amen. Ac si diceret: Plangent se, et collident super eum, impotentes eius resistere imperio, ad similitudinem lapidis et uasculorum fictilium. uel plangent se, id est dolebunt respicientes eos, qui super eum fundati erant; quia non tam dolebunt ipso tormento, quam quod repellentur a tali consortio, et ab ipso Domino. Omnes tribus terre, inquit; id est omnes terreni, quod firmandum est omni lingua: etiam: Amen. Quasi  diceret; Non dubitanter in iudicio plangent se super eum, sed etiam. Amen, id est uere. Ac si aperte dicat: Bene poterit esse hoc, quia ille qui est Deus et Dominus, dicit hoc:

uERS. 8.---Ego sum Alpha et Omega, principium et finis. Quasi diceret: Ego sum Alpha, id est principium, ante quod nullum, uel a quo omnia ceperunt; et finis, post quem nullus, uel in quo omnia terminabuntur. Alpha enim litteram nulla precedit, prima est enim omnium litterarum. Sic et Filius Dei. Ipse enim se principium Iudeis interrogantibus esse respondit . Est etiam nouissimus, quia iudicium nouissimus ipse suscepit. Hic manifeste ostenditur quia angelus, qui hec Ioanni ostendebat, personam Dei in se habebat.  Ego sum, inquit, Alpha et Omega, principium et finis, dicit Dominus Deus: qui est, qui erat, et qui uenturus est, Omnipotens, iudicare scilicet uiuos et mortuos. Sequitur:

uERS. 9.---Ecce ego Ioannes frater uester, et particeps in tribulatione, et regno, et patientia in Iesu; fui in insula que appellatur Pathmos propter uerbum Dei, et testimonium Iesu Christi. Finita salutatione progreditur ad narrationem ponendo quatuor, personam scilicet, locum, causam, et ipsius loci tempus, que ualent ad confirmationem ipsius reuelationis. Ac si aperte dicat: Ego Ioannes frater uester in fidei unitate, et particeps in tribulatione, quia fui flagellatus, et in dolio missus, atque ab hominibus separatus, particeps etiam in regno Dei futurus et  patientia in Iesu, id est propter patientiam habitam ad similitudinem Iesu. Fui in insula, que appellatur Pathmos, id est fretu [f fretum]. uel tribulatione, in qua magis celestia fidelibus aperiuntur: propter uerbum Dei, et testimonium Iesu Christi, id est propter testimonium diuinitati et humanitati exhibitum. Benedictus omnipotens Deus qui probatissimo seruo suo Ioanni, cui negabatur terra, celum aperuit, eique ad totius Ecclesie eruditionem secreta aperuit. Quanto enim magis sancti in presenti uita pro Christo affliguntur, eo amplius illis secreta celestia aperiuntur. Hinc apparet quia pena non facit martyrem, sed iustitia. Hinc Psalmista ait: Iudica me Deus, et discerne causam meam de gente  non sancta : Fui, inquit, in insula que appellatur Pathmos. Ecclesia insule comparatur, quia sicut insula marinis procellis tunditur, ita Ecclesia persecutionibus malorum affligitur. Iterum subiungit dicens:

uERS. 10.---Fui in spiritu in Dominica die. Quatuor posuit ad confirmationem reuelationis: personam uidelicet, locum, causam, et ipsius loci tempus. Personam designauit, cum dicit: Ego Ioannes frater uester; locum, cum ait: Fui in Pathmos insula; causam, cum dicit: Propter uerbum Dei; tempus, cum adiunxit: Fui in spiritu in Dominica die, et audiui post me uocem magnam tanquam tube dicentis: Quod uides scribe in libro. Quasi diceret: Fui in spiritu, hoc est in excessu mentis, in Dominica  die, id est in spe resurrectionis positus per resurrectionem Christi, et audiui post me, hoc est in clara cognitione resurrectionis, cognoui uocem magnam, id est manifestationem, quia de futuris uel de magnis sacramentis: tanquam tube, quia [f. qua] incitatur ad bellum spirituale. Ecce figura corporalis docens milites Christianos exhortandos ad spirituale prelium, ubi necessaria est patientia. Hic aperte demonstratur beatum Ioannem hanc uisionem non corporaliter, sed in spiritu uidisse, non tamen in somnis hoc uidit, sed in exstasi raptus est, sicut et Ezechiel: et spiritui eternitatis adhesit mens eius. Audiui, inquit, post me uocem magnam. Post se audiuit, quia, dum de presentis uite tumultibus eductus, in anteriora uim contemplationis extenderet,  alios respicere admonitus est, uel post se audiuit, quia lege et prophetis predictum hoc idem intellexit. Solet rerum qualitas tempore notari, ut Abraham qui in feruore fidei angelos meridie uidit , Lot in perditione Sodome uespere , Adam post meridiem , Salomon non seruaturus sapientiam, nocte suscepit . Siue simul et uno intuitu, siue per diuersa tempora in ipsa die Dominica hanc uisionem uiderit, angelus ei utrumlibet conferre potuit. Sequitur:

uERS. 11.---Quod uides scribe in libro, et mitte septem Ecclesiis, que sunt in Asia, Ephesum, Smyrnam, Pergamum, Sardis, Thyatiram, Philadelphiam et Laodiciam. Ac si aperte dicat: Quod uides, hoc  est quod uisurus es, scribe in libro, id est mente reconde. uel ad litteram: Non abscondas talentum in sudario, sed mitte septem Ecclesiis Ephesus fuit metropolitana sedes totius Asie, in qua Ioannes prefuit; Ephesus ergo interpretatur uoluntas siue consilium, Smyrna canticum eorum, Pergamus diuisio cornuum, Thyatira illuminata uel uiuens hostia, Sardis principium pulchritudinis, Philadelphia amor fratris, uel saluans hereditatem, Laodicea tribus amabilis Domino. Communis admonitio fit beato Ioanni, que monet communiter mittere Ecclesiis Asie, quia per eas intelligende sunt omnes alie Ecclesie. Cur ergo Ecclesia cum una sit, a Ioanne septem scribuntur, nisi ut una catholica septiformi plena spiritu  designetur? Unde nouimus dixisse Salomonem: Sapientia, id est Dei Filius, edificauit sibi domum, excidit columnas septem : que tamen septem una esse non ambigitur, dicente Apostolo: Ecclesia Dei uiui, que est columna et firmamentum ueritatis . Sequitur:

uERS. 12.---Et conuersus sum, ut uiderem uocem que loquebatur mecum. Ac si diceret: Audita illa uoce, conuersus sum ab ignorantia, ut uiderem, id est, intelligerem uocem angeli personam Christi habentis sub figura tube, que loquebatur mecum, quia non discordabat a uoluntate mea. Deus loquitur ad sanctos in corde sine sono uocis, ipsi autem loquuntur formantes uerba cum lingua carnis. Iterum subiungens ait: Et conuersus, uidi septem candelabra  aurea. Quasi diceret: Et quia conuersus sum de carnali intellectu, uidi, id est, cognoui quare Ecclesia comprehendatur sub hoc numero septenario et sub corporali, figura candelabrorum aureorum. uidi, inquit, septem candelabra aurea, id est Ecclesias ardentes et illuminatas sapientia diuini uerbi. Sicut aurum per ignem probatum, percussionibus extensum, candelabrum efficitur; sic Ecclesia tribulationibus purgata tentationum ictibus in longanimitate extensa consummatur. Sequitur:

uERS. 13.---Et in medio septem candelabrorum aureorum similem filio hominis uestitum podere, et precinctum ad mamillas zona aurea. Ac si patenter dicat: uidi in medio septem candelabrorum aureorum, id est, in medio Ecclesie, similem filio hominis,  angelum uidelicet in persona Christi, qui quasi iam non filius hominis sed similis, quia iam non moritur; uel filio hominis similis, quia non cum peccato sed in similitudinem carnis peccati apparuit. uestitum, ait, podere, id est, sacerdotali ueste, hoc est carne, in qua se obtulit et quotidie offert, representans se Deo Patri. uel poderis est Ecclesia, qua uestitur Deus: que est talaris, quia usque ad finem mundi protenditur. Et precinctum ad mamillas, quia ipse caput totius Ecclesie prius in se ostendit, quod nunc a suis exigit. Precinctum zona aurea, id est cingulo caritatis, quia dilectione ministrat suis sanctis. Unde ipse in Euangelio de se ait: Transiens ministrabit illis , scilicet post iudicium preparabit, id est, disponet  eis eternas mansiones. Daniel cinctum ad renes illum uidit in ueteri testamento, quia ibi carnalia facta constringebantur : Ioannes ad mamillas, quia in nouo etiam cogitationes iudicantur. Sequitur:

uERS. 14.---Caput autem eius, et capilli erant candidi tanquam lana alba, et tanquam nix. Ac si diceret: Caput Christi erat candidum in quo sunt omnia necessaria ad regimen Ecclesie; et capilli erant candidi candore iustitie, sancti uidelicet imitatores innocentie et simplicitatis illius extenuati disciplinis et adherentes ipsi capiti; tanquam lana alba, id est uestimentum contra frigus, id est contra uitia; et tanquam nix, candidior scilicet omni creatura,  per quam immortalitatis candor designatur. Unde Dominus claritatem future resurrectionis niueo candore expressit in monte Thabor coram discipulis . Habent etiam sancti candorem lane, quia imitantur simplicitatem et innocentiam capitis sui dicentis: Discite a me quia mitis sum et humilis corde . Hec lana, id est uera innocentia, illius est de quo Isaias ait: Tanquam ouis ad occisionem ducetur, et quasi agnus coram tondente se obmutescet , etc. Iterum subiiciens ait: Et oculi eius uelut flamma ignis, dona uidelicet sancti Spiritus, que sunt Christi habentis et fidelibus dantis, sunt et Ecclesie accipientis, que illuminant et in Dei amore ardere faciunt. uel oculi Christi sunt spirituales uiri in Ecclesia, de quibus  Salomon uoce sponse, id est, eiusdem Ecclesie sancte ait in Canticis: Oculi tui sicut columbe super riuulos aquarum . uel oculi sunt diuina precepta monstrati sub tali figura corporali.

uERS. 15.---Et pedes eius similes aurichalco, sicut in camino ardentis. Ac si aperte dicat: Pedes eius, id est ultimi fideles, qui circa finem mundi, temporibus uidelicet Antichristi inueniendi sunt, pre magnitudine passionum ac diuersarum tribulationum quasi multis contusionibus experti, non retinebunt ueteris hominis uetustatem, sed transferentur per Christum in meliorem colorem, hoc est, in spiritualis uite nouitatem sicut aurichalcum, quod quanto amplius incenditur et tunditur, tanto clarius conspicitur. Pedes Domini aliquando significant  stabilitatem eternitatis, aliquando humanitatem, per quam uenit ad nos cognitio diuinitatis; aliquando predicatores, de quibus scriptum est: Quam speciosi pedes euangelizantium pacem, et euangelizantium bona . Sicut Antichristus crudelior erit omnibus persecutoribus, ita sancti illius temporis, ut credimus, fortiores erunt omnibus retro ante martyribus. In alia translatione habetur: Pedes eius sicut aurichalco Libani, per quod ostenditur in illa regione ubi Dominus crucifixus est, maxime illa fidelium tribulatio sub Antichristo ualitura. Iterum subiungit dicens: Et uox illius tanquam uox aquarum multarum. Superius comparata est uox angeli tube, nunc uero aquis multis, quia quod primum pauci predicatores, hoc  postea totus mundus clamat.

uERS 16.---Et habebat, inquit, in dextera sua stellas septem. Ac si diceret: habebat sub alia figura in dextera, id est in predestinatione uel in potentia sua stellas septem, prelatos scilicet Ecclesiarum, qui lucent in hoc mari fidelibus nauigantibus. Superius posuit candelabra sine lumine, hic ponit stellas, per hoc designans, quosdam habere officium predicationis, quosdam uero scientiam tantum. Stelle episcopi sunt, qui debent aliis lucere uerbo et exemplo uite, qui, etsi peccauerint, tamen stelle uocantur, secundum quod instituti sunt; quos habet in dextera sua, id est, in potioribus donis que per dexteram significantur. Et de ore eius,  ait, gladius ex utraque parte acutus exibat. Quasi diceret: De ore eius, id est, de predicatoribus eius, per quos Deus aperit secreta sua, gladius ex utraque parte acutus, predicatio scilicet, que utraque secat, in ueteri scilicet testamento carnalia opera, et in nouo concupiscentias. Et facies eius, inquit, sicut sol lucet in uirtute sua. Ac si aperte dicat: Facies eius, id est sancta Ecclesia post diem iudicii uidens eum facie ad faciem , per uirtutem eiusdem Iesu Christi sponsi sui lucebit sicut sol in uirtute sua, hoc est sicut ipse Christus, quia corpus illius est. Unde ait Apostolus: Scimus quoniam cum apparuerit, similes ei erimus . Sicut etiam ipse uerus sol iustitie ait: Fulgebunt iusti sicut sol in regno Patris eorum . Erat facies eius sicut sol lucet in uirtute sua, id est, in meridie sine nubibus, uel quando fixus erit post iudicium in eternum. Unde ait Hispaniarum doctor Isidorus: »Sol iste materialis, quem cernimus post diem iudicii non patietur occasum, ne impii claritate luminis eius fruantur.« Hanc claritatem future resurrectionis ostendit Dominus in monte coram tribus discipulis, quando facies illius resplenduit sicut sol . »Centies enim tantum, ut ait beatus Hilarius, refulsit; sed non habuit euangelista creaturam splendidiorem, cui comparare posset eamdem claritatem, et idcirco dicit sicut sol resplenduisse faciem eius. Et qualis tunc apparuit Dominus, talis utique uenturus est ad iudicium, excepto quod clauorum et  lancee signa monstraturus est.« Sequitur:

uERS. 17.---Et cum uidissem eum, cecidi ad pedes eius tanquam mortuus. Ac si diceret: Cecidi ad pedes eius, id est, proieci curam humanitatis, temporalium scilicet rerum ad similitudinem ultimorum fidelium. Cecidi, inquit, ad pedes eius, hoc est humiliaui me ad hoc ut essem unus de pedibus eius, reputans me mortuum fuisse intellectu. Ad pedes angeli personam Christi habentis Ioannes cadit, dum sancta Ecclesia uestigia passionis Christi imitatur. Ad pedes cadit dum considerat redemptorem suum mortuum, mox mundo moriendo, ad imitandum eius uestigia semetipsam humiliter prosternit. Et posuit, inquit, dexteram suam super me, dicens: Noli timere. Quasi diceret: Quia cecidi  ad pedes eius tanquam mortuus, ideo posuit dexteram suam, id est auxilium suum, scilicet spiritum confortantem, uel fauorem suum siue potentiam per predicatorem uel per Scripturas; super me, id est supra uires humanitatis. Notandum quia Ioannes in hac prophetia Ecclesie personam tenet.

uERS. 18.---Noli timere, inquit, et adiecit: Ego sum primus, et nouissimus, et uiuus, et fui mortuus, et ecce sum uiuens in secula seculorum, et habeo claues mortis et inferni. Ac si patenter omni Ecclesie dicat: Quia resurgens a peccatis scilicet et uitiis, sicut ego, noli timere pati pro me tribulationem; quia ego, qui non indigebam propter me,  cum sim primus et nouissimus, propter uos tamen fui mortuus. Quasi diceret: Ego sum primus secundum diuinitatem, et nouissimus sicut uermis et non homo; et fui mortuus pro uestra salute, et ecce sum uiuens eternaliter in secula seculorum: ideoque ne terreamini pro me pati, quia manifeste nec amplius moriar. Hostia quippe et immolatur et uiua est, quia sancti etsi se causa amoris Christi mortificant cum uitiis et concupiscentiis, non tamen penitus moriuntur. Et habeo, inquit, claues mortis et inferni. Ac si diceret: ideo nolite timere, quia ego habeo claues mortis et inferni, et quia praui homines nichil mali uobis possunt facere nisi permissi. Nec patiar uos tentari supra quod ferre potestis, quia habeo claues, id est, potestatem super  diabolum et super membra eius. Diabolus est mors, quia causa mortis, ministri eius infernus in quibus habet locum. Hic manifestissime apparet, quia angelus, qui beato Ioanni apparuit, figuram Christi tenuit. Non enim alio quam Christo nato, passo ac sepulto, et resuscitato hec uerba conueniunt.

uERS. 19.---Scribe ergo, o Ioannes, que uidisti, et que sunt, et que oportet fieri cito post hec. Ac si aperte dicat: Scribe que uidisti, sicut passionem et resurrectionem, et que sunt, presentes uidelicet tribulationes, et presens Dei auxilium; et que oportet fieri cito post hec, in ultimis scilicet fidelibus, per quorum exemplum isti multum debent animari. Iterum subiungens, ait:

 uERS. 20.---Sacramentum septem stellarum, quas uidisti in dextera mea, et septem candelabra aurea. Sacramentum est, ubi aliud uidetur et aliud intelligitur, sicut in corpore Domini, ubi cum uideatur panis, uera est caro. Unde ipsi sacerdotes dicunt: Sacramenta que sumpsimus, Domine, etc. Ac si apertius diceret: O Ioannes, ea que uidisti, fidelibus scribe, et ea que ego tibi sub sacramento ostendo, hereticis absconde. Septem stelle angeli sunt septem Ecclesiarum. Quasi diceret: Per septem stellas designati sunt uniuersi rectores omnium Ecclesiarum; et candelabra septem, septem Ecclesie sunt. Per septem candelabra intelliguntur illi, qui scientiam habent predicationis, sed non habent officium, quia non sunt prelati. Allegoriam  in parte aperit, ut doceat ubique debere requiri.



CAPUT II.

Incipit singulares admonitiones, que singule uniuersales esse possunt secundum diuersa membra cuiuslibet Ecclesie, dicens:

uERS. 1.---Et angelo Ephesi Ecclesie scribe. Ac si aperte dicat: Quamuis dixerim, mitte septem Ecclesiis, tamen huic specialiter primum scribe. Angelo itaque, id est episcopo Ephesi Ecclesie scribit, de cuius manu peccata subditorum requirit, et sine cuius consensu subditos iudicare non presumit. Ephesus interpretatur uoluntas uel consilium siue lapsus profundus. Ephesus ergo, secundum bene persistentium partem, uoluntas interpretatur,  quorum Deus operibus delectatur; de quibus preponit, ut per horum exemplum qui lapsi sunt corrigantur, secundum quos Ephesus consilium interpretatur, id est indigens consilio. Sequitur: Hec dicit, qui tenet septem stellas in dextera sua, qui ambulat in medio septem candelabrorum aureorum. Ac si apertius diceret: Ille hec dicit, cuius dicta non sunt contemnenda, et qui tenet septem stellas, id est omnes Ecclesie prelatos in dextera sua ne cadant; qui ambulat sicut dona diuidens, uel nondum quietus in medio septem candelabrorum omnibus prouidendo, omnibus subueniendo. Qui habet, inquit, in dextera sua septem stellas. Notandum, quia in hac dextera boni et mali continentur; boni quidem comprimuntur, ne uel ultra mensuram accepte  uirtutis per inanem gloriam transeant, uel ad uitiorum illecebras ruant; mali autem, ne quantum uolunt possint, uirtute huius dextere comprimuntur; sed tanquam serui sub potestate Domini ad mensuram filios flagellis cedant. In medio septem candelabrorum ambulat, quia tandiu inter electos et reprobos exhortationis uerbo discurrit, quousque inueniat apud quem per opera uirtutum mansionem faciat. Ambulat Dominus in medio candelabrorum, hoc est, in medio electorum suorum, quando sue gratie dona illis infundit. Sedet, quando singulorum merita diiudicat. Sed ille, qui habet septem stellas in dextera sua, quid dicit angelo Ecclesie Ephesi?

uERS. 2.---Scio, inquit, opera tua, et laborem, et  patientiam, et quia non potes sustinere malos; et tentasti eos, qui se dicunt apostolos esse, et non sunt, et inuenisti eos mendaces. Quasi diceret: Scio, id est approbo et eligo opera tua; et laborem, id est tribulationem; et patientiam, quia non murmuras de dilato premio; et quia non potes sustinere, id est, pati malos quin emendes uel expellas ab Ecclesia; et tentasti eos, id est, probasti doctrinam eorum, qui se dicunt apostolos esse, id est, missos a Deo, et non sunt, ut facilius decipiant; et inuenisti eos mendaces, praua eorum uita, et peruersa predicatione. Tentasti, inquit, eos, utrum ueri an falsi sint; uel paulatim eos uolens reuocare ab errore suo. Tempore beati Ioannis surrexerunt falsi apostoli, id est heretici, Marcion uidelicet, et Ebio,  et Cerinthus, et alii plurimi in Asiam, uolentes corrumpere rectam fidem, et predicantes Christum minorem Patre; qui utique falsi apostoli erant. Iterum subiungit dicens:

uERS. 3.---Et patientiam habes et sustinuisti propter nomen meum, et non defecisti. Ac si aperte dicat: Patientiam habes et sustinuisti in malis, que ipsi falsi apostoli, iam conuicti per terrena argumenta, tibi ingesserunt; et hoc non fecisti pro humana laude, sed propter nomen meum glorificandum, et non defecisti, sed in uera doctrina perseuerasti. Iterum subsequenter ait:

uERS. 4.---Sed habeo aduersus te pauca, quod caritatem tuam pristinam reliquisti. Notat causam,  humanos se licet defectus fuisse contrarium corone, nisi Dei auxilium eumdem episcopum preuenisset. Ac si diceret: De auaritia te uitupero, eo quod caritatem primam reliqueris. Forte episcopus in persona sua affectus tedio uitiorum in subditis, uel subditi amore terrenorum, caritatem primam reliquerunt. Precipua et prima caritas est, homo seipsum dare Deo; secunda, suam substantiam. uel primam caritatem reliquit, quam primum habuit predicando. In supradictis operibus bonis fuit uoluntas Dei, in his autem, que sequuntur, quia correctione indigent, ualet consilium; ibi dixit: scio opera tua, id est laudo: hic dicit, habeo aduersus te, id est uideo in te esse quedam, que indigent consilio, id est correctione, que sunt aduersum  te, hoc est contraria saluti tue, uel que faciunt me auersum a te. Sed tamen non desperes propter asperitatem correctionis, quia pauca sunt, et ideo facili indigent emendatione. Sequitur

uERS. 5.---Memor esto itaque unde excideris, et age penitentiam, et prima opera fac. Ac si aperte dicat: Quia igitur quod agis, aduersum te est, memor esto unde  excideris, et age penitentiam, hoc est, dignos fructus penitentie, ut gratiam meam recuperare possis, pro eo quod me reliquisti et terrenum amorem, ut mulier adultera, suscepisti. Memor esto, inquit, unde excideris: id est, a quanta uirtute uel ab amicitia mea. Et prima opera fac, hoc est redi in amorem prioris uiri, id est, mei. Sin autem, ueniam  tibi cito, et mouebo candelabrum tuum de loco suo, nisi penitentiam egeris. Ac si aperte dicat: Si prima opera non feceris, ueniam tibi cito ad damnum tuum, ut animam uidelicet et corpus interficiam, et mouebo candelabrum tuum de loco suo, auferam scilicet uirtutes et dona sancti Spiritus, per quem sunt constituta candelabra, quia episcopatum tuum accipiet alter, uel illam mercedem, quam inde exspectabas; si autem penitentiam egeris, saluari poteris. Licet Petrus negauerit Christum, quia penituit, non perdidit apostolicum gradum. Nunquid qui cadit, non adiiciet ut resurgat? 

uERS. 6.---Sed hoc habes, quia odisti facta Nicolaitarum, que et ego odi. Quasi diceret: Quamuis hoc est aduersum te, tamen non desperes, quia  habes bonum hoc, scilicet quia odisti facta Nicolaitarum, in communem uidelicet usum mulierum, et comestionem idolothytorum, que et ego odi, que ideo odisti, quia me odisse cognouisti. Nicolaus fuit unus de septem diaconibus, qui electi et ordinati sunt ab apostolis; sed, ceteris permanentibus in fide et ministerio sancto, ille recessit ab eorum fide et doctrina. Nicolaus interpretatur stultus populus, id est omnes falsi de quacunque lege. Nicolaus ergo stultus populus, id est gentiles Deum ignorantes, publice uxoribus utentes, qui idolothyta comedunt; heretici quoque stulti sunt apud Deum, quibus error idolorum cultura imputatur, et fornicantur immunditie carnis seruientes. Stulti  quoque sunt Iudei, stulti etiam falsi Christiani, qui concupiscentiis dediti, mundum colunt.

uERS. 7.---Qui habet, inquit, aurem, audiat quid Spiritus dicat Ecclesiis: uincenti dabo edere de ligno uite, quod est in paradiso Dei mei. Ac si patenter dicat: Quod uni dico, omnibus dico. Non solum Ephesiano episcopo auaritiam prohibeo, sed etiam ceteris Ecclesiarum episcopis. Quasi diceret: Qui habet aurem, id est spiritualem intellectum, audiat quid Spiritus, scilicet sancta Trinitas, quia Spiritus est Deus , dicat Ecclesiis; hoc uidelicet, ut odio habeant auaritiam, non tantum in dando, sed etiam in consulendo et predicando. Ac si diceret: uere unusquisque debet habere odio auaritiam, et cetera uitia quia uincenti, id est perseueranti in hoc,  dabo edere de ligno uite. Cur audiendum est quid Spiritus dicat Ecclesiis? Quia uincenti scilicet, id est perseueranti Christus est lignum, robur, et umbraculum dans fructum, id est corpus et sanguinem suum hic, et maxime in futuro. Ac si aperte dicat: Perseueranti in caritate Dei et proximi, dabo edere de ligno uite, hoc est corpus meum, quod est in paradiso, id est in horto deliciarum, hoc est in Ecclesia Dei mei, secundum humanitatem. Lignum uite est sapientia Dei Patris, de qua dicitur: Lignum uite est his, qui apprehenderint eam; et qui tenuerit eam, beatus erit . Sequitur:

uERS. 8.---Et angelo Smyrne Ecclesie scribe. Smyrna canticum interpretatur, uel quasi myrrha.  Ac si aperte dicat: Hoc notifica etiam aliis Ecclesiis, qui commorantur et perseuerant in cantico Moysi, uel in aliorum sanctorum Patrum canticis, siue in mortificatione carnis.

uERS. 9.---Hec dicit primus et nouissimus, qui fuit mortuus et uiuit: Scio tribulationem et paupertatem tuam, sed diues es: et blasphemaris ab his, qui se dicunt Iudeos esse et non sunt, sed sunt Synagoga Satane. Quasi diceret: Ne deficiatis uos in tribulationibus, quia ego tantus, primus scilicet existens ante omnia, per quem omnia subsistunt; et nouissimus, per quem omnia consummabuntur; propter uos passus sum mortem, de qua surrexi; quam et uos pro me exspectare et pati debetis: et fui mortuus  pro uobis, per quem uiuetis, quia ego uiuo. Talem describit Christum, qui ualeat ad consolationem eorum, quibus tribulationes ingeruntur. Scio, inquit, tribulationem tuam, quia beati qui persecutionem patiuntur propter iustitiam , et paupertatem tuam, quia beati pauperes spiritu , sed diues es in anima, in spe uidelicet remunerationis: et blasphemaris ab his, qui se dicunt Iudeos, id est confitentes, esse et non sunt [quia, si filii Abrahe essent, opera Abrahe facerent ], sed sunt Synagoga Satane, id est congregatio aduersantis. Quasi diceret: Cum lauderis a me, non est tibi curandum de blasphemia blasphemorum. Nulla pestis efficacior quam domesticus inimicus. Cumulus miserie est tribulatis, si ab aduersariis infamantur.  Iterum subiungit dicens:

uERS. 10.---Nihil horum timeas que passurus es. Premissa laude, subdit premonitionem. Ac si diceret: Multa adhuc passurus es; sed nichil horum timeas, quia corpus tantum occidere possunt. Iterum subsequenter ait: Ecce missurus est diabolus ex uobis in carcerem ut tentemini, et habebitis tribulationem diebus decem. Ac si patenter dicat: Nihil horum timeas, quia et si in presenti tempore missurus est diabolus ex uobis per membra sua, ut fuit Nero, Domitianus et ceteri persecutores, in carcerem, tamen non omnes uos, sed quosdam ex uobis: ut tentemini, id est ut probemini, uel despectui habeamini diabolo et membris eius. Carcer enim pro omni tribulatione ponitur. uel missurus est  quosdam ex uobis in carcerem uitiorum, id est in delectationem carnis, et habebitis tribulationem diebus decem, id est tempore belli. Deus enim seruos suos ad bella mittens, Decalogo illos armat. uel decem dies: toto hoc tempore, in quo per septem dies Ecclesia contra tria uitia principalia pugnat, auaritiam scilicet, uanam gloriam, et cupiditatem, uel, diebus decem habebitis tribulationem propter caritatem uidelicet decem preceptorum; uel, tota hac uita que consideratur per quinque zonas celi, et quinque zonas terre, habebitis tribulationem, uel per quinque sensus masculorum, et quinque mulierum, uel per decem dies intelliguntur decem imperatores, qui inter Neronem et Diocletianum fuerunt, et Christianis multa tormenta intulerunt.  Prima ergo persecutio Christianorum facta est a Nerone, secunda a Domitiano, tertia a Traiano, quarta ab Antonio [Antonino], quinta a Seuero, sexta a Maximiano [Maximino], septima a Decio, octaua ab Aureliano, nona a ualeriano, decima a Diocletiano et Maximiano comitibus. Per hos decem reges passa est Ecclesia ab Ascensione Christi, usque ad Nicenum concilium, id est usque ad imperatorem Constantinum per annos ducentos quinquaginta. Habuit itaque sancta Ecclesia tribulationem diebus decem supradictorum uidelicet temporibus decem regum. Sequitur: Esto fidelis usque ad mortem, et dabo tibi coronam uite. Quasi diceret: Quamuis inimici ueritatis tibi aduersa ingerant, tu tamen esto fidelis, id est perseuerans cum recta  fide in bonis operibus, et dabo tibi coronam uite, brauium scilicet eterne remunerationis.

uERS. 11.---Qui habet aurem, audiat quid Spiritus dicat Ecclesiis: Qui uicerit non ledetur a morte secunda, que est in gehenna. Prima mors anime est in peccatis, secunda in penis. Prima est etiam mors corporis, quando anima ab eo dissoluitur; secunda quando in iudicio condemnatur. Iterum subiungit dicens:

uERS. 12.---Et angelo Pergami Ecclesie scribe. Pergamus diuisio cornuum interpretatur. Ac si diceret: Angelo Pergami Ecclesie scribe, id est discernentis defensores Ecclesie et hereticos.

uERS. 13.---Hec dicit qui habet rhompheam ex  utraque parte acutam: Scio ubi habitas, ubi sedes est Satane; et tenes nomen meum, et non negasti fidem meam. Et in diebus Antiphas testis meus fidelis, qui occisus est apud uos, ubi Satanas habitat. Ac si patenter dicat: Hec dicit ille, cuius dicta non sunt negligenda, qui habet rhompheam, id est diuinam Scripturam ex utraque parte acutam, per dilectionem Dei et proximi resecando uitia. His uerbis exigit, ut isti hunc gradum habeant in electione bonorum, et reprobatione malorum, quo confringantur cornua peccatorum, et exaltentur cornua iusti . Scio, inquit, ubi habitas, in medio scilicet praue nationis, ubi sedes est Satane. Quasi diceret: Hoc laudo uidelicet quod inter malos es bonus; et quia tenes contra disputantes nomen  meum, scilicet, quod sum Filius Dei; et nomen Christianitatis; uel quod uerbo predicas, opere comples. uel tenes nomen meum, hoc est integra fide colis, etiam in tempore tribulationis, et non negasti pro aliqua tribulatione fidem meam: et hoc fecisti in diebus illis, in quibus exstitit Antiphas testis meus fidelis, qui occisus est apud uos  ubi Satanas habitat. Ac si apertius Pergami Ecclesie episcopo diceret: Et etiam fuisti testis meus fidelis, testificando me esse Filium Dei; et cequalem illi, in diebus illis, in quibus occisus fuit Antiphas.

uERS. 14.---Sed habeo aduersus te pauca, quia habes illic tenentes doctrinam Balaam, qui docebat Balac mittere sandalum coram filiis Isrel edere et  fornicari. Ac si diceret: Quamuis in hoc constas, et bene discernis, qui sint heretici uel catholici; sed non fortis dimicas contra eos, et ideo habeo aduersus te pauca, id est, propter pauca sum tibi aduersarius nisi corrigaris; quia habes illic, hoc est in tua subiectione, non expellis, sed pateris tenentes doctrinam Balaam, id est uani populi cui Deus abstulit spiritum prophetie propter nequitiam suam; qui docebat Balac mittere scandalum coram filiis Isrel edere et fornicari, hoc est delectari in uanis rebus cum demone. Balaam significat hereticos, qui docent terrenos principes qualiter subuertant uidentes Deum, id est populum Christianum. uel Balaam demones designat, qui per carnis delectationem et immunditiam conantur animas Deum uidentes  decipere. Dum heretici suasoria quedam et dulcia uerba proponunt in suis falsis dogmatibus, quasi per pulchras mulieres eos seducere cupiunt, ut comedant idolothyta, id est ut sequantur idolorum doctrinam omni spurcitia plenam, ibique fornicentur, id est ut relicta ueritatis doctrina, mendaciis peruersorum inhereant. Iterum subsequenter ait:

uERS. 15.---Ita habes et tu tenentes doctrinam Nicolaitarum. Ac si patenter dicat: Sicut habes illic tenentes doctrinam Balaam, nec eos excludis, sed pateris; ita habes tenentes doctrinam Nicolaitarum. Similiter ergo de istis sicut de illis age penitentiam. Ideo repetit de Nicolaitis, ut ad penitentiam  inuitet, quod superius non fecit. Ex hoc apparet, quia pari reatu astringitur ille, qui praua docet; et ille qui praua doceri tacens permittit. Sequitur:

uERS. 16.---Si cominus [f. si quo minus] ueniam tibi cito, et pugnabo cum illis in gladio oris mei. Quasi diceret: Nisi penitentiam egeris, et praua docentes non corripueris, ueniam tibi cito, et pugnabo cum illis, id est conuincam illos fornicarios peccasse. In gladio oris mei: dicendo uidelicet: Ite, maledicti, in ignem eternum .

uERS. 17.---Qui habet aures, audiat quid Spiritus dicat Ecclesiis: uincenti dabo edere manna absconditum, et dabo illi calculum candidum: et in calculo nomen nouum scriptum, quod nemo nouit, nisi qui  accipit. Ac si diceret: uincenti, scilicet propria desideria et demonum tentamenta, dabo ei manna, uidelicet meipsum, uel sanctam eucaristiam, et meam contemplationem, interim absconditum: et dabo illi calculum candidum, scilicet meipsum, uel euangelii scientiam, que faciet candidos duplici stola. uel dabo ei manna absconditum, id est eternam gloriam, de qua pre admiratione omnes dicent: Quid est hoc? Quam uidelicet gloriam nec oculus uidit, nec auris audiuit, nec in cor hominis ascendit . Et dabo illi calculum candidum, id est corpus solidum et lucidum uirtutibus, atque immortale. Calculus candidus significat corpus in baptismate dealbatum, et immortale futurum. Et in calculo, scilicet in tali corpore, nomen  nouum scriptum, id est: In principio erat uerbum , Christus scilicet Dei Filius, in quo nichil constat ueteris Ade: quod nemo nouit  nisi qui accipit, id est nisi prius peccata uicerit, et bona que predicat uel audit, opere impleuerit: quia qui dicit se nosse Deum, et mandata eius non custodit, mendax est . Calculus lapis est pretiosus, qui et carbunculus appellatur eo quod in tenebris positus, sicut succensus carbo fulgere perhibetur. Per hunc autem lapidem ipse intelligitur Christus, qui inter huius seculi tenebras refulsit, quando uerbum caro factum est, et habitauit in nobis . Unde bene candidus dicitur, quia sine ulla peccati offuscatione mundus inter homines  apparuit, et diuinitatis sue luce tenebras nostre mortalitatis illustrauit. Et in calculo, inquit, nomen meum scriptum. De hoc nomine sic ait Isaias: uocabitur tibi nomen nouum, quod os Domini nominauit . Iterum subiungit dicens:

uERS. 18.---Et angelo Thyatire Ecclesie scribe. Thyatira, ut supradictum est, illuminata interpretatur uel uiuens hostia. Quid ergo iehsu Christus angelo Thyatire Ecclesie dicat, audiamus:

uERS. 19.---Hec dicit Filius Dei, qui habet oculos ut flammam ignis, et pedes eius similes aurichalco: Noui opera tua, et fidem, et caritatem, et ministerium, et patientiam tuam, et opera tua nouissima  plura prioribus. Ac si aperte dicat: Hec dicit Filius Dei, qui habet oculos ut flammam ignis, dona uidelicet sancti Spiritus habet, et dat ea cui uult uel aufert. Et pedes eius similes aurichalco, quos omnino necesse est imitari; uideant itaque isti qui iam receperunt illa dona, ne per consensum malorum perdant ea. uel oculi Domini intelliguntur doctores, qui nos doctrina et exemplo illuminant, et lucem scientie prebent. Pedes Domini sunt, uel sancti predicatores, per quos mundum circuit, scilicet sancti apostoli, martyres et confessores igne tribulationis probati; uel certe ultima ac nouissima illius membra extrema persecutione candentia. Noui, inquit, id est recepi opera tua, fidem scilicet et caritatem, et cetera bona opera; et ministerium  tuum in eleemosynis, et patientiam tuam in omnibus aduersis; et opera tua nouissima plura prioribus, quia rudis Ecclesia a leuioribus incipit, et ad perfectionem peruenit. Iterum subsequenter ait:

uERS. 20.---Sed habeo aduersum te, quia permittis mulierem Iezabel, que se dicit propheten, docere et seducere seruos meos, fornicari et manducare de idolothytis. Ac si patenter dicat: Habeo aduersum te, quia permittis, id est non excommunicas mulierem Iezabel, mollem scilicet et lasciuam (fluxum [ que se dicit propheten, docere, et seducere seruos meos, fornicari. Iezabel quippe sterquilinium uel fluxus sanguinis interpretatur. Nam sicut mulieres tempore  menstruali fluxum sanguinis patiuntur, sic reprobus quod male concipit, mox ut tempus est, perficit; et cum post flamma augetur, totus fluens dicitur. Dum uero in consuetudinem peccatum ducit, fetorem late spargit. Cum autem dicit, permittis mulierem Iezabel, prepositos Ecclesie, id est episcopos designat, qui habent permittendi prohibendique potestatem. Episcopus ergo mulierem Iezabel Dei seruos seducere et fornicari permittit, cum subditis praua agentibus non contradicit. Seipsum ergo episcopus reum constituit, si subiectis sibi peccantibus non resistit. Fornicatio dicitur quadriformis, uidelicet animo, si uideris mulierem ad concupiscendum eam ; in actu ipso, in amore terrenorum, in cultura idoli. Sequitur:

 uERS. 21.---Et dedi illi tempus ut penitentiam ageret: et non uult penitere a fornicatione sua. Iezabel, ut dictum est, sunt homines in Christi Ecclesia male uiuentes, et praua docentes, quibus dat Deus spatium penitendi, ut recipiscant a sua peruersitate. Et quia episcopi negligunt eos corrigere, ipsi autem cum tempus habeant, nolunt a sua peruersitate recedere, eis Dominus terribiliter comminatur dicens:

uERS. 22.---Ecce mitto eam in lectum, et qui mechantur cum ea, in tribulatione maxima erunt, nisi penitentiam egerint ab operibus suis. Ac si diceret: Ecce ego mitto eam, scilicet Iezabel, id est omnes in Ecclesia male uiuentes et praua docentes,  in lectum, id est in reprobum sensum et excecationem, et in securitatem peccandi; uel in lectum doloris, id est in desperationem sanitatis, sicut medicus qui desperat de infirmo; et qui mechantur cum ea, imitatores uidelicet et conformes sibi, erunt in tribulatione maxima, id est diuturna in secula; ita dico, nisi penitentiam egerint ab operibus suis, uel in hoc loco lectum posuit pro luctu, quo eternam miseriam designauit, sepe fit iusto Dei iudicio, ut propter peccata preterita homines ad maiora ruant facinora.

uERS. 23.---Iterum subiungit dicens: Et filios eius interficiam in mortem, et scient omnes Ecclesie,  quia ego scrutans renes et corda, et dabo unicuique uestrum secundum opera uestra. Prosperantur siquidem iniqui ad tempus, eterna morte plectendi; affliguntur ad modicum electi, perennibus bonis consolandi. Ac si apertius diceret: Filios eius, id est omnes sequaces eorum interficiam, ducendo in mortem perpetuam; et ita scient omnes Ecclesie, id est omnis ordo fidelium in diem iudicii, quia ego sum scrutans renes et corda, puniens uidelicet carnales concupiscentias et malas cogitationes. uel renes, id est libidinem malorum, et corda, mundas scilicet cogitationes bonorum. Et dabo, inquit, unicuique uestrum secundum opera uestra. Ac si patenter dicat: Tunc scient quia in presenti uideo bona et mala; et in futuro remunerabo  bonis bona, et retribuam malis mala. Iterum subsequenter ait:

uERS. 24.---uobis autem dico ceteris qui Thyatire estis: Quicunque non habent doctrinam hanc, qui non cognouerunt altitudinem Satane quemadmodum dicunt, non mittam super uos aliud pondus. Quasi diceret: Iezabel et sequaces eius puniam, sed uobis dico, qui Thyatire estis, id est illuminati et uiuentes hostie, qui estis segregati ab eis, quia uos non puniam. Hoc loco fit commutatio persone, et interpositio sententie. Quicunque non habent, id est qui non sequuntur doctrinam hanc Iezabel, et qui non cognouerunt, id est non approbauerunt aliquo consensu altitudinem Satane, id est superbiam et calliditatem, uel carnalem legis obseruantiam,  in qua ipse gloriatur, et quam pro summa altitudine habet, quemadmodum quidam de Iudea egressi dicunt, quod iterum subiiciam uos iugo legis; ego autem non mittam super uos aliud pondus, scilicet ueteris legis obseruantiam, quamuis illi dicunt, id est non patiar uos tentari supra id quod potestis, uel non mittam super uos aliud pondus legis, hoc est non iterum mancipabo uos carnalibus obseruantiis, sicut quidam dicunt, quia iterum debetis iudaizare. Unde ait beatus Petrus: Quid uultis iterum iugum imponere super ceruices discipulorum, quod neque nos, nec Patres nostri portare potuimus?  Sequitur:

uERS. 25.---Tamen id, quod habetis, tenete donec  ueniam. Ac si diceret: Quamuis inter tales sitis, tamen id quod habetis, scilicet fidem, tenete operando, perseuerando et defendendo donec ueniam retribuere uobis mercedem, uel ut maiora uos doceam. Iterum subiungit dicens:

uERS. 26-27.---Qui uicerit, et custodierit usque in finem opera mea, dabo illi potestatem super gentes, et reget eas in uirga ferrea et tanquam uas figuli confringentur. Ac si apertius diceret: Tenete rectam fidem, et uincite hereticos et carnales affectus, quia qui uicerit et custodierit, non ad tempus, sed usque in finem uite sue, uel usque ad perfectionem opera mea, dabo illi in hoc seculo potestatem  super gentes gentiliter uiuentes sibi commissas, sicut Petro in Romanos, uel super uitiorum cateruas; et reget eas in uirga ferrea, iustitia uidelicet inflexibili, et tanquam uas figuli confringentur; ita scilicet irrecuperabiliter confringentur eorum uitia, ut non sint amplius peccatores. uel ita citissime quidam eorum confringentur, ut omnino pereant, quidam uero, ut in melius mutentur.

uERS. 28.---Dabo, inquam, illi potestatem super gentes, sicut et ego accepi a Patre meo per humanitatem. Unde in Psalmo Deus Pater ait: Postula a me, et dabo tibi gentes hereditatem tuam , etc. Et illi stellam matutinam, id est meipsum mane resurgentem. Stella matutina et lucifer, qui ortus, diem nuntiat, Christus est, qui resurgens,  fidei lucem et immortalitatis mundo attulit. Dabit ergo uincenti peccata et custodienti mandata sua, id est omni Ecclesie sue stellam matutinam, id est seipsum, et gloriam resurrectionis. uel stella matutina resurrectio est prima.

uERS. 29.---Qui habet aures, audiat quid Spiritus dicat Ecclesiis: prauam scilicet doctrinam fugiat, et rectam cum bonis operibus fidem custodiat. Iterum subsequenter ait:



CAPUT III.

uERS. 1.---Et angelo Sardis Ecclesie scribe. Sardis, que principium pulchritudinis interpretatur, apta atque ornata subauditur: Hec dicit qui habet septem spiritus, et septem stellas in dextera sua, id est in potestate sua: Scio opera tua, quia nomen  habes quod uiuas, et mortuus es. Ac si patenter dicat: Hec dicit ille, cuius oculos nulla latent: Qui habet septem spiritus, quia super eum requiescit Spiritus Domini, et septem stellas, id est septiformem Ecclesiam sibi subiectam. Scio, inquit, id est nosco opera tua, et scio quod in operibus illis queris humanam laudem, quia nomen habes sanctitatis quod uiuas sicut hypocrite. uel quosdam habes in subiectione tua, qui se existimant sanctos, sed quia non corrigis illos, mortuus es. uel mortuus es in caritate proximi, quem non corrigis: quia qui in uno peccauerit, factus est omnium reus . Nomen habes, inquit, quod uiuas, sed mortuus es. Ex parte criminibus mortuum, ex parte uero, operibus  bonis uiuum esse ostendit. Quasi diceret: Ideo te uiuere putas, quia in quibusdam bonis operibus exercitium habes, sed attende quia uiuere non uales, si uitia preualuerunt uirtutibus quibus uiuere uidebaris. Sunt enim nonnulli qui eleemosynis insistunt, pauperum curam gerunt, sed ipsi a rapina manus non retrahunt; et his similia facientes, dum se quibusdam bonis operibus uiuere putant, unoquolibet facinore multi moriuntur. Ad quorum personam benigna hec exhortatio dirigitur.

uERS. 2.---Esto uigilans, et confirma cetera, que moritura erant. Ac si diceret: Ideo igitur, esto uigilans, id est sollicitus de salute, et per hoc confirma cetera bona que habes; que moritura erant, nisi te et proximum corrigas. Moriuntur  etiam in te omnia bona que agis, si inde humanam laudem appetis. Si ergo uis in illis, que bene gessisti, uiuere; ab his, que male operaris, per penitentiam euigila; quia si in illis mortuus permanes, in istis nullatenus uiues. Hinc ostenditur quia, si a peccato per penitentiam perfecte quis euigilat, nec illa que etiam mortuus bene gessit, post uiuens opera amittet, atque in illa uiuificat, qui ipse a peccati somno euigilat. Ac si apertius omni ordini episcoporum diceret: uigila, quia licet sis in te sollicitus, non es tamen perfectus, si ceteros ad bene operandum non excitas. uel non est satis Christum ore confiteri, nisi etiam opera Christi feceris. uigila, dico, non enim inuenio opera tua plena coram Deo meo. Ac si patenter  dicat: Opera tua non sunt perfecta, quia fiunt sine caritate, uel pro humana laude; et ideo non sunt in beneplacito Dei. Si igitur ex parte qua mortuus es, reuiuiscis, cetera que adhuc in te uigent, ne moriantur confirmas.

uERS. 3.---In mente ergo habe qualiter acceperis et audieris, et serua, o episcope Sardis, et penitentiam age. Quasi diceret: Quia opera tua non sunt plena, id est non sunt perfecta coram Deo; in mente habe qualiter ab apostolis acceperis, et a sanctis Patribus audieris, hoc uidelicet, quia qui uno peccauerit, factus est omnium reus ; et qui pro humana laude bona operantur, eternam mercedem perdunt: et serua, et penitentiam age, id est opere completo  bonum quod per negligentiam dimiseras. Si ergo non uigilaueris, ueniam ad te, tanquam fur, et nescies qua hora ueniam ad te. Ac si diceret: Quia non sunt plena opera tua coram Deo, si non uigilaueris in bonis operibus, ueniam ad te,  tanquam fur, ut spoliem, et occidam te; et nescies, id est non poteris precauere, qua hora ueniam ad te. Ille quippe recte uigilat, qui et bona desiderabiliter prouidet, et mala solerter cauet.

uERS. 4.---Iterum subsequenter ait: Sed habes, pauca nomina in Sardis, qui non inquinauerunt uestimenta sua: et ambulabunt mecum in albis quia digni sunt. Ac si aperte diceret: Habes pauca  nomina in Sardis, id est homines mihi notos ex nomine, qui comparatione ceterorum criminibus et immunditie carnis deseruientium, non inquinauerunt uestimenta sua, uestem scilicet immortalitatis et innocentie quam in baptismo acceperunt, criminali macula, uel factam maculam lacrymis deleuerunt: et ideo ambulabunt mecum de uirtute in uirtutem in albis, promouentes se uidelicet, semper in melius mutabuntur, scilicet ad conformitatem meam ascendent, quia digni sunt, id est mundi.

uERS. 5.---Qui uicerit, inquit, sic uestietur uestimentis albis, et non delebo nomen eius de libro uite, et confitebor nomen eius coram Patre meo et coram angelis eius. Ac si patenter dicat: Similiter  de imitatoribus horum qui uicerit, sic uestietur uestimentis albis, sicut et isti: et non delebo, id est non priuabo nomen eius de libro uite, id est ab eterna Dei cognitione. Liber quoque uite prescientia Dei est, in qua omnia constant. Nouit enim Dominus, qui sunt eius. Non solum numerum, sed etiam electorum nomina scit Dominus, sicut ipse ait ad Moysen: Noui te, inquit, ex nomine . Et confitebor, ait, nomen eius coram Patre meo et coram angelis eius, id est in conspectu omnium celestium uirtutum, dicens: nudus fui, et hic me uestitit: esuriui, et dedit mihi manducare: sitiui, et dedit mihi potum, etc. .

uERS. 6.---Qui habet aures, audiat quid Spiritus  dicat Ecclesiis. Quasi diceret: Quod uni dico, omnibus dico. Sequitur:

uERS. 7.---Et angelo Philadelphie Ecclesie scribe. Philadelphia amor fratris, uel saluans hereditatem interpretatur. Hec dicit sanctus et uerus, qui habet clauem Dauid: qui aperit, et nemo claudit: claudit et nemo aperit. Scio opera tua, etc. Ac si diceret: Hec dicit sanctus, id est firmus: et uerus, in promissis: qui habet clauem Dauid, carnem scilicet de semine Dauid; qui aperit dicta prophetarum uel corda hominum ad fidem, uel obscuritatem Scripturarum, uel ianuam eterne uite: et nemo, scilicet persecutorum claudit: claudit porcis et canibus, subtrahendo gratiam: et nemo aperit, ante porcos  uidelicet, ne margaritas fidei conculcent . Humanitas quoque, et diuinitas Christi aperuit nobis portas paradisi, et fortem armatum deuicit. Ac si aperte dicat: Qui habet clauem, id est regiam potestatem quasi ex stirpe Dauid natus: uel quia accepit carnem ex semine Dauid, per quam ianua uite, que in Adam clausa fuerat, nobis aperta est: uel cuius dispensatione prophetia Dauid patefacta est, sicut ipse ait: Necesse est impleri omnia que in prophetis et psalmis scripta sunt de me .

uERS. 8.---Scio, inquit, opera tua, id est approbo esse bona. Et iterum: Ecce dedit coram te ostium apertum quod nemo potest claudere; quia modicam habes uirtutem, et seruasti uerbum meum, et non negasti nomen meum. Ac si apertius Philadelphie  Ecclesie episcopo diceret: Dedi coram te ostium apertum, corda scilicet hominum prius dura, uel Scripturas obscuras que ad uitam sunt ostium ouium, quod nemo potest claudere. Unde discipuli loqui prohibiti et cesi dixerunt: Non possumus que uidimus non loqui . Et quia modicam, id est non superbam sed humilem habes uirtutem: uel modicam comparatione future uirtutis, ubi nullus erit labor, et seruasti uerbum meum, id est predicationem meam: et non negasti in angustiis nomen meum. Et quia talis es,

uERS. 9.---Ecce dabo tibi de Synagoga Satane, qui dicunt se esse Iudeos, et non sunt, et mentiuntur. Ac si patenter dicat: Dabo tibi de Synagoga Satane, qui se dicunt esse Iudeos et non sunt, quia  uidelicet hoc nomen perdiderunt, dum de Christo dixerunt, Hunc nescimus unde sit . Sed mentiuntur, quia uerbis et quibusdam simulationibus credere dicuntur, sed factis negant. Sicut in sequentibus sexto sepius ordine, sic et hic in sexto angelo nouissima designatur persecutio, in qua quidam Iudeorum sunt decipiendi, quidam Elie monitis legem spiritualiter impleturi, et hostem, id est Antichristum creduntur uicturi. Iterum subiungit dicens: Ecce faciam illis, ut ueniant, et adorent ante pedes tuos. Quasi diceret: Ego hoc faciam illis, qui se mentiuntur esse Iudeos, uidelicet ut non mentiantur dando uirtutes et opera: ut ueniant, id est ut gressibus uirtutum ad fidem accedant, qui a Deo longe recesserant; et adorent,  id est uenerentur exemplo pedum ante pedes tuos per similitudinem humiliati, ut Ioseph adorauerunt fratres sui . Fideles homines pedes dicuntur, uel quia portant Deum, uel quia alios secum portant bona operando ad Deum. Ac si episcopo Philadelphie Ecclesie diceret: Labora in conuersione fratrum sicut cepisti, quia ego qui promisi, quodcunque petieritis Patrem in nomine meo, dabit uobis , sum uerax in promissis: unde scire potes, quia multos congregabo tibi sicut desideras. Iterum subiiciens ait:

uERS. 10.---Sciens quia ego dilexi te quoniam seruasti uerbum patientie mee. Ac si aperte dicat: Infideles qui non crediderunt, Deum diligere Ecclesiam, quam permittebat affligi; scient quia ego  dilexi te, id est quod nunc faciam fidem dilectionis, quia idcirco dilexi te, quoniam seruasti uerbum patientie mee, scilicet preceptum de patientia quam in me ostendi, orans pro persecutoribus; uel cuius precepti dator ego sum. Ac si apertius diceret: Cum adduxero Iudeos ad fidem, qui prius persequebantur Ecclesiam, tunc scient, id est credent, quia diligo eam quam prius non uidebar diligere, dum eam patiebar affligi: hoc erit circa finem mundi quando reliquie Isrel salue fient . Iterum subsequenter ait: E ego te seruabo ab hora tentationis, que uentura est in orbem uniuersum tentare habitantes in terra. Ac si patenter dicat: Sicut tu seruasti uerbum patientie  mee, ita et ego te seruabo, ne uincaris ab hora tentationis, id est probationis, que uentura est in orbem uniuersum, id est in uniuersam Ecclesiam, que semper reuertitur in idipsum tentare, id est probare sicut aurum, habitantes in terra, scilicet qui bene excolunt hereditatem suam, id est corpus suum et opera sua. Seruabo te, inquit, ab hora, id est ab horaria discussione, que fiet tempore Antichristi, uel in die iudicii: uel ab hora, scilicet ex quo incipiet tentatio Antichristi, que iam incepta est per suos ministros. Unde ait beatus Hieronymus super Nahum prophetam: »Sicut Christus habuit precursores suos, scilicet Dauid, Salomonem, et ceteros sanctos reges et prophetas: ita Antichristus habuit Antiochum  impiissimum regem, et ceteros reges Ecclesie persecutores.« Sequitur:

uERS. 11.---Ecce uenio cito. Quasi diceret: Tentatio ueniet uere, sed ne subcumbatis, ecce uenio cito ad remunerandum, uel ad succurrendum. Iterum subiungit dicens: Tene quod habes ut nemo accipiat coronam tuam. Quasi diceret: Quia ego uenio cito, interim tene quod habes, fidem scilicet et bona opera; ut, cum sit Deo certus electorum suorum numerus, si quis relabitur, alius misericordia eius subinducitur: nemo accipiat coronam tuam, id est premium tuum. Hic ostenditur quoniam remuneratio, que superbientibus aliquando iusto Dei iudicio aufertur, aliis misericorditer attribuitur. Iterum subiiciens ait:

 uERS. 12.---Qui uicerit faciam illum columnam in templo Dei mei, et foras non egredietur amplius; et scribam super eum nomen Dei mei, et nomen ciuitatis Dei mei noue Ierusalem, que descendit de celo a Deo meo, et nomen meum nouum. Ac si diceret: Tene quod habes, et uince; quia qui uicerit, faciam illum columnam infrangibilem, scilicet et firmum in se, et sustentantem alios uerbo et exemplo; in templo Dei mei, in celesti uidelicet Ierusalem; et foras non egredietur, non patiar eum scilicet ab ea discedere amplius. Filius iunior, id est gentium populus a domo patris exierat, sed morte uituli saginati , id est cruore Christi reconciliatus foras non egredietur amplius. Et scribam super eum, inquit, nomen Dei mei; plusquam uidelicet  mens humana capere et intelligere sensus possit, quodammodo uocabitur Deus iuxta illud: Ego dixi: Dii estis ; et nomen ciuitatis Dei mei noue Ierusalem: ciuitas uidelicet Dei uocabitur, id est munitus uirtutibus, ubi nichil erit uetustatis, sed plena erit uisio pacis; que descendit de celo, id est de conformitate celestium creaturarum, a Deo meo, quia Deus misit ei uirtutes et dona sancti Spiritus, quibus talis effectus est; et nomen meum nouum, Christianus scilicet uocabitur, id est unctus gratia, quod nichil ueteris hominis habeat.

uERS. 13.---Qui habet aures, audiat quid Spiritus dicat Ecclesiis.

uERS. 14.---Et angelo Laodicie Ecclesie scribe.  Laodicia tribus amabilis interpretatur. Hec dicit: Amen, testis fidelis et uerus, qui est principium creature Dei. Quasi diceret: Hec dicit Amen, id est uere, testis fidelis, eorum scilicet que a Patre audiuit, uel testis operum nostrorum apud Patrem. uerus utique est, quia per eum promissa Patris implentur; uel cui fides est habenda in omnibus uerbis, qui est principium creature Dei, prime uidelicet creationis, uel recreationis, iehsu Christus scilicet, cuius regni non erit finis qui est sine defectu.

uERS. 15.---Scio, inquit, opera tua, quia neque frigidus es, neque calidus. Ac si episcopo Laodicie Ecclesie diceret: Scio, id est, non me latent opera tua; non uis scilicet corrigi a prauitate tua; quia neque frigidus es, id est, neque omnino fidem ignoras; neque  calidus, neque uidelicet acceptam aperte negas. Frigidus est qui neque Dei cognitionem habet, neque opera caritatis exercet; calidus est, qui, cum habeat Dei cognitionem, habet caritatis feruorem. Utinam frigidus esses aut calidus; quia uidelicet maior spes est de frigidis, quam de tepidis.

uERS. 16.---Sed quia tepidus es, et nec frigidus, nec calidus, incipiam te euomere ex ore meo. Notandum quia non ideo optat eum fieri frigidum, ut non aliquid bonum haberet; sed quia minus peccatum est iuxta sententiam beati Iacobi apostoli. Scienti, inquit, bonum et non facienti peccatum est . Frigus enim ignorantiam significat. Hic ergo frigidus non punietur de transgressione intellectus, sed de ignorantia tantum. uel ideo optat eum esse frigidum  potius quam tepidum, quia tales idiote et simplices citius conuertuntur ad meliorem uitam, et ad maiora promouentur quam superbi sapientes. Unde ait beatus Paulus: Sapientia inflat; caritas edificat . Tepidum namque dicimus qui cum Dei notitiam habeat, caritatis feruore caret, uel fidem sine operibus tenet. Ac si aperte dicat: Sed quia tepidus, id est torpens est, et nec frigidus, nec calidus, incipiam te  euomere ex ore meo, id est remouere de consortio sanctorum per predicatores meos, in quibus loquor.

uERS. 17.---Quia dicis, quod diues sum uel locupletatus, et nullius egeo; et nescis quia tu es miser, et miserabilis, et pauper, et cecus, et nudus. Ac si apertius diceret: Ideo iterum euomam te, quia dicis,  id est deliberas apud te ita dicens: Me non oportet amplius laborare sicut peccatores quia diues sum, id est purgatus in baptismo; uel diues scientie diuine et secularis, et locupletatus, repletus uidelicet uirtutibus. Et nullius egeo: et ego scilicet ex mea parte quedam alia bona addidi. Et nescis tu qui hoc dicis, id est non intelligis quia tu es miser  et es miserabilis, in tantum quod per ignorantiam pereas, et es pauper ab operibus uidelicet uirtutis, et cecus, non habens lumen scientie, quia non cognoscis uitia, et nudus a uirtutibus in animo. Quamuis igitur talis sis, ego tamen misericordiam non denogo; sed

 uERS. 18.---Suadeo tibi emere a me aurum ignitum probatum, ut locuples fias et uestimentis albis induaris, et non appareat confusio nuditatis tue. Ac si patenter dicat: Suadeo tibi, id est cohortor te fructum penitentie, ieiunando scilicet et orando, emere a me aurum, id est meipsum, uel caritatem; ignitum, splendidum scilicet et probatum, ubi nichil erit immunditie, quod te dilectione Dei et proximi feruere faciet. uel aurum, id est diuinam sapientiam, que te purificabit, et ad bene operandum accendet; ideo uidelicet, ut locuples fias uirtutum operibus, et uestimentis albis induaris, id est ipsis uirtutibus; et non appareat confusio nuditatis tue, que apparuit in primis parentibus cooperire uolentibus culpam suam quibusdam excusationibus,  quando dictum est: Adam ubi es? 

Notandum quia quinque modi sunt specialiter quibus a Domino flagellantur homines. Aliquando uidelicet ad augmentanda merita, sicut Iob et Tobias; aliquando ad custodiam uirtutum, ut Paulus; aliquando ut peccata preterita corrigantur, sicut paralyticus, cui dictum est: Ecce sanus factus es: uide ne pecces, ne deterius tibi aliquid contingat . Aliquando uero non ut emendentur, sed ut duplici perditione pereant, ut Antiochus et Herodes; aliquando ut Dei gloria per hoc ostendatur manifesta, sicut Lazarus, et cecus natus . Sed electi quocunque modo flagellentur, meliores efficiuntur ex flagello. Iterum subsequenter ait: Et collyrio inunge oculos tuos ut uideas. Quasi diceret:  Unge dono sancti Spiritus mentem, quam terrena clauserant. uel inunge oculos tuos collyrio, id est compunctione et lacrymis penitentie. Unde ait Psalmista: Preceptum Domini lucidum, illuminans oculos . Sequitur:

uERS. 19.---Ego quos amo, arguo et castigo. Ac si diceret: Huic mee exhortationi debes acquiescere, quia ego, causa premissa, quos amo, uerbis arguo; sua uidelicet peccata illis cognoscere facio, et flagellis castigo, et castos reddo. Aemulare ergo, et penitentiam age. Aemulus studiosus dicitur, uel inuidus uel imitator. Quasi diceret: Aemulare quos uides pati aduersa, et age penitentiam de tepiditate tua.

uERS. 20.---Ecce, inquit, sto ad ostium et pulso.  Ac si diceret: Quia tu es tepidus, ecce sto ad ostium, scilicet ad cor clausum, et pulso, id est increpo. Sto, id est exspecto uel inspiro, uel per predicatores uoco. Si quis audierit, ait, uocem meam, et aperuerit mihi ianuam, introibo ad illum, et cenabo cum illo, et ipse mecum. Ac si aperte dicat: Si quis audierit  uocem meam, et apparuerit  ianuam, introibo  ad illum, et cenabo cum illo, quia fide et opere eius delector, et ipse mecum, quia letabitur de mea uisitatione et auxilio. Cena est communis refectio, quia cenon commune dicitur. Iterum subiungit dicens:

uERS. 21.---Qui uicerit, dabo ei sedere mecum in  throno meo: sicut et ego uici, et sedi cum Patre meo in throno eius. Ac si aperte diceret: Qui uicerit omnia hec supradicta, dabo ei sedere mecum, id est iudicare, in throno meo, in illis uidelicet in quibus sedeo ego, et iudico: sicut et ego uici, et sedi cum Patre meo in throno eius; quia uictoria eius et sessio eius est causa uictorie eorum et sessionis eorum. Hoc de prelatis, et per prelatos, de subditis intelligi potest. Sciendum itaque quia quod illi tales et ceteri subiecti non habebunt in se, habebunt in suis prelatis. Qui ergo per se non iudicabunt, utique per suos prepositos iudicabunt. Tanta enim erit in illis caritas, ut quod quisque uiderit in altero, suum deputabit. Ideoque quod non habebit in se, habebit in altero. Sicque omnes electi  potestatem habebunt iudicandi in prelatis, sicut habet potestatem totum corpus hominis loqui per os, uidere per oculos, audire per aures, odorare per nares, operari per manus, cum singula membra certa habeant officia, quia quod unumquodque membrum non habet in se, habet in altero. Sed ut ad hanc dignitatem Ecclesia peruenire possit, in hac interim peregrinatione humiliata gemit. Nec querit celsitudinis culmen, ubi tota uita sanctorum humilitatis obtinet nomen.

uERS. 22.---Qui habet, inquit, aures, audiat quid Spiritus dicat Ecclesiis.



CAPUT Iu.

Finita prima uisione ingredietur secundam, dicens:

 uERS. 1.---Post hec uidi: et ecce ostium apertum in celo. Hec uisio non prima sed secunda ponitur, quia, cum suos ad tribulationes inuitat, non ualet pati, nisi prius neglecta corrigantur, quod fuit in prima. Fere tota hec secunda uisio de ultimis fidelibus agit, quod multum ualet ad animationem presentium: pauca etiam inducit de his, qui ante Incarnationem Christi passi sunt, quod ad idem ualet. In hac secunda uisione agit de sedente in throno et ornatu eius, et de agno aperiente librum, id est diuinam dispositionem; et de reparatione humani generis, et de soluente septem sigilla; ut, cum uiderimus Deum tantam intelligentiam Scripturarum impendisse fidelibus, grati ei simus, et pro eo pati non formidemus. Quid ergo in secunda uisione beatus  Ioannes uiderit, audiamus.

Post hec, inquit, uidi: et ecce ostium apertum in celo Non hoc ad uicissitudinem temporum referendum est, sed ad ordinem uisionum. Ac si patenter dicat: Post hec uidi: non tempore, sed ordine; et uidere potui, quia ecce ostium apertum in celo, id est in Ecclesia, Scriptura scilicet, que est uia ducens ad uitam, uel Christus qui uere est ostium, cuius mysteria ante clausa fuerunt, modo sunt aperta his qui fide et opere sunt celum. Reuera Christus est ostium in Ecclesia nulli fidelium clausum, sed apertum, nisi furibus, id est hereticis, eiusque precepta respuentibus. Iterum subiiciens, ait: Et uox prima, quam audiui, tanquam tube loquentis  mecum, dicens: Ascende huc, et ostendam tibi que oportet fieri cito post hec. Quasi diceret: Et uox prima quam audiui, id est prophetica, quia nouum testamentum precedit, tanquam tube  loquentis mecum, uidelicet non dissentiens a rationalitate mea, reddens rationem cur pati deceat, dicens: Ascende huc, et ostendam tibi que oportet fieri cito post hec. Ac si dicatur: tu correctus amplifica animum ad intelligendum ista alia, et ascende de superficie littere huc, id est ad spiritualem intellectum, et ostendam tibi tribulationes et miracula, que oportet fieri post hec. Que iam preterierunt, dicit adhuc oportere fieri, utpote in eodem statu, quo ceperunt, permansura, post hec in alio statu fiant. uel post hec, id est in  ultimis fidelibus. Ac si aperte dicat: Postquam Ecclesias tuas de suis peccatis correxisti, te oportet celi uidere secreta, per que fideles animentur ad prelia. Iterum subsequenter ait:

uERS. 2.---Statim fui in spiritu, et ecce sedes posita erat in celo, et supra sedem sedens. Non est ita intelligendum quod spiritus eius a corpore fuerit ablatus, et sic statim uiderit uisionem; sed sicut iam superius dictum est, mente totum hoc uidit. uis enim Spiritus sancti subleuauit mentem illius ad contemplanda celestia mysteria, nichilque per corpus uel audiuit uel uidit; sed a Spiritu sancto in exstasi raptus, eductus est ut uideret et audiret spiritualiter; audiens retineret, possetque ea scribere et ad posteros transmittere. Si uero ad electos  hoc referre uolumus, spiritualis in hoc eorum conuersatio declaratur quibus per Paulum dicitur: Non estis in carne, sed in spiritu . Et iterum: Spiritu ambulate et desideria carnis non perficietis . Statim, inquit, fui in spiritu. Ac si apertius diceret: Statim, id est non repugnaui, sed sine mora abieci curam totius terrenitatis: et quia ita desiderabam, ecce sedes posita erat in celo, maiores scilicet in Ecclesia in quibus Deus sedet et iudicat; et supra sedem sedens: ut excedens sedet in aliis sibi subditis. Christus supra inter candelabra ambulans, nunc sedet, id est merita singulorum diiudicans, de quo digne facit his memoriam, quos hortaturus est ad prelium.

 uERS. 3.---Et qui sedebat, inquit, similis erat aspectui lapidis iaspidis et sardini. Ac si patenter dicat: Qui sedebat, paratus scilicet ad iudicandum, prius incognitus, similis erat aspectui lapidis iaspidis, id est apparuit per carnem mundo, confringens ut lapis inimicos, robur suis et pascua prebet, et diuinitus uiret. Erat etiam similis sardino, caro illius scilicet rubens in passione Per horum duorum lapidum colorem notat Deum et hominem. Christus habet uirorem in diuinitatis claritate; habet etiam ruborem in humanitate, per quam et Adam, qui rubra terra interpretatur, ad celestia reuocauit; et ideo quod in eo uiret potentie est; quod rubet, misericordie. Et qui ex eo quod uiret, scilicet quod Deus est, nos creauit;  ex eo quod rubet, redemit. Iaspis subobscurus significat per uiriditatem latentem in homine diuinitatem; sardis autem rubens significat passionem: Et iris erat in circuitu sedis similis uisioni smaragdine. Grece, Latine dicitur arcus. Arcus autem in die pluuie apparet, et est signum propitiationis, dicente Domino tempore diluuii ad Ne : Ponam arcum meum in nubibus celi, etc. Smaragdinus lapis uiridis est et rubeus. Per uiridem ergo colorem, qui est aquaticus, baptisma intelligitur; per rubeum uero dona sancti Spiritus in baptismo accepta, per que comburuntur peccata, designantur. Per glaucum uero colorem, qui est inter rubeum et uiridem, temperatur iustitia rubedinis, et propitiatio uiriditatis. uel in his coloribus  notatur iudicium aque preteritum, et ignis futurum, in quibus Deus suos saluabit. Sequitur:

uERS. 4---Et in circuitu sedis sedilia uiginti quatuor. Quasi diceret: Ex omnibus partibus principalis sedis uidi uiginti quatuor sedilia ut appendicia, et iudicio eius consentientia. Sedilia uiginti quatuor dicuntur libri duodecim apostolorum et duodecim prophetarum. Iterum subiungit dicens: Et supra thronos uiginti quatuor seniores sedentes, circumamictos uestimentis albis et in capitibus eorum corone auree. Omnes doctores ueteris siue noui testamenti dicuntur duodecim propter fidem uidelicet Trinitatis, quam annuntiant quatuor partibus mundi. uel uiginti quatuor fiunt per sex et quatuor, ex quibus sex referuntur ad opera, que Deus sex diebus fecit;  quatuor ad Euangelia, id est ad Ecclesiam, que ueteri et Nouo Testamento opera Dei colit. Sicut sexies quatuor uel quatuor sex faciunt uiginti quatuor, ita quater tria uel ter quatuor faciunt duodecim Nam in uigniti quatuor continentur bis duodecim. Supra thronos, inquit, uiginti quatuor seniores sedentes: perfecti scilicet in Ecclesia habentes senes  mores, congregati de qua tuor partibus mundi, complentes decem precepta per geminam dilectionem Dei et proximi, sedent, id est quiescunt ab aliis curis commorantes et delectantes in scientia uiginti quatuor librorum. Circumamictos uestimentis albis, que in baptismo induerunt, quibus peccata teguntur, et albescunt exterius in bonis operibus, et interius  in anima uirtutibus. Et in capitibus, id est in mentibus eorum erant corone, id est uictorie per sapientiam uel per caritatem pertingentem etiam ad inimicos auree. Iterum subiiciens, ait:

uERS. 5---Et de throno procedunt fulgura, et uoces, et tonitrua. Ac si diceret: De throno. id est de Ecclesia, que pluit spiritualem doctrinam, procedunt fulgura, scilicet miracula, que terrent et illuminant, et uoces, admonitiones uidelicet ad beatitudinem, et tonitrua, id est comminationes de eterna morte. Et septem lampades, inquit, ardentes ante thronum, que sunt septem spiritus Dei id est, septem dona sancti Spiritus, que accendunt et illuminant corda hominum, qui sunt sedes Dei. Grece, Latine flamma dicitur. Iterum subsequenter ait:

 uERS. 6.---Et in conspectu sedis tanquam mare uitreum simile crystallo. Ac si aperte dicat: In conspectu sedis, id est in euidentia Ecclesie prophetica lex primo accedentibus ad fidem Christi est, quasi mare, id est profunda, quorum intellectus litteralis dicitur. Magis uero aliquantulum promotis similis uitro puro, quod aliquantulum clarius uidetur, quorum intellectus dicitur moralis. Perfectissimis autem est similis crystallo, per quod clarissime uidetur, quorum intellectus dicitur spiritualis. Sicut crystallus ex nimio frigore durescit in lapidem, sic et fideles ex nimietate tribulationum, que ideo illis ab impiis, uidelicet ut a caritate frigescant, ingeruntur, transeunt in conformitatem lapidis angularis, id est Christi. uel quia  crystallus hanc habet naturam, quia aqua madefacta et radio solis exposita emittit ex se scintillas ignis, sic fideles in Ecclesia aqua baptismatis uel imbre sancti Spiritus madefacti, expositi radio solis, id est ad exemplum Christi, emittunt ex se scintillas ignis, accendendo alios ad bene operandum. Unde ait beatus Paulus: Hoc faciens carbones ignis congeres super caput eius . Sequitur: Et in modo sedis, et in circuitu sedis quatuor animalia plena oculis ante et retro. Ac si aperte dicat: uidi in medio sedis id est in medio orbis, scilicet in Ierusalem, ubi primum cepit fieri sedes Dei, et in circuitu sedis, id est per totum orbem, ubi amplificata est sedes Dei; quatuor animalia, ordo scilicet Noui et ueteris Testamenti predicatorum,  plena oculis, ad hoc ut quatuor Euangelia ab hereticis defendant, ante et retro, memores peccatorum preteritorum, et cauentes sibi in futurum; uel habentes cognitionem de his, que Deus in principio fecit, et facturus est in fine mundi. uidi, inquit, quatuor animalia, id est omnes ueteris et Noui Testamenti doctores in medio uelut sustentatores, sedis id est Ecclesie, et in circuitu, circumquaque scilicet uelut excubie sedis, agendo de presentibus, que sunt inter preterita et futura, agendo de preteritis et futuris. Iterum subiungit, dicens:

uERS. 7.---Et animal primum simile leoni, Marcus scilicet, qui sub similitudine leonis regalem narrat prosapiam Christi, qui ideo similis leoni  dicitur, quia sicut leo uocem magnam emisit, dicens: Factum est uerbum Domini super Ioannem Zacarie filium in deserto  . Et secundum animal simile uitulo, scilicet Lucas, qui loquitur de sacrificiis Patrum ueteris testamenti, quod in eis figuretur. Sic enim in initio Euangelii loquitur, dicens: Fuit in diebus Herodis, regis Iudee, sacerdos nomine Zacarias . Et tertium animal habens faciem quasi hominis, scilicet Mattheus, qui de Dei et uirginis Filii humanitate sic loquitur dicens: Liber generationis Iesu Christi filii Dauid, filii Abraham . Et quartum animal simile aquile uolanti, scilicet Ioannes transcendens omnem humanam atque angelicam creaturam, ipsam diuinitatem irreuerberatis oculis contemplatus dicens:  In principio erat uerbum .

Hec animalia typice Christum significant, qui pro humani generis salute dignatus est nasci, mori, resurgere; et ascendens in celum, sedet in dextera Dei Patris. Dei etiam animalia sunt fideles rationales et mansueti, ut homo; sine terrore ferentes aduersa, ut leo; sese mortificantes, ut uitulus in sacrificio; celestia petentes, ut aquila. Leo, ut fertur, mortuus nascitur, et die tertia uoce patris uiuificatur. Sic et Christus die tertia resurrexit. Et resurgere oportuit, quia mortuus fuit. Et mori potuit, quia homo exstitit. Et cum homo et mortuus  fuerit, resurgere potuit; quia aquila, id est non homo, sed Deus et homo fuit. Ezechiel, quod futurum erat, preuidens, prius hominem posuit, deinde leonem , quia Christus homo nascendo fuit, in predicatione autem leo exstitit. Postea uero uitulum posuit, quia sacrificatus Deo Patri in ara crucis fuit: tandem aquilam, quia ad celos ascendit. Ioannes uero hec omnia impleta uidens, primo leonem posuit quasi fundamentum totius fidei. Iterum subiiciens, ait:

uERS. 8.---Et quatuor animalia singula eorum habebant alas senas. Ac si apertius diceret: Ad hoc, ut ista de Christo predicarent, bene instructi erant. Prima ala lex est naturalis, secunda lex Mosaica, tertia prophetica, quarta euangelica, quinta  institutiones apostolorum, sexta quorumcunque, ut Augustini, Gregorii, Hieronymi, Ambrosii, Benedicti et Isidori, per quos sancta Ecclesia alta petit, et a quibus predicatores accipiunt totius predicationis firmamentum. uel sex ale cognitio est operum, que Deus sex diebus perfecit, quorum notitia multum subleuantur, qui in eis bene operantur. Et in circuitu, inquit, et intus plena sunt oculis. Reuera doctores Ecclesie, quia se mundos seruant, et alios exemplis informant; per litteram simplices, per allegoriam uero perfectiores instruunt; uel quia in medio et in finibus terre illuminant, in circuitu et intus plena sunt oculis; uel plena oculis intus, id est in conscientia munda, et in circuitu, scilicet in conspectu hominum irreprehensibiles  sunt; uel quia fidem, quam habent in corde foras manifestant in ore. Iterum subsequenter ait: Et requiem non habebant die ac nocte dicentia: Sanctus, sanctus sanctus Dominus Deus omnipotens, qui erat, qui est, et qui uenturus est. Ter dixit sanctus, quia Deus trinus est in personis, et semel Dominus Deus omnipotens, quia unus in maiestate, qui erat sine principio, et qui est immutabilis, et qui uenturus est: Filius scilicet corporaliter apparebit, imo etiam ipsa diuinitas se fidelibus manifestabit. Sequitur:

uERS. 9-10.---Et cum darent illa animalia gloriam, et honorem, et benedictionem sedenti super thronum, uiuenti in secula seculorum, procidebant uiginti quatuor  seniores ante sedentem in throno, et adorabant uiuentem in secula seculorum, mittentes coronas suas ante thronum dicentes: Dignus es, Domine, etc. Ac si patenter dicat: Cum darent illa animalia, id est, omnes doctores Ecclesie cum attribuerent, et predicarent, et profiterentur fidei sue, uel in resurrectione gloriam, uel in ascensione honorem operationis, uel in exaltatione benedictionem superne remunerationis, sedenti super thronum, uiuenti in secula seculorum, procidebant uiginti quatuor seniores; id est omnes ueteris et Noui Testamenti predicatores humiliabant seipsos ante sedentem in throno, id est in beneplacito eius; et omne bonum  suum ad illum referebant, dicentes: Non nobis, Domine, non nobis; sed nomini tuo da gloriam . Et adorabant uiuentem in secula seculorum: quod a se uidelicet non habebant ab illo, requirebant uoce, opere, et in secreto cordis, mittentes coronas suas ante thronum, id est attribuentes Deo uictoriam uitiorum uel tribulationum, exemplum laudis dantes aliis, dicentes:

uERS. 11.---Dignus es, Domine Deus noster, accipere gloriam et honorem, et uirtutem; quia tu creasti omnia, et propter uoluntatem tuam erant, et creata sunt. Quasi dicerent: Dignus es Domine Deus noster accipere a nobis gloriam, et honorem, et uirtutem; quia tu omnia bona hec tribuisti nobis, et ideo tibi sunt attribuenda, non nobis. Ideo etiam  omnia ad te sunt referenda, quia tu creasti omnia, et non de subito, sed propter, id est, iuxta tuam uoluntatem erant in arte, priusquam formarentur in opere. Et creata sunt, uisibiliter existendo: uel quedam secundum spiritualem creationem iam erant in predestinatione omnipotentis Dei, et creata sunt in opere uisibili. Hoc denique figuratum est, quando Domino Ierosolymam ueniente, turba que obuiam illi uenit, palmas, quibus uictoria significatur, ante pedes asine cui sedebat prostrauit . Quod enim per palmarum ramos in uia stratos, hoc significatur per coronas ante thronum positas.



CAPUT u.

 uERS. 1.---Et uidi in dextera sedentis supra thronum librum scriptum intus et foris signatum sigillis septem. Ac si diceret: uidi in dextera Dei Patris sedentis supra thronum, id est in Filio per quem omnia fecit, ad quem totius libri intentio dirigitur; librum scriptum intus et foris, scilicet duo Testamenta, que idem sunt foris secundum uetus significans, uel quia forinseca promittit. Intus, secundum Nouum significatum, uel quia interdum promittit beatitudinem. uel intus, id est in occultioribus, secundum perfectiores; foris in simplicioribus uerbis, secundum minus perfectos: signatum, id est clausum, sigillis septem, uniuersis scilicet mysteriis et obscuritatibus de septem etatibus mundi. uel clausus erat liber septiformi Spiritu,  per quem fides aperitur. uel liber dispositio est diuina de reparatione hominum, qui est scriptus, id est manifestatus, intus, scilicet obscure in ueteri Testamento, ut Moyses ait filiis Isrel: Ad uesperum immolabitis agnum , ibi manifestans in ultima etate futuram nostram reparationem per Christi immolationem, et foris, id est euidenter in Nouo Testamento. Iterum subiiciens ait:

uERS. 2.---Et uidi angelum fortem predicantem uoce magna, id est quemlibet priorum Patrum inquirentem et aliis annuntiantem, ac pre nimio desiderio tandiu differri conquerentem, et dicentem: Quis est dignus aperire librum et soluere signacula eius? Ac si apertius dicatur: Putas uidebo? Putas  durabo? Quis est dignus aperire librum? id est implere diuinam dispositionem de humani generis reparatione, et soluere, scilicet manifestare; et exponere signacula, id est enigmata et obscuritates libri septem? Nullus, nisi Dei et uirginis Filius. Huius itaque libri apertio humani generis est redemptio.

uERS. 3.---Et nemo poterat in celo, neque in terra, neque subtus terram aperire librum, neque respicere illum. Ac si aperte dicat: Nemo eorum qui erant in celo, uidelicet angelus; neque in terra, homo, neque subtus terram, anima carne exuta, poterat aperire librum, id est implere diuine dispositionis [f. diuinam disposition.], uel utriusque Testamenti sacramenta perfecte intelligere, neque  respicere illum. Unde dicitur: Generationem eius quis enarrabit? 

uERS. 4.---Et ego flebam multum, quia nemo dignus inuentus est aperire librum, nec uidere eum. Ac si apertius diceret: Ego Ioannes flebam multum in persona scilicet antiquorum Patrum, qui dolebant humani generis diuturnam captiuitatem, et illius reparationem ad plenum non intelligebant. De quibus in Euangelio discipulis ipse Dei et uirginis Filius ait: multi reges et prophete uoluerunt uidere, que uos uidetis, et non uiderunt; et audire que auditis, et non audierunt . Ideo, inquit, ego flebam multum: quia non solum nemo dignus erat aperire librum; sed neque respicere illum; nullus uidelicet perfecte intelligere poterat dispositionem  humane redemptionis.

uERS. 5.---Et unus de senioribus dixit mihi: Ne fleueris. Quilibet uidelicet propheta, qui Christi aduentum annuntiando aliis, consolatur. Unde Isaias propheta ait: Ecce ueniet Dominus princeps regum terre, et ipse aufert iugum captiuitatis nostre . Sed quid senior dixerit audiamus: Ecce uicit leo de tribu Iuda, radix Dauid, aperire librum, et soluere septem signacula eius. Preteritum posuit pro futuro. Ac si patenter Moyses uel Dauid, siue aliquis prophetarum antiquo populo ad consolationem loqueretur dicens: Ecce uicit leo de tribu Iuda, id est uincet diabolum, mundum, mortem, et infernum: radix Dauid, procedens uidelicet de semine  Dauid, uel firmamentum Dauid, per quem Dauid subsistet, uincet dico ad hoc, ut aperiat librum, et soluat, id est exponat septem signacula eius, enigmata scilicet et obscuritates reparationis humane. Leo iste, qui mundum et fortem armatum, id est diabolum uicit, humilibus parcit, et superbis resistit. Leo dum fugatur, per montes fugit; nodo, quem habet in cauda, delet uestigia; ita Christus per montes fugit, celos uidelicet ascendit, diuinitas Iudeos latuit, assumpta carne diuinitatem texit, ne posset agnosci. Sicut leo, apertis oculis, consueuit dormire, ita Christus exspirauit, diuinitate uiuente. Sequitur:

uERS. 6.---Et uidi: et ecce in medio throni, et quatuor animalium, et in medio seniorum, agnum  stantem tanquam occisum, habentem cornua septem, et oculos septem, qui sunt septem Spiritus Dei, missi in omnem terram. Exsequitur quomodo uicerit leo, et ubi. Quasi diceret: Sicut unus de senioribus, ex sanctis uidelicet prophetis, mihi predixerat, uidi: et ecce in medio throni, id est in communi utilitate Ecclesie et quatuor animalium, scilicet Noui Testamenti predicatorum, et in medio seniorum, id est prophetarum, agnum stantem, simplicem uidelicet, innocentem, suos milites certantes adiuuantem, tanquam occisum, quia etsi mortuus est ex infirmitate carnis, uiuit tamen ex uirtute Dei : uel inter suos tanquam occisus in quibus quotidie mortificatur, habentem cornua septem, homines scilicet mundos in septem etatibus mundi, et oculos  septem, qui sunt septem spiritus Dei, missi in omnem terram. Iterum subiungit dicens:

uERS. 7.---Et uenit: et accepit librum de dextera sedentis in throno. Ac si diceret: uenit Dei Filius per carnem ad cognitionem hominum, et accepit librum, id est dispositionem reparationis humane, de dextera, a uerbo scilicet sibi coniuncto; uerbum dico Dei Patris sedentis in throno.

uERS. 8.---Et cum aperuisset librum, quatuor animalia, et uiginti quatuor seniores ceciderunt coram agno, habentes singuli citharas et phialas aureas plenas odoramentorum, que sunt orationes sanctorum. Ac si apertius dicatur: Cum aperuisset librum, id est cum omnia que de se predicta erant, manifestasset,  quatuor animalia, omnes uidelicet predicatores et uiginti quatuor seniores, id est omnes iudices in Ecclesia, ceciderunt coram agno, scilicet humilia de se sentiendo ipsumque imitantur, ut et ipsi ad similitudinem eius patiantur, et tam pro se, quam pro sibi subditis reddentes Deo Patri, et eidem agno, et Spiritu sancto gratias de redemptione humani generis. Habentes singuli citharas, id est mortificantes et macerantes carnem suam reddebant Trinitati dulce sonum, gratas scilicet laudes. Cithara constat ex ligno et chorda; lignum ergo est crux Christi, chorda sanctorum caro, que tenditur in ligno, dum diuersis tormentis eumdem sonum reddentes, crucem Christi imitantur. Et phialas aureas, lata scilicet corda diuina sapientia et caritate,  etiam usque ad inimicorum dilectionem repleta; plenas odoramentorum, que sunt orationes sanctorum Deo suauiter redolentium. Quod Psalmista precatur dicens: Dirigatur, Domine, oratio mea sicut incensum in conspectu tuo .

uERS. 9.---Et cantabant canticum nouum dicentes: Dignus es, Domine, etc. Cum exsultatione quippe sancta Ecclesia canticum nouum cantat, id est Nouum Testamentum opere profitetur, dum in morte Christi baptizatur; et cum letitia annuntiat preceptum Christi, id est mandatum nouum do uobis: ut diligatis inuicem sicut dilexi uos . Sed quid ueteris et Noui Testamenti seniores dicant, audiamus:

 uERS. 10.---Dignus es, Domine, accipere librum, et aperire signacula eius, quoniam occisus es, et redemisti nos Deo in sanguine tuo ex omni tribu, et lingua, et populo et natione: et fecisti nos Deo nostro regnum et sacerdotes: et regnabimus super terram. Ac si apertius dicerent: Dignus es, Domine Iesu Christe, quia es immunis a peccato, accipere in quantum homo es, de manu Patris librum, id est officium humane reparationis; et aperire nascendo, moriendo, resurgendo, atque ascendendo, signacula eius; et uere dignus, quoniam occisus es; etenim redemisti nos Deo obediens in sanguine tuo ex omni tribu Iudeorum, et lingua gentilium, et ex omni populo gentili et natione, tam seruorum quam liberorum; et fecisti nos Deo nostro  regnum,  spiritualiter scilicet regnantes, et sacerdotes, nos ipsos offerentes, et pro aliis orantes; et regnabimus, ab omni seruitute, sicut reges super terram uiuentium, uel super omnia terrena, despiciendo ea. Omnes electi reges appellantur, quia tyrannidem uitiorum in se consurgere non sinunt. Redemisti nos, inquit, ex omni tribu et lingua. Tribus dicitur a tribus ordinibus, in quibus septuaginta due lingue sunt; in singulis quarum, multi populi; in populo, nationes. Non enim est apud Deum personarum distinctio, sed in omni gente qui timet Deum, et operatur iustitiam, acceptus est illi . Iterum subsequenter ait:

uERS. 11-12.---Et uidi et audiui uocem angelorum  multorum in circuitu throni, et animalium et seniorum; et erat numerus eorum millia millium dicentium uoce magna: Dignus est agnus qui occisus est accipere uirtutem et diuinitatem, et sapientiam, et fortitudinem, et honorem, et gloriam, et benedictionem. Ac si apertius diceret: Non solum animalia et seniores ex officio suo uidi idem attestantes, sed etiam omnes angeli congratulabantur eis. uidi, inquit, et audiui uocem angelorum multorum, electorum uidelicet spirituum supernorum, qui Ecclesiam muniunt et custodiunt; qui de reparato consortio sanctorum hominum gratulantur; qui testimonium perhibent Christo in annuntiatione, natiuitate, passione, resurrectione, et ascensione, iudicem uenturum testati sunt. uel angeli minores homines, id  est subditi sunt in Ecclesia angelicam uitam ducentes, qui circumdant et honorant suos prelatos, et suos iudices testimonio eorum consentientes et confirmantes. Et erat numerus omnium uidelicet supradictorum, millia millium, id est nobis infinitus et incognitus; quia finitum est apud Deum quod hominibus est infinitum; quanto plures sunt testes, tanto maior est attestatio, et maius gaudium. Tot quippe sancti homines ascensuri sunt in celo, quot ibi remanserunt angeli, cadente diabolo; quoniam in omnibus angelorum ordinibus sancti homines locum habebunt. Quod beatus Gregorius testatur dicens  : »Superna illa ciuitas ex angelis atque hominibus constat: ad quam credimus tot homines  ascendere, quot illic contigit angelos remansisse, sicut scriptum est: Statuit terminos populorum iuxta numerum filiorum Dei ,« id est angelorum. Unde ait Hispaniarum doctor Isidorus  : »Bonorum angelorum numerus, qui post ruinam angelorum malorum est diminutus, ex numero electorum hominum supplebitur; qui numerus soli Deo est cognitus.« Sed quid multitudo angelorum et omnium sanctorum dicat, audiamus: O uos auditores, dignus est agnus qui occisus est, accipere uirtutem, id est immunitatem a peccato, et diuinitatem, quia Deus fuit uisus mortuus, et sapientiam, omnium rerum per uerbum sibi unitum, et fortitudinem, qua uicit diabolum constans in passione, et honorem in resurrectione, et gloriam, id est impassibilitatem  et immortalitatem, et benedictionem in exaltatione ascensionis: Ut in nomine Iesu omne genu flectatur celestium, terrestrium, et infernorum . Qui appellatur leo propter fortitudinem, ipse appellatur agnus propter innocentiam et simplicitatem, et quia in sacrificium est oblatus Deo Patri. Iterum apertius exponatur, ut audientium mentibus arctius imprimatur: Dignus est, agnus qui occisus est accipere uirtutem, id est spiritum consilii, et diuinitatem, spiritum scilicet pietatis, et sapientiam, spiritum uidelicet sapientie, et fortitudinem, id est spiritum fortitudinis, et honorem, spiritum uidelicet scientie, gloriam et benedictionem, id est spiritum timoris Domini. Sequitur:

 uERS. 13.---Et omnem creaturam, que in celis est, et que super terram, et subtus terram, et mare, et que in eo sunt: omnes audiui dicentes: Sedenti in throno et Agno benedictio, et honor, et gloria, et potestas in secula seculorum. Ac si patenter dicat: Omnem creaturam, id est omnes gradus fidelium, que in celis, scilicet angelorum militiam, et que super terram, uidelicet contemplatiuos, et subtus terram, id est electos mortuos, uel actiuos, qui designantur per mare uel mundum ad litteram, et que in eo sunt, qui sunt, id est immobiles manent; omnes audiui, id est animalia et seniores angelorum testimonio assensum prebent, omnes in simul dicentes, id est confitentes: sedenti in throno, et Agno, scilicet Deo Patri, et Filio, Deo uidelicet Trinitati,  quia Spiritus sanctus in Patre et Filio est, sit benedictio in miraculis, et honor in operatione, et gloria in confessione et potestas in secula seculorum iure scilicet, quia omnipotens est in resistendo uitiis. Ac si apertius diceret: Benedictio, id est augmentatio, quam habemus in bonis operibus, et honor quem inde consequitur  , et gloria de uirtutibus quas in baptismo accepimus, et potestas qua concupiscentiis resistimus; hoc totum non nobis sed Deo Patri, et Filio, et Spiritui sancto uiuenti in secula seculorum, attribuatur.

uERS. 14.---Et quatuor animalia dicebant: Amen;  id est alii iam facti quatuor animalia et uiginti quatuor seniores per predicationem supradictorum animalium et seniorum confirmando quod illi dixerant, dicebant: Amen; scilicet uerum est testimonium, quod Deo reddidistis. Et uiginti quatuor seniores ceciderunt in facies suas, et adorauerunt. Quasi diceret: uiginti quatuor seniores, id est omnes iudices Ecclesie, tam ueteris, quam noue legis non superbierunt, eo quod alios iudicarent, sed ceciderunt, uidelicet humiliauerunt se in facies suas, id est in corda sua et adorauerunt mente, ore, et opere, scilicet uenerati sunt Deum, eo quod eorum conscientie bone erant.



CAPUT uI.

uERS. 1.---Et uidi quod aperuisset Agnus unum  de septem sigillis. Superius dictus est: Ecce uicit leo de tribu Iuda aperire librum et soluere septem signacula eius; et tunc uidi quod aperuisset Agnus unum de septem sigillis, illud uidelicet quod futurum erat in primo statu de septem statibus Ecclesie. Apertio sigilli reuelatio est sacramenti. uerum per septem sigilla, sicut supradictum est, plenitudo mysteriorum absconditorum designatur, que latebant ante aduentum Domini. Et audiui unum de quatuor animalibus, dicens tanquam uocem tonitrui: ueni, et uide. Ac si diceret: Audiui unum de quatuor animalibus, id est de quatuor ordinibus quatuor Euangelia predicantibus, dicens, tanquam uocem tonitrui, quia Euangelium terret, sicut tonitruum. Animalia  Ioannem, id est primitiui sequentem inuitant Ecclesiam. Ac si aperte dicant: ueni, et a mysterio transi, et completam uide ueritatem.

uERS. 2.---Et ecce equus albus, et qui sedebat super illum, habebat arcum, et data est ei corona, et exiuit uincens ut uinceret. Ac si patenter dicat: Ecce equus albus, id est primus status, scilicet Ecclesia in baptismo albata, uel maxime predicatores qui ubique Deum ferunt, uel caro Christi immunis a peccato; et qui sedebat super illum habebat arcum, Christus scilicet habens Scripturam, qui illuminat suos, et occidit inimicos: et data est ei corona, id est diuina Scriptura, que uulnerat corda audientium, et resistit hereticis; et exiuit uincens ut uinceret in se uel in suis membris gentes,  quia quod predicatores faciunt, Deo attribuimus. uel, exiuit de sinu Patris, uel de utero uirginis uincens ut uinceret in se et in membris suis diabolum, et omnes superbos. Primus status Ecclesie per album equum, id est per Ecclesiam innocentem, dealbatam uirtutibus, et fortem contra hereticos designatur. De septem igitur statibus primus status est predicatorum, qui intelligitur per equum album, secundus per equum rufum, tertius per nigrum, quartus per pallidum, quando uidelicet conuersi de Iudeis et gentibus passi sunt persecutionem ab hereticis; quintus in quo nos sumus  modo, in quo non adeo sunt rabies hereticorum; sextus in tempore Antichristi; septimus dies iudicii. Postquam ergo Agnus que de se predicta erant, impleuit, et Ecclesiam suam testimonio prophetarum et angelorum in fide solidauit; aperit ei sensum, ut intelligat Scripturas, et per predicatores exterius denuntiat quid pro hac fide pati debeant, et que auxilia uel quas coronas suis militibus preferat; quia facta memoria de reparatione, si de tribulationibus taceret, citius deficere possent, dum illis improuiso tribulatio insurgeret. Iterum subiungit dicens:

uERS. 3.---Et cum aperuisset sigillum secundum, audiui secundum animal, dicens: ueni et uide. Ac si diceret: Cum aperuisset sigillum secundum, id est  quando apostoli eorumque discipuli ceperunt predicare Iudeis infidelibus, ordine uidendi et tempore, audiui secundum animal de supradictis quatuor ordinibus predicantium Euangelii [f. Euangelium], dicens: ueni et uide. Ac si aperte dicat: O Ioannes, tibi prouide ab equo rufo, quia quod in corde habet, opere implet.

uERS. 4.---Et exiuit alius equus rufus: et qui sedebat super illum datum est ei, ut sumeret pacem de terra, et ut inuicem se interficiant homines, et datus est ei gladius magnus. Ac si patenter dicat: Exiuit, ab amicitia Dei, alius equus rufus, infidelis, superiori equo contrarius, scilicet aperti persecutores et sanguinolenti: et qui sedebat super illum, id est  diabolus, datum est ei, id est concessum, ut sumeret pacem, scilicet exteriorem, per Titum et uespasianum, de terra, id est de Iudea; uel, concessum est illi a Deo, ut auferret omnem quietem animi ab his qui sunt terrenis dediti. Et ut inuicem se interficiant gladio materiali uel spirituali, monendo ad malum opus, et dando prauum exemplar alter alteri. Et datus est illi gladius magnus, id est magna potestas interficiendi; quia non solum minores, sed etiam maiores, ut Petrus et Paulus interfecti sunt. uidens diabolus Ecclesiam institui ad locum unde ipse ceciderat supplendum, et  omnia nititur subuertere prius aperte, deinde occulte.

uERS. 5.---Et cum aperuisset sigillum tertium, audiui tertium animal, dicens: ueni et uide. Quasi  diceret: Cum aperuisset Agnus sigillum tertium, id est quando discipuli apostolorum transitum fecerunt de Iudeis ad gentes, audiui tertium animal, scilicet tertium ordinem predicatorum dicentium: ueni et uide, et prouide tibi ab equo nigro. Et ecce equus niger et qui sedebat super eum habebat stateram in manu sua. Ac si diceret: Ecce equus niger, id est gentilis populus uel heretici, offuscans sua uitia quibusdam bonis operibus; et qui sedebat super eum, ipsi uidelicet diabolo quod sui per eum operantur attribuimus, habebat stateram in manu sua,  quia non licebat ei nocere, nisi quantum ei permittebatur. uel, habebat stateram in manu sua, quia heretici dicunt se ueram in Scripturis discretionem habere; et quod predicant, se opere implere iactant. uidens diabolus se per apertos persecutores non profecisse, immitit hereticos qui falsis rationibus contra Ecclesiam contendant, ut eam facilius decipiant. Iterum subiiciens ait:

uERS. 6.---Et audiui tanquam uocem in medio quatuor animalium dicentium: Bilibris tritici uno denario, et tres bilibres hordei denario, et uinum, et oleum ne leseris. Ac si aperte dicat: Quia hic maius periculum pretenditur, audiui auxilium tanquam uocem angeli existentis in medio quatuor animalium, id est in communi utilitate predicatorum dicentium:  Ne timeatis, o fideles, quia non poterunt uos ledere; et uos diaboli ne ledatis eos, non enim perficietis, quia bilibres tritici denario, uas scilicet capiens duos sextarios plenos tritici, id est Ecclesia habens fidem, et operationem, emitur singulariter uno denario, uidelicet sanguine Christi. Et tres bilibres hordei plenos, denario emptos, id est eos, qui cum fide sancte Trinitatis complent duo precepta caritatis, et uinum et oleum, istos uidelicet qui sunt refecti uino, id est sanguine Christi, et oleo, id est Spiritu sancto uncti, ne leseritis. Libra constat ex duodecim unciis, et duodenarius ex duobus senariis; per quod intelliguntur illi, qui per geminam dilectionem duodecim apostolorum precepta complent. uel ne leseris illos, qui sunt  complentes quatuor euangelia cum fide sancte Trinitatis, et cum dilectione Dei et proximi, pleni tritici, id est abundantes refectiua doctrina, quia sunt redempti uno, id est solo denario, scilicet singulari sanguine Christi. Triticum in hoc loco perfectiores appellat, qui tribulatione attriti, igne excocti, Deo cibus suauis sunt  . Emina appendet libram unam, que geminata sextarium reddit; sextarius uero duarum librarum est, qui bis assumptus, uocatur bilibris, assumptus quater, fit Greco nomine conix [f. chenix], quinquies complicatus, quinarem siue gomor facit. uidens itaque diabolus, nec per apertas tribulationes, nec per apertas hereses se posse proficere, premittit falsos fratres, qui sub  habitu religionis obtinent naturam rufi et nigri equi. Iterum subsequenter ait:

uERS. 7.---Et cum aperuisset sigillum quartum, audiui uocem quarti animalis dicentis: ueni et uide. Ac si patenter dicat: Audiui uocem quarti animalis me admonentis sic: ueni ad fidem, et uide, id est prouide tibi: et est opus quia,

uERS. 8.---Ecce equus pallidus, scilicet mortui uel affligentes se sicut hypocrite, qui ideo ieiunant et uigilant, ut pallidi appareant: et qui sedebat desuper, uidelicet diabolus, nomen illi mors; quia per  eum mors intrauit in orbem terrarum , uel ad litteram quia quosdam occidit in corpore, quosdam in anima: et infernus sequebatur eum, id est insatiabiles terrenis uitiis imitantur illum; uel qui sunt in inferno ponendi, obediunt ei. Et data est illi potestas super quatuor partes terre interficere gladio, fame, et morte, et bestiis terre. Quasi diceret: Data, scilicet permissa est illi equo, id est hereticis, potestas super quatuor partes terre, scilicet super omnes malos ubique morantes uel super Iudeos et gentiles, hereticos et falsos Christianos, interficere fideles gladio materiali uel persuasionis, fame diuini uerbi, et morte spirituali, et bestiis terre, bestialibus uidelicet ministris. Hic aperte monstratur, quia singulis gentibus Deus  omnipotens angelos secundum meritum suum preposuit. Et sicut bonis bonum, id est Michelem, prefecit angelum; ita et malis malum. Unde est illud: Nemo est adiutor meus in omnibus his nisi Michel princeps uester . Quatuor etiam angeli, qui quatuor principalibus regnis sunt prepositi, non boni fuerunt, sed mali. Si Deus hanc famem immittit, quid inde peccat diabolus? Que questio facile soluitur; quia quod Deus facit iusto iudicio, diabolus facit inuasione, deceptione, et mala uoluntate. Sequitur:

uERS. 9.---Et cum aperuisset sigillum quintum, uidi subtus altare animas interfectorum propter uerbum Dei, et propter testimonium quod habebant. In hoc statu quinto subdit consolationem eis quibus  talia inferuntur, ut ea patienter tolerent, et geminas stolas exspectent, unam in presenti, et alteram in futuro. Ac si diceret: uidi subtus altare animas Iesu Christo capiti suo se humiliantes: uel sub, id est in absconso, quia nemo in hac uita plene percipit quomodo ibi sint. Animas dico interfectorum aliquibus tribulationibus, uel aperto martyrio propter uerbum Dei, id est preceptum quod impleuerunt, et propter testimonium quod ante reges et presides testati sunt. Ac si apertius dicatur: uidi subtus altare Dei, id est sub diuina potestate que fit per spirituale sacrificium, scilicet per cor contritum et humiliatum quod est, super altare, id est super Christum, qui est firmamentum nostrum, et  subtus eum, quoniam quasi in secreto conseruat nobis remunerationem illius sacrificii; animas interfectorum propter Dei testimonium, quod coram aliis testati sunt. In tabernaculo Moysi duo altaria fuerunt: prius scilicet ere coopertum sub diuo, ubi sacrificia cremabantur; aliud uero interius ante uelum, in quo tantum sanguis ponebatur et tymiama, et erat uestitum auro . Per hec duo altaria duo significantur populi. Per altare exterius carnalis, id est Iudaicus populus, qui tantummodo per legis opera et sacrificia putat se saluari posse, et iustificari; per altare uero aureum, quod erat interius, spirituales utriusque testamenti, qui non per legem aut per opera sacrificiorum se putant posse saluari solummodo, sed potius per  fidem Christi. Unde ait patriarcha Dauid: Sacrificium Deo spiritus contribulatus cor contritum et humiliatum .

uERS. 10.---Et clamabant anime uidelicet interfectorum, uoce magna, id est magno desiderio, dicentes: Usquequo, Domine,  non iudicas et uindicas sanguinem nostrum de his, qui habitant in terra? Ac si aperte dicant: Usquequo, Domine, sanctus, amans uidelicet sanctitatem in operibus, et uerus in promissis, quare non iudicas, faciendo discretionem bonorum et malorum, et uindicas, inferendo penas, sanguinem nostrum de his qui habitant  in terra, id est in terrenis delectationibus. Altari Christus intelligitur, super quem fideles offerunt, et quem habent munimentum.  uel ipse anime sunt altare, de quibus fumus procedit Deo delectabilis, et que fuerunt sanguine linite, modo existentes sub, id est in minori dignitate quam sunt future. Duobus modis petunt sancti ex caritate uindictam de inimicis; uidelicet, ut illi qui ad uitam eternam sunt predestinati, conuertantur de malo ad bonum; uelut illi qui, presciente Deo, damnandi sunt, moriantur et peccare desistant; ut per hoc minorem penam in inferno habeant. Anime itaque interfectorum idcirco ad Deum clamant, quia maius gaudium, et societatem sanctorum desiderant, et in damnatione impiorum diuine iustitie concordant.

uERS. 11.---Et date sunt illis singule stole albe: et dictum est illis, ut requiescerent tempus  adhuc modicum donec impleantur conserui eorum, et fratres eorum, qui interficiendi sunt sicut et illi. Ac si patenter dicat: Date sunt illis singule stole albe, id est beatitudo anime, et a Deo dictum est illis, scilicet inspiratum ut requiescerent uidelicet ut patienter exspectarent tempus adhuc modicum donec impleantur conserui eorum, serui scilicet causa ipsius Domini, et fratres eorum qui interficiendi sunt sicut et illi ex dilectione exspectare debent.

uERS. 12.---Et uidi cum aperuisset sigillum sextum, et terremotus factus est magnus, et sol factus est niger tanquam saccus cilicinus, et luna tota facta est sicut sanguis. Quasi diceret: Terremotus factus est magnus, persecutione uidelicet Antichristi; quia sicut  dicit Dominus, talis erit tunc tribulatio, qualis non fuit neque fiet, ex quo homines esse ceperunt . Et sol factus est niger, illi uidelicet in quibus Deus lucet, reputabuntur rei et peccatores, tanquam saccus cilicinus, claritatem suam in se retinentes. uel quidam ad tenebras decident. uel Christus sol uerus, et modo clarus, tempore Antichristi erit obscurus, id est nullis miraculis coruscans. Et luna, id est sancta Ecclesia, tota facta est sicut sanguis, quia uidelicet ubique patietur.

uERS. 13.---Et stelle celi, id est sancti prius lucidi, ceciderunt innitentes super terram, sicut ficus mittit grossos suos, scilicet fructus inutiles et inanes, et nunquam ad maturitatem peruenturos, qui boni uidebantur, et non erant, cum a uento  magno mouetur: cum Ecclesia uidelicet magno persecutionis Antichristi uento agitata fuerit, tunc fiet.

uERS. 14.---Et celum, id est Ecclesia, recessit sicut liber inuolutus, celando uidelicet predicationem impiis, sicut liber clausus: et omnis mons, uirtute scilicet eminentes, et insule de locis suis mote sunt; id est omnes fideles qui in medio amaricantium fluctuationes et contusiones erunt, mouebuntur de locis suis, id est de officiis suis; fide uidelicet et opere separabuntur a prauis hominibus, sicut scriptum est: Exite de ea, id est de Babylone, populus meus, et immundum ne tetigeritis .

uERS. 15.---Et omnes reges terre, et principes, et tribuni, maiores uidelicet et minores uitiis carnis  resistentes, et diuites bonis operibus, et fortes contra tentationes diaboli, et omnis seruus, id est coniugatus, uel Dei seruus, et liber a peccato uel a coniugio, absconderunt se in speluncis, scilicet petent suffragia angelorum, qui sunt excelsi montes, et in petris montium, qui fortes et indissolubiles sunt, id est ab apostolis et euangelistis et ceteris sanctis exorabunt auxilium, ut eorum precibus misericordiam iudicis impetrare possint.

uERS. 16, 17.---Et dicunt montibus et petris: Cadite super nos, et abscondite nos a facie sedentis super thronum, et ab ira Agni, quoniam uenit dies magnus ire ipsorum. Ac si dicerent: O uos montes et colles, id est omnes et sancti, cum magna affectione et compassione condescendite nobis, et uestris  orationibus abscondite nos a facie  sedentis super thronum, et ab ira Agni, Dei scilicet et hominis Iesu Christi; et ideo necesse est, ut cadatis super nos, id est ut uestris orationibus nobis subueniatis, quoniam uenit dies magnus ire ipsorum. Etenim quis poterit stare, nisi uestris adiuuetur precibus?



CAPUT uII.

uERS. 1.---Post hec, inquit, uidi quatuor angelos stantes super quatuor angulos terre, tenentes quatuor uentos terre, ne flaret uentus super terram, neque super mare, neque in ullam arborem. Ac si aperte dicat: uidi quatuor angelos, id est quatuor demones stantes, scilicet immorantes, super  quatuor angulos terre, etiam in remotissimis locis. Quatuor dicuntur pro mundi quatuor partibus; diabolus angelus dicitur, id est missus a Deo ad probationem bonorum et deceptionem malorum. Unde in libro Regum ait Micheas propheta Achab regi Israël interroganti: uidi Dominum sedentem super solium suum, et omnem exercitum celi assistentem ei a dextris et sinistris. Et ait Dominus: Quis decipiet Achab regem Isrel, ut ascendat, et cadat in Ramoth Galaad? Egressus est autem spiritus, et stetit coram Domino, et ait: Ego decipiam illum. Cui ait Dominus: In quo? Et ille ait: Egrediar, et ero spiritus mendax in ore omnium prophetarum eius.  Et dixit Dominus: Decipies, et preualebis; egredere ergo, et fac ita . Mittitur preterea spiritus nequam a principe diabolo ad subuersionem cunctorum. Tenentes, inquit, quatuor uentos terre: id est impedientes spirituales uiros terram Ecclesie temperantes: ne flaret uentus super terram,  neque super mare, id est super gentes, uel diuersis uitiis fluentibus.  Unde est illud: Surge aquilo, et ueni auster, perfla hortum meum, et fluant aromata illius . Sicut uentus nubes excitat, terram rigat, eamque fructuosam facit, faciem eius hilarem reddit; sic predicatio mentes hominum Tempore tribulationis nichil magis necessarium quam predicatio; sed diabolus nititur detinere eam in  omni loco. Quatuor boni angeli sunt iustitia, prudentia, fortitudo, et temperantia. E contra uero quatuor mali sunt iniustitia, imprudentia, debilitas, et intemperantia. Multiplici Ecclesie bello descripto, subiicit tempore huius belli diabolum nocere paratum, sed a Deo refrenatum, ne suis aliquatenus torpeant. Iterum subiungit dicens:

uERS. 2.---Et uidi alterum angelum ascendentem ab ortu solis, habentem signum Dei uiui. Ac si patenter dicat: E contra illos quatuor angelos malos uidi alterum angelum, scilicet magni consilii, ascendentem, id est facientem ascendere suos, ab ortu solis, uidelicet a Deo Patre, et per hoc habentem signum Dei uiui, id est crucem qua suos signaret, uel potentiam Deo Patri equalem; siue immunitatem  a peccato, per quam Deus apparet: quia preter ipsum est omnis homo peccator. Hic angelus est ille lapis sine manibus precisus, qui statuam quatuor metallis constantem confregit, et hic quatuor uentos soluit . Ex quo in cruce Christus exspirauit, ascendit, et diabolum uicit; paulatim per predicatores suos mundum illuminauit fide, sicut sol lumine. uel ascendit ab ortu solis, id est a Patre, proficiens sapientia et etate secundum quod homo est . uel a se secundum humanitatem ascendit, quia non concubitu uiri carnem assumpsit, sed ipse eam creauit, qui est ortus solis.

uERS. 3.---Et clamauit uoce magna quatuor angelis, quibus datum est nocere terre et mari, dicens:  Nolite nocere terre et mari, neque arboribus quoadusque signemus seruos Dei nostri in frontibus eorum. Magna uoce hic angelus, id est Dei uirginisque Filius quatuor malis angelis, quibus datum est nocere terre et mari, Iudeis uidelicet et gentibus amaricatis, clamauit, quando in passione demones magno imperio refrenauit, dicens: Nolite nocere, plusquam uobis permissum est, terre et mari, Iudeis scilicet et gentibus, neque arboribus, uidelicet neque illis, qui iam terrenam conuersationem excedentes, in Dei cognitione creuerunt, quoadusque, id est donec ego in corde interius, et Ecclesie sacerdotes exterius, signemus seruos Dei nostri in  frontibus eorum, signo uidelicet crucis discernamus predestinatos ad uitam. Signum crucis ideo gestatus in fronte, ne celetur in tribulatione; nam signatio pectoris confessio est cordis. Hoc signo et si non re, fide tamen antiqui Patres signati fuerunt. Signum sancte crucis fideles in corpore et in animo portant. In corpore, quia signantur exterius in fronte in nomine Patris, et Filii, et Spiritus sancti. In anima, quia Christi passionem imitantur, crucifigentes se cum uitiis et concupiscentiis. Unde et in ueteri Testamento preceptum est, ut super utrumque limen ponerent de sanguine agni . Non enim prodest signum exterius quemquam portare, nisit ipsum quis accipiat et interius; fides, enim si non habeat opera nichil ualet . Idcirco  igitur pueri signantur in frontibus, id est in aperto, ut ante reges et presides non erubescant, nec dubitent predicare crucem Christi. Signantur etiam in pectore, ut hoc ipsum in memoriam habeant. Iterum subiiciens ait:

uERS. 4.---Et audiui numerum signatorum, centum quadraginta quatuor millia signati ex omni tribu filiorum Isrel. Quasi diceret: Intellexi, quales essent signandi in libro uite, et audiui numerum signatorum, centum uidelicet quadraginta quatuor millia signati, perfecti scilicet in operibus, ex omni tribu filiorum Isrel, id est ex omnibus gentibus fidem Iacob imitantibus. Finitum ponit, quia Deus sub certo numero omnes comprehendit. Fideles enim ad hoc laborant, ut sint centum, id est perfecti  in operibus; et ut sint millia, perfecti scilicet in uirtutibus. Non ideo ex omni genere uidentium Deum dicit esse signatos centum quadragina quatuor millia, quod plures non sint; sed ideo melius posuit hunc numerum quam alium, quia per centum quadraginta quatuor millia designatur tota Ecclesia et ita quod perfecta, quia duodenarius numerus quater multiplicatus facit quadraginta octo. Et hec multiplicatio quaterna significat uniuersam Ecclesiam per quatuor mundi partes diffusam. Etiam quadraginta et quatuor numerus ter multiplicatus significat sanctam Trinitatem, quam colit Ecclesia. Iterum subsequenter ait:

uERS. 5.---Ex tribu Iuda duodecim millia signati.  Iudas confitens interpretatur; hoc sufficit his, qui non reseruantur ad operandum, sed statim ut in baptismo Deum confitentur, peracta confessione, moriuntur. Isti confitentes procul dubio sunt signati, id est ad uitam eternam predestinati. Corde creditur ad iustitiam, ore autem confessio fit ad salutem . Iudas, qui primus est ordine, generationis fuit quartus: per quod innuitur spiritualis prosapia attendenda. Ex tribu Dan nascetur Antichristus; et ideo hic pretermititur, ut ex omni numero sanctorum eiiciendus ostendatur. De quo patriarcha Iacob cum filiis suis benediceret, ait: Dan coluber in uia, cerastes in semita, etc. . .  Ex tribu Ruben, id est uidentis filios, ex illis scilicet, qui reseruati post factam confessionem in baptismo, uident filios suos, id est opera sua bona, que faciunt post baptismum, sunt signati duodecim millia. Ex tribu Gad, id est tentationis, uel accincti, ex illis, uidelicet qui, bene operando, a diabolo tentantur, et ita accincti et expediti ad pugnandum et resistendum, fortes inueniuntur, quod superari ab eo non possint, similiter sunt  signati duodecim millia. Quibus per Paulum dicitur: Estote fortes in bello, et pugnate cum antiquo serpente .

uERS. 6.---Ex tribu Aser, id est beati; ex illis scilicet qui sufferendo tentationes, hoc nomen quod beati dicuntur, inde assequuntur, sunt signati duodecim millia. Unde est illud: Beatus uir qui suffert tentationem; quoniam cum probatus fuerit accipiet coronam uite, quam repromisit Deus diligentibus se . Ex tribu Nephtalin, id est, latitudinis; ex illis uidelicet qui post superatas tentationes dilatant, et amplificant corda sua in caritate Dei, et proximi, ita quod etiam inimicos diligant; duodecim millia sunt signati. Ex tribu Manasse, id est obliuiosi, ex illis scilicet, qui post dilatatam dilectionem  Dei et proximi obliuiscuntur omnia que sunt huius mundi; duodecim millia sunt signati.

uERS. 7.---Ex tribu Simeon, id est exauditio tristitie; ex illis uidelicet, qui postquam ad hanc perfectionem ascendunt ut omnia huius mundi obliuioni tradant, semper rememorantes peccatorum, in quibus prius fuerunt, et inde dolentes, tristitiam habent; duodecim millia sunt signati. Ex tribu Leui, id est additionis: illorum uidelicet, qui sibi iniuncta faciunt, et etiam superaddunt sibi precepta non iussa, ut est uirginitas, et qui de simplici ueste dat partem; duodecim millia sunt signati. Ex tribu Issachar, id est, mercedis; ex illis scilicet, qui semper addunt penitentie quam faciunt de preterita  peccatorum tristitia, in qua iam se fuisse recordantur, et hoc ideo ut eterne beatitudinis mercedem inde consequantur, duodecim millia sunt signati.

uERS. 8.---Ex tribu Zabulon, id est habitaculi fortitudinis, ex illis uidelicet, qui laborem non recusant, sed aliquando pro necessitate fratrum de Maria ad Martham descendunt; duodecim millia sunt signati. Ex tribu Ioseph, id est augmentationis, ex illis uidelicet, qui in militia Christi perseuerant, et de uirtute in uirtutem semper ascendunt, duodecim millia sunt signati. Et tribu Beniamin, id est filii dextere, ex illis scilicet, qui sunt  filii propitiationis, et nichil a se sed omnia diuine bonitati imputantes, non inter hedos, sed ad dexteram Dei laborant collocari, duodecim millia sunt signati.

uERS. 9.---Post hec, inquit, uidi turbam magnam, quam dinumerare nemo poterat ex omnibus gentibus, et tribubus, et populis, et linguis; stantes ante thronum, et in conspectu Agni, amicti stolis albis, et palme in manibus eorum. Usque modo ostendit, preuisos ad uitam esse apud Deum sub certo numero, et nunc ostendit eos esse innumerabiles quantum ad nos, dicens: uidi turbam magnam, quam dinumerare certo numero nemo uiuens in carne poterat, nec tantum de duodecim tribubus Iacob, sed ex omnibus gentibus, etiam barbaris et Scythis, et  ex omnibus Iudeorum tribubus et populis, quia in urbe unus populus continetur, et linguis, quia multis in locis sunt diuerse lingue in populo uno, stantes ante thronum, parati obedire Deo iudici, et ut conspiciantur in conspectu Agni, scilicet in beneplacito Dei et hominis Iesu Christi, amicti, id est ornati, stolis albis iugum Dei designantibus prius in baptismo, et post in lacrymis. Hec in presenti: et palme, id est signum uictorie, in manibus, scilicet in operibus eorum in presenti et maxime in futuro. Hoc ideo addidit, quasi uellet dicere: Quamuis certum numerum posuissem, centum uidelicet quadraginta quatuor millia, tamen multo plures et innumerabiles uidi, et non tantum de duodecim tribubus Isrel, sed etiam de omnibus gentibus.  Cum ergo secundum figuram designandos sub certo numero uidisset, et tantummodo de filiis Isrel, nunc aperte docet, quia per illum numerum uniuersi fideles, et per duodecim tribus accipiende sunt omnes gentes. Et omnes illi innumerabiles populi, non remisse agendo.

uERS. 10.---Clamabant uoce magna, id est magno desiderio, Deo dicentes salutationem suam: Salus Deo nostro, id est Deo Patri, non per nos, sed per Agnum habentem salutem, remissionemque, et bonam operationem, et eternam gloriam in potestate sua: qui Deus Pater ad hoc ut saluet nos, sedet super thronum, uidelicet super nos ipsos in quibus iudicat, et Agno Filio eius sit salus. Et cum illa innumerabilis  turba Deo Trinitati gloriam et honorem redderet:

uERS. 11.---Omnes angeli stabant in circuitu throni, et seniorum, et quatuor animalium; et ceciderunt in conspectu throni in facies suas, et adorauerunt Deum, dicentes: Amen. Ac si aperte dicat: Omnes angeli, id est predicatores supradictorum fidelium stabant, ut iuuantes, in circuitu throni et seniorum, et quatuor animalium, in circuitu uidelicet maiorum atque minorum, quos predicatione sua iam in fide procreauerant, in custodia scilicet totius Ecclesie stabant: et ceciderunt in conspectu throni, id est humiliauerunt se coram Deo, ad hoc ut conspicerentur ab eo, et ut darent aliis exemplum humilitatis, in facies suas, rationabiliter sicut  electi. Reprobi retro cadunt, quia que eos in futuro mala sequantur, prouidere negligunt, electi uero in facies suas, quia in futuro sibi prospiciunt. Priores illi angeli, id est predicatores instruentes sibi subditos ut septem benedictiones que sequuntur Deo ascriberent.

uERS. 12.---Adorauerunt Deum dicentes: Amen; uere scilicet et fideliter sit benedictio, et claritas, et sapientia, et gratiarum actio, honor et uirtus, et fortitudo Deo nostro in secula seculorum, Amen. Dignum quippe est, ut Amen, id est ueritas Deo ascribatur in promissis, et benedictio, id est exaltatio quam habet super omnem creaturam. Ordo Amen, id est uere et fideliter, ascribatur semper Deo; benedictio, id est spiritus timoris Domini,  quia dedit nobis Spiritum ut eum timeremus, et claritas, id est spiritus intelligentie per quem scimus discernere legis mysteria, et sapientia, id est spiritus sapientie, per quem sentimus aliquem saporem de cognitione Diuinitatis, et gratiarum actio, id est spiritus pietatis, per quem scimus ei gratias referre de collatis beneficiis, et uirtus, id est spiritus consilii, et fortitudo, scilicet spiritus fortitudinis in secula seculorum, Amen. uisa beatus Ioannes turba in tanta dignitate, monetur attendere uiam, qua potuit illuc ascendere, ut idem alios doceat inspicere. Unde sequitur.

uERS. 13.---Et respondit unus de senioribus dicens mihi: Hi, qui amicti sunt stolis albis, qui sunt, et unde uenerunt? Ac si aperte dicat: Cogitanti de  tanta felicitate eorum, unus de senioribus satisfaciens desiderio meo adaugendo illud, respondit dicens, id est exponens mihi: Hi, qui amicti sunt stolis, id est ornati duplici iugo utriusque testamenti, cum lege uidelicet, et in lege, et sub lege quantum ad inuitos quam digni quam imitandi; qui sunt, et unde ad hanc dignitatem uenerunt? Ac si apertius diceret: Hi, qui amicti sunt stolis albis, id est immortalitate et impassibilitate, qui sunt, dic mihi, et unde uenerunt huc?

uERS. 14---Et dixi illi: Domine mi, tu scis. Ego nescio, sed tu me doce. Ac si patenter dicat: Ego tibi suppositus, a te debeo discere, non soluere hanc questionem. Et dixit mihi: Hi sunt, qui uenerunt  de tribulatione magna, et lauerunt stolas suas. et dealbauerunt eas in sanguine Agni. Quasi diceret: Hi sunt, qui uenerunt, ueniunt, et uenturi sunt de tribulatione magna ad tantam quam uides, dignitatem, et quia nemo sine peccato, lauerunt stolas suas, innocentiam uidelicet in baptismo acceptam uel corpora sua et dealbauerunt eas in sanguine Agni, per fidem passionis. Stolas suas, id est corpora sua in sanguine Christi dealbant, dum Iesu Christi capitis sui imitantur exempla, uel pro illo patiendo, siue aliorum illatas contumelias patienter tolerando, aut semetipsos uitiis et concupiscentiis pro amore Christi mortificando.

uERS. 15.---Ideo, inquit, sunt ante thronum Dei, et seruiunt et die ac nocte in templo eius. Ac si  diceret: Quia uenerunt de magna tribulatione, et candificauerunt stolas suas in sanguine Agni, ideo sunt ante thronum Dei, id est ante Deum iudicem in consortio angelorum, et seruiunt ei die ac nocte, laudando eum continue, in templo eius, in presenti uidelicet Ecclesia, uel in celo. Et hanc perseuerantiam habent a Deo, qui sedet in throno, et habitat super illos, id est custodit eos; et ideo.

uERS. 16.---Non esurient, neque sitient amplius, quia fruentur uiuo pane et fonte uite, neque cadet super illos sol, maior scilicet uel exterior tribulatio, neque ullus estus, minor uidelicet interior tribulatio.

uERS. 17.---Quoniam Agnus, qui in medio throni est, reget illos, de uirtute in uirtutem scilicet in  presenti, et per hoc in futuro deducet eos ad uite fontes aquarum, id est ad Deum Patrem qui est fons uite indeficiens. Et absterget Deus omnem lacrymam ab oculis eorum, auferendo scilicet uoluntatem peccandi, que est causa gemitus et lacrymarum, id est omnem dolorem siue pro delictis suis siue pro aduersis, uel exsilio uel ceteris huiusmodi.



CAPUT uIII.

uERS. 1.---Et cum aperuisset sigillum septimum, factum est silentium in celo, quasi media hora. Ac si aperte dicat: Cum aperuisset Agnus sigillum septimum, ea uidelicet que gerenda erant post mortem Antichristi in conuersione reliquiarum, factum est silentium in celo, quia post mortem Antichristi  pax erit in Ecclesia, quasi dimidia hora, quia cito ueniet dies iudicii. Post persecutionem itaque Antichristi orationi et diuine contemplationi uacabit sancta Ecclesia, sed quasi dimidia hora, quia electorum animus in hac mortali uita, et aliquid de superna quiete percipit, et tamen in eo quod percepit, diu stare non ualet. Iterum subiungit, dicens:

uERS. 2.---Et uidi septem angelos stantes in conspectu Dei: et date sunt illis septem tube. Septem dicuntur angeli, quia tenenda annuntiant quatuor Euangelia, et sancte Trinitatis fidem. Nam septem constat ex quatuor et tribus. In conspectu Dei stare perhibentur, quia calcatis omnibus terrenis uoluptatibus, contemplatione Deo adherent, eiusque uoluntatem qui nusquam deest, semper considerant,  et quod ei placere sciunt, opere perficiunt. uidi, inquit, septem angelos, id est omnes predicatores huius presentis uite, que septem diebus uoluitur, sanctorum uidelicet apostolorum imitatores, stantes in conspectu Dei, aperientes uidelicet sigillatas prophetarum litteras, et date sunt illis septem tube, id est officium predicandi. In hac tertia uisione sunt materia septem angeli canentes tubis ad destructionem inimicorum Ecclesie, ad similitudinem illorum sacerdotum, qui canentes tubis, destruxerunt menia urbis Iericho, in qua uisione intentio satis patet. Quasi diceret: Cum intellexissem saluationem iustorum, ex alia parte intellexi damnationem impiorum per officium predicationis seruis Dei iniunctum.

 uERS. 3.---Et alius angelus uenit, et stetit iuxta altare habens thuribulum aureum. Alius angelus Christus intelligitur, qui uenit, id est humanitatem sibi uniuit, et stetit ante altare, paratus uidelicet seipsum in ara crucis immolare, habens thuribulum aureum, id est corpus plenum diuinitate. uel thuribulum aureum sunt apostoli, qui sunt uasa ignis, id est sancti Spiritus, et de quibus exeunt orationes, que eleuantur coram Deo. Et data sunt illi incensa multa, a sanctis uidelicet offeruntur Christo, uel per Christum orationes Deo Patri acceptabiles, ut daret, id est ut representaret eas Patri, non omnes, sed de orationibus sanctorum, que Deo placent, quia aliquando petunt quod petendum non esset: super altare aureum, id est Deo Patri, qui  est supra se, quod est ante thronum, uidelicet in beneplacito, Dei Patris sedentis in throno.

uERS. 4.---Et ascendit fumus incensorum de orationibus sanctorum de manu angeli coram Deo. Ac si patenter dicat: Quia illi data sunt incensa multa, igne Dei interius accenso, ascendit fumus incensorum, id est compunctio procreata orationis studio. procedens de orationibus sanctorum de manu angeli, scilicet per manum Christi, et hoc coram Deo Patre. Et iste angelus, scilicet Christus.

uERS. 5.---Accepit thuribulum aureum, apostolos uidelicet et euangelistas, eorumque imitatores, et impleuit illud de igne altaris, scilicet eodem spiritu, quo ipse plenus erat ad illuminationem gentium,  et misit in terram, in eos uidelicet, qui erant apti ferre fructum. Et facta sunt ab illis Christi preconibus tonitrua, id est predicationes eternas penas comminantes. Unde est illud: Omnis arbor, que non facit fructum bonum, excidetur, et in ignem mittetur . Et uoces, dulces uidelicet suasiones ad fidem introductorie, unde dicitur: Beati mundo corde, quoniam ipsi Deum uidebunt . Et fulgura, id est miracula quibus fideles et ad uitam preordinati illuminantur, infideles uero excecantur, assignantes ea potius diabolo quam Deo, et terremotus magnus, terreni scilicet homines sunt ualde moti per eorum predicationem alii ad fidem uenientes, alii ad persequendum eum et suos.

 uERS. 6.---Et septem angeli, id est uniuersi predicatores apostolos imitantes, qui habebant septem tubas preparauerunt se, prius uidelicet impleuerunt opere, que predicaturi erant ore, ut tuba canerent, prius scilicet emendauerunt se, ut postea alios emendarent; uel preuiderunt quid unicuique persone conueniret. Isti angeli, id est predicatores qui erunt post mortem Antichristi, ita reducent memorie persecutionem illam, que fuit in primo statu Ecclesie, ut reliquie, que saluande sunt, habeant, inde exemplum patientie. Quasi dicerent: O uos reliquie Isrel, sic credite et predicate, sicut apostoli eorumque imitatores crediderunt et predicauerunt de Christi incarnatione, natiuitate, passione, et resurrectione, etc.

 uERS. 7.---Et primus angelus tuba cecinit, et facta est grando, et ignis mista in sanguine, et missum et in terram. Ac si diceret: Et primus angelus, scilicet qui superius fuit equus albus, ordine uidelicet narrationis; uel quia prius contigit excecatio Iudeorum, predicantibus apostolis, tuba cecinit, id est predicauit, et in predicatione eius facta est grando, et ignis mista, scilicet ista duo, in sanguine. Que figura significauit hoc, quod primi predicatores annuntiauerunt grandinem, id est, iram contundentem et comminuentem; id est occidentem incredulos in hoc seculo; et ignem, id est eternam damnationem in alio; et missum est in terram, uidelicet in Iudeos qui per legem et prophetas exculti erant. Et tertia pars terre, id est terrenorum,  combusta est, a Deo uidelicet excecata, et a ministris eius damnata. Due partes iustorum, perfecti et minus perfecti, omnes uero reprobi tertia parte intelligendi sunt. Et tertia pars arborum, id est philosophorum, quorum due partes sunt, magis scilicet et minus sapientes, est combusta, hic et in futuro ab ira Dei. Et omne fenum uiride combustum est. Omnes uidelicet in flore mundi requiescentes feno comparantur, et cito ardebunt. Quo contra qui de panibus Domini reficiuntur, super fenum discumbunt, quia omnes in se uoluptates carnales comprimunt .

uERS. 8.---Et secundus angelus, scilicet post apostolos, id est equus rufus, tuba cecinit; et tanquam  mons magnus igne ardens missus est in mare. Et secundus angelus, inquit, ordine narrationis tuba cecinit, id est predicauit, et tanquam mons magnus, diabolus scilicet, qui pro elatione mons dicitur, igne inuidie ardens, ad nocendum missus est in mare, uidelicet in gentilem populum carnalibus uitiis fluctuantem; in quo cum antea esset, nunc missus dicitur, quia, quibusdam recedentibus, alios retinere nititur. Secundum igitur quod impletum fuit Iudeis excecatis et apostolis ad gentes conuersis, due partes, perfecti scilicet et imperfecti crediderunt; tertia, id est omnes reprobi, dati sunt in reprobum sensum.

uERS. 9.---Et facta est tertia pars maris sanguis, id est peccatores, et mortua est, id est excecata,  tertia pars creature illorum, scilicet gentilium qui aliis dignior reputabantur pro quibusdam bonis operibus, que habebant animas, id est discretionem, et tertia pars nauium, scilicet alios gubernantium. Quia igitur diabolus omnes Iudeos et gentiles excecare non potuit, immisit hereticos.

uERS. 10.---Et tertius angelus tuba cecinit: et cecidit de celo stella magna, ardens, tanquam facula, et cecidit in tertiam partem fluminum, et in fontes aquarum. Tertius angelus, ordine uidelicet narrationis tuba cecinit, et in predicatione eius continebatur istud: Cecidit de celo stella magna, id est diabolus inuidens, non quod luceat, sed quia se in angelum lucis transfigurat, ardens tanquam facula: incendit uidelicet, destruit, et consumit se  et alios: et cecidit in tertiam partem fluminum et in fontes aquarum, deprauando per hereticos Euangelia et rationes nostre fidei. Fontes dicuntur, ubi summa et quasi totius fidei origo comprehenditur, sicut est Euangelium. Flumina uero, que inde trahuntur, sunt expositiones sanctorum, in quibus sunt duo sensus fidelium, historialis uidelicet, et allegoricus; tertius est hereticorum, cum suas hereses prauis confirmant expositionibus Scripturarum.

uERS. 11.---Et nomen stelle, id est hereticorum, dicitur absinthium propter amaritudinem. Et facta est  tertia pars aquarum, id est Scripturarum, in absinthium, id est in amaritudinem: et multi hominum irrationabilium mortui  sunt in animabus de aquis, id est ex doctrina hereticorum, quia amare facte sunt, sine sapore scilicet caritatis. Per absinthium doctrina hereticorum peruersa exprimitur, quia per suam falsitatem dulcedinem fidei conuertunt in amaritudinem perfidie, et erroris, atque male operationis: quia illorum omnis operatio et doctrina in amaritudinem uersa est.

uERS. 12.---Et quartus angelus, ordine uidelicet narrationis, id est equus pallidus hypocritarum, tuba cecinit: et percussa est, scilicet excecata subtractione gratie, tertia pars solis, id est omnes maiores et doctiores, et tertia pars lune, uidelicet minores, et tertia pars stellarum, id est simpliciores, ita ut obscuraretur tertia pars eorum, amitteret uidelicet  cognitionem et bonam operationem; nam partem illam noue legis uel ueteris, quam ipsi heretici predicabant, male eam interpretando tertiam faciebant; et diei non luceret pars tertia, illuminati uidelicet a maioribus noue legis, et noctis similiter id est illuminati a minoribus ueteris legis. Cum enim diabolus quosdam de Iudeis et gentilibus excecasset, quosdam in heresim conuertisset; tandem ipsos Ecclesie filios expugnare aggressus est, et quosdam tam de maioribus quam de minoribus rapuit. Percussa est, inquit, tertia pars solis, et tertia pars lune, et tertia pars stellarum. In sole quippe apertus error hereticorum ostenditur, in luna uel stellis occultus: quia quidam illorum apertis,  quidam uero occultis persuasionibus in abditis quos possunt decipiunt . Ut obscuraretur, ait, tertia pars eorum. Heretici prius uulnerantur in mente occulte, postea uero obscurantur, quando ab Ecclesia expelluntur et anathematizantur aperte.

Has quatuor damnationes quasi preteritas narrauit, utpote que quotidie uidentur in Ecclesiis, tres uero secuturas prenuntiare facit, ut doceat futuras in nouissimis temporibus, et grauiores preteritis, quod etiam ad consolationem presentium potest redigi. Sed ne talium perditio ad Deum referatur, hoc quod de prefatis luminaribus dicitur: Percussa est tertia pars eorum, ut obscuraretur. Sic intelligatur, sicut cor Pharaonis ab ipso indurari  dicitur, cuius duritia per ipsum misericorditer non emollitur . Non enim solis culpa est, quod suis radiis lippientibus oculis cecitatem infundit; sed magis ad oculorum uitia referendum est, qui ex lumine tenebrescunt. Omnipotens uero Deus bene utens etiam malis nostris, multa bona ex his operari consueuit; excitauit enim doctores Ecclesie error schismaticorum ad defendendam ueritatem fidelium, quia procul dubio nequaquam ad differendas Scripturas tanto studio uacassent, si erroris mendacium ueritati resistens non increuisset. Iterum subsequenter ait:

uERS. 13.---Et uidi, et audiui uocem unius aquile uolantis per medium celum, dicentis uoce magna: ue, ue, ue habitantibus in terra! Ac si aperte  dicat: uidi, et audiui, id est firmiter intellexi uocem unius aquile, predicationem uidelicet unius ordinis predicatorum, uolantis, subtiliter, id est spiritualiter considerantis medulam legis, que celat, id est continet secreta Dei, per medium celum, id est Ecclesie que celat in se diuina sacramenta, dicentis uoce magna in toto mundo, uel magna stabilitate, siue quia in omnem terram sonuit omnibus metuenda. Aquila omnes predicatores designat, qui mente longinqua conspiciunt, et Ecclesias circumeuntes predicando futura muniunt; qui omnes unum sunt, quia ad idem tendunt. Apte quippe sancta Ecclesia aquila dicitur, quia calceatis terrenarum uoluptatum desideriis intima contemplatione ad celestia subleuatur. Per medium celum  pennis contemplationis uolat Ecclesia, quia hinc inde orbem terrarum in electis possidet. Sed quid uox aquile denuntiet, audiamus. ue, ue, ue habitantibus in terra! Ac si patenter dicat: ue gentilibus, ue Iudeis, ue hereticis habitantibus in terra, non filiis Ecclesie, de ceteris uocibus trium angelorum, qui erant tuba canituri; nam de septem angelis quatuor iam dicti sunt officium suum compleuisse, tres uero adhuc tria ue exposituri sunt.



CAPUT IX.

uERS. 1.---Et quintus angelus, ordine uidelicet narrationis et temporis tuba cecinit. Hoc predicat iste angelus, quod cecidit diabolus, hic est ergo  damnatio eorum quos diabolus mittit ad preparandas uias Antichristi. Et uidi, inquit, stellam, id est diabolum qui uocabatur Lucifer, propter magnam quam illi Deus dederat claritatem, de celo, id est de societate bonorum angelorum, in terram cadentem, scilicet in terrenis dominantem, et ne quis mortalium ad locum illius ascendere possit totis uiribus laborantem. Flamma hereticorum, de qua superius pauca dixerat; de quo fonte [f. fomite] creuerit, exponit dicens: Et data est ei clauis, potestas uidelicet et facundia obscure doctrine; putei abyssi, scilicet ad infernum ducens. Abyssi tenebrosi puteus profundiores heretici sunt, quia alios mergunt prauis sententiis. In his ergo clauem, id est potestatem accipere dicitur, quia tunc non sicut  modo a Deo refrenabitur. uel clauis principes seculi sunt, per quos heretici multa mala operantur; quia non auderent tanta et talia loqui, nisi temporali potentia fulti fuissent.

uERS. 2.---Et aperuit puteum abyssi: et ascendit fumus putei, sicut fumus fornacis magne, et obscuratus est sol, et er de fumo putei. Quasi diceret: Aperuit, diabolus, puteum abyssi, hereses uidelicet que latebant in cordibus prauorum hominum, id est in propatulo habuit heresiarcam doctrinam suam, et ita multos subuertit; et ascendit fumus putei excecans, uidelicet doctrina illorum manifestata est, que lumine ueritatis caret, sicut fumus fornacis magne, id est similis doctrine Antichristi, qui est fumus purgans bonos, et in cinerem redigens malos; et per  hoc obscuratus est sol, lex scilicet ab hereticis uilis habita est; et er, id est Ecclesia, de fumo putei, per obscurantem uidelicet doctrinam hereticorum. Fornax magna nouissima est uexatio tempore Antichristi futura. Obscuratus est, inquit, sol, et er de fumo putei; quia sicut er neque in terra est neque in celo, sed in medio; ita Ecclesia fidelium nec in terra est, quia terrena despicit; nec in celo corporaliter, sed quasi in medio, ita ut a terra eleuetur, et ad celi sublimia erigatur.

uERS. 3.---Et de fumo per totum mundum exierunt locuste, discipuli uidelicet hereticorum salientes de heresi in heresim, corrodentes segetem Ecclesie. Recte discipuli hereticorum locustis comparantur, quia neque uolant in altum per cognitionem,  nec firmiter gradiuntur per bonam operationem, sed superbia saliunt, et in deterius cadunt, quia sunt corrosores bonorum. Et data est locustis potestas, sicut habent potestatem scorpiones terre, qui uultu apparent innoxii, cauda grauissime nocent. Scorpio blandus est facie, cauda percutit occulte. Ideo igitur hereticos scorpioni comparat, quia sicut scorpius, quando pungit, non sentitur; postea, uero paulatim uenenum diffunditur; sic decepti ab hereticis non sentiunt, sed tandem perimuntur. Et quia Deus hereticorum refrenat dolos, licet ipsi non intelligant.

uERS. 4.---Preceptum est illis, ne morte anime lederent fenum terre; rudes uidelicet, et ad decipiendum  faciles, neque omne uiride, homines scilicet iam prouectos, neque omnem arborem, iam uidelicet bonis operibus fructificantes, nisi tantum homines, id est nullum penitus, nisi illos, qui non habent in ueritate signum Dei uiui quod est caritas, per quod signantur filii Dei, in frontibus suis; illi uidelicet, qui non audent in aperto confiteri se esse Christianos.

uERS. 5.Et datum est illis, ne occiderent eos; sed ut cruciarentur mensibus quinque. Ac si diceret: Non dabit illis Deus potestatem, ut aperte corpora interficiant, neque occulte ut animas decipiant; sed ut crucient eos mensibus quinque, id est omni tempore presentis uite quo utuntur quinque sensibus corporis. Et cruciatus eorum, sicut cruciatus  scorpii cum percutit hominem; quia cum data sit eis potestas cruciandi filios Ecclesie, non tamen aperte tormenta irrogant, sed apud seculi principes eos accusant, quia per se non audent.

uERS. 6.---Et in diebus illis, timentes lapsum, querent homines mortem, desiderabunt uidelicet martyrium, et non inuenient eam, scilicet ut probabiliores reddantur; et desiderabunt mori, et esse cum Christo , et fugiet mors ab eis; quia cura gregis eos astringet labori, ideoque seruabuntur ad penam. Cum ostendisset qualiter nocerent, per dolos uidelicet, et per occultam impugnationem, et in utroque Dei refrenationem; nunc ostendit quales ipsi sint, et per quod operari possint. Dicat itaque beatus Ioannes in qua similitudine se  ostendent, ut melius cognoscantur, et solertius uitentur.

uERS. 7.---Et similitudines locustarum similes equis paratis in prelium. Ac si aperte dicat: Non uere locuste, sed similes locustarum erant, similes equis paratis in prelium, quia ueloces ad discurrendum, et feroces ad impugnandum, et non preuident in quos incurrant, siue in ciues, siue in hostes. Et super capita locustarum, id est in mentibus earum, ubi et in se, et coram aliis superbiunt, tanquam corone similes auro, id est uictorie suis falsis sententiis et disputationibus acquisite. uel corone similes auro super capita locustarum, id est super doctores, et magistros et rectores hereticorum, super priores scilicet hereticos acquisite  per non ueram sapientiam, sed per falsitatis figmenta. Et facies earum, id est uultus, sicut facies hominum. Ac si patenter dicat: Per hanc falsam similitudinem nocent, quia demonstrant se homines et pios, cum intus potius sint ferini et bestiales. Dicunt se esse rationales, quia licet erroris doctores sint, aliqua tamen uera intermiscent, ut magis decipiant. Alia etiam uera similitudo proponitur.

uERS. 8.---Et habebant capillos sicut capillos mulierum; et dentes earum sicut leonum erant. Quasi diceret: Habebant capillos, id est mores lapsos et effeminatos, qui eis inseparabiliter adherent, et ab eis ad deceptionem aliorum dependent, sicut capillos  mulierum, sicut mores uidelicet mulierum sunt molles et flexibiles in omne uitium; uel discipulos sibi adherentes ad omnia uitia pronos. Et dentes earum, id est ipsi alios laniantes, sicut leonum erant: laniatum uidelicet et fetorem leonum habebant. Per facies hominum et capillos mulierum uterque sexus exprimitur; quia illi non solum deceperunt uiros, sed etiam mulieres. Unde et ipse mulieres defendebant illos, sicut soror Constantini que Arium reuocauit ab exsilio, et Iustina que defendebat doctrinam Arii.

uERS. 9.---Et habebant loricas ferreas, id est corda obstinata, que sagitta ueritatis non penetrat; uel sententias deceptionibus munitas, quas confringit ueritas. Et uox alarum earum, id  est tumultus sententiarum, quem faciunt postquam ratione deficiunt, sicut uox currum equorum multorum currentium in bellum. Sicut diuersi currus diuersis uiis a diuersis equis ad idem bellum rapiuntur; sic heretici, licet diuersis heresibus, unanimiter Ecclesiam impugnant. uolunt enim heretici assimilare falsam doctrinam suam predicationi fidelium, qui currunt per totam Ecclesiam quatuor rotis quatuor Euangeliorum ad spirituale premium.

uERS. 10.---Et habebant caudas similes scorpionum; quia quamuis assimilarent se bonis predicatoribus, tamen in cauda, id est in fine locutionum suarum, habebant aculeos quibus nocebant. uel postquam non ualet ratio nec tumultus eorum, querunt auxilium principum; qui caude dicuntur,  quia ut astringant, terrent et blandiuntur, et latenter pungunt. Et aculei, id est peccatum, quia peccare faciunt, in caudis earum, in fine uidelicet uerborum suorum. Potestas earum nocere hominibus malis mensibus quinque, id est secundum quinque corporis sensus omnibus diebus uite sue. Sed nichilominus hanc potestatem non habebunt a se, nisi a Deo permittente. Ostenso quales in se sint, monstrat etiam per quem hec possint, dicens:

uERS. 11.---Et habebant super se regem angelum abyssi, id est, diabolum dominantem in terrenis, cui nomen Hebraice Labadon, Grece autem Apollyon, et Latine habet nomen Exterminans. Ac si diceret: Cauete uobis ab hoc malo angelo, o Hebrei, Greci et Latini, quia Christi Euangelium his tribus  linguis scriptum est, et receptum. Quod in quibusdam codicibus scriptum inuenitur Abadon, ubi scilicet primum est A, falso scriptum est et uitio scriptorum, sed L, primum est ibi ponendum, et Labadon dicendum, sicut beatus Hieronymus dicit in Hebraicis interpretationibus. Idem malignus abyssi angelus Latine habet nomen Exterminans, scilicet a patria uite; quia sicut Christo congregandi, sic diabolo congruit nomen exterminandi. Unde est illud: Qui non colligit mecum, dispergit .

uERS. 12.---ue unum abiit, et ecce adhuc ueniunt duo ue, id est due persecutiones, post hec. ue aliquando significat temporalem miseriam atque  afflictionem, aliquando uero eternam damnationem. De temporali afflictione ait Dominus in Euangelio: ue mundo a scandalis . Et iterum: ue pregnantibus, et nutrientibus in illis diebus . Et beatus Iob: Si impius fuero, ue mihi est; si autem iustus, non leuabo caput, saturatus afflictione et miseria . ue iterum eternam damnationem significat, ubi scriptum est: ue impio in malo; retributio manuum eius fiet ei . Unde etiam ait Dominus in Euangelio: ue uobis, qui ridetis nunc; quoniam lugebitis et flebitis . Item ipse: uermis eorum non morietur, et ignis eorum non exstinguetur . Et iterum: Discedite a me, maledicti, in ignem eternum etc. , Aquila uero uolans per medium  celum tria ue predixit uentura, quorum unum abiisse dicitur in narratione precedenti uel tribulatione que facta est temporibus sanctorum apostolorum et martyrum. Adhuc ergo, duo ue restare dicuntur, uel narranda, uel posteriori tempore sub Antichristo adimplenda. Sequitur:

uERS. 13.---Et sextus angelus, ordine uidelicet narrationis et temporis tuba cecinit; ordo scilicet predicatorum sexti status, siue Christus. Hic est enim damnatio malorum, qui tempore Antichristi erunt. Et audiuit uocem unam ex quatuor cornibus, id est propter quatuor Euangelia que de Christi diuinitate et humanitate predicant, cornibus altaris aurei, ubi sanguis ponebatur, super quod quidquid offertur, a Deo Patre libentissime accipitur, quod  est ante oculos Domini, a quo semper clarissimo respectu illustratur. Unde ait Psalmista: Ecce oculi Domini super iustos, et aures eius ad preces eorum .

uERS. 14.---Unam, inquit, uocem dicentem sexto angelo: precones uidelicet preteriti temporis premonent illos, qui tempore Antichristi erunt quid sint facturi; angelo, dico, qui habebat tubam, existenti scilicet in predicatoribus sexti status. Altare Christus, dicitur, cornua altaris predicatores Christum subleuantes, et pro eo mori parati, sicut sanguis ponebatur in cornibus altaris. uel altare est Ecclesia Deo sese immolans, in qua sunt cornua, id est, defensores aliorum, qui omnes ad idem tendunt  . uel quatuor altaris cornua, quatuor sunt Euangelia; que Antichristi fraudes detegere docent. Bene autem altare aureum dicitur, quia profecto Ecclesia iustorum sempiterna Dei sapientia illustratur. De qua Salomon ait: Accipite sapientiam sicut aurum , in hoc quod sanguis fundebatur super cornua altaris, significabantur sancti martyres pro Christo cruore proprio abluendi. Sed quid uox a quatuor altaris cornibus exiens dicat, audiamus: Solue quatuor angelos, qui alligati sunt in flumine magno Euphrate; ac si uox altaris sexto angelo diceret: Solue, id est predica, omnes illos diabolos esse solutos, qui habentes potestatem nocendi habitantibus in quatuor mundi partibus,  sunt adhuc alligati a Domino in magno flumine Euphrate, in potentibus uidelicet et diuitibus huius seculi de uitio in uitium defluentibus; ut qui in eis erant quasi alligati, per eos sibi traditos apertius operentur. Ipsi quippe immundi spiritus in quatuor mundi partibus regnantes, tempore Antichristi soluentur, qui in aduentu Dei et hominis Iesu Christi refrenati fuerant. uel solue, id est predica esse solutos, ut caueant sibi electi, sicut in Euangelio legitur de ficulnea: abscide illam , id est predica abscidendam. Quoniam Euphrates magnus fluuius est et profundissimus, et de amenis paradisi sedibus descendens, per ipsum magna et profundissima Dei potentia intelligitur. uel quia currit per Babyloniam, significat confusam et profundissimam  doctrinam hereticorum, uel ipsos esse in profunditate uitiorum.

uERS. 15.---Et soluti sunt quatuor angeli, qui parati erant interficere filios Dei in horam, id est in pueritia, et diem, scilicet in dolestia [f. adolescentia], et mensem, id est in iuuentute, et annum, scilicet in decrepita etate. uel parati erant in horam, id est continue per medietatem anni, et diem, scilicet per annum; et mensem, uidelicet per secundum annum, et annum, Id est per tertium annum. Nam per tres annos et dimidium Antichristi persecutio perdurabit. Erant itaque parati in horam, ut dictum est, et diem, et mensem, et annum, ut occiderent tertiam partem hominum, id est omnes reprobos.

 uERS. 16.---Et numerus illius equestris exercitus uicies millies, id est per uiginti mille uices, erat destruens dena millia. Audiui, id est intellexi, numerum eorum, quod plures essent quam boni. Dena millia significant sanctos uiros ex preceptis legis et Euangelii perfectos, contra quos duplex numerus ponitur malorum, quia mali plures sunt quam boni. uel duplex, quia ex malignis spiritibus, et reprobis constat hominibus. Ordo itaque exercitus hereticorum erat destruens dena millia, id est perfectionem decem preceptorum, per uicies, id est, per bis decem; et per bis mille, quia malorum exercitus ex malignis spiritibus et reprobis hominibus multiplicatur. Isti numeri, scilicet uicies  millies, multiplicatio est irregularis, sicut et septuagies septies; quia est ex duobus aduerbiis, que deberet esse ex nomine et aduerbio sic: uicies mille, uel millies uiginti, sicut septuagies septem, siue e conuerso septies septuaginta.

uERS. 17.---Et ita uidi equos in uisione, et qui sedebant super eos, habentes loricas igneas et hyacinthinas, et sulphureas. Ac si aperte dicat: Sicut intellexi, quod ad destructionem aliorum equitabant, sic intellexi, quod per diabolum hec faciebant, quem sicut equi portabant. uel diaboli sunt equi super quos fundantur mali: et qui sedebant super eos, id est diaboli, uel impii super diabolum fundati, habentes loricas igneas, sententias uidelicet que ad infernum ducunt, et hyacinthinas, id est  lapidis fumidi coloris, et sulphureas, in Deum scilicet fetidas blasphemiis. Sedebant, inquit, super eos, id est eminebant eos sententiis, de quibus sequitur eternna pena, ubi est ignis, et fumus, et fetor. uel habentes loricas, id est eternas penas, que nunquam dimittunt, quos accipiunt. Hyacinthus est subnubilus, per quod intelligitur fumus idololatrie, qui a longe clarior uidetur; nam malorum uita non uult sub luce uideri, quia secundum Domini sententiam: Omnis, qui male agit, odit lucem . Per colorem ergo fumi, qui solet exire de sacrificiis idolorum, notatur idololatria. Et capita equorum, id est maiores inter ministros demonum, erant tanquam capita leonum, quia laniant, et fetent, et penis homines confiteri  cogunt. Et ex ore, id est ex predicatione ipsorum aperte mala, procedit ignis inuidie, et sulphur, fetor scilicet blasphemie, et fumus idololatrie. Aliter: Ignis est cupiditas, fumus superbia, sulphur fetor malorum operum. Superius in plaga locustarum uidit facies hominum, hic leonum; quia heretici aliquid humanitatis ostendunt, ministri uero Antichristi, quod docent dictis, et signis, hoc etiam penis cogunt confiteri.

uERS. 18.---Ab his tribus plagis occisa est, facta uidelicet praua, tertia pars hominum, scilicet de igne, fumo, et sulphure, que procedebant ex ore ipsorum, id est ex praua et aperta persuasione eorum. Hec repetit, ut ea in memoria habeamus, ut nobis inde melius caueamus.

 uERS. 19.---Potestas enim equorum, id est hereticorum, in ore eorum est, scilicet in mala predicatione, et in caudis eorum, quia, si aperte nequeunt, occultis deceptionibus nocent. uere potestas hereticorum est in ore ipsorum, quia, quos non possunt decipere per prauitatem erroris, decipiunt per huius seculi principes. Et uere in caudis habent potestatem: nam et caude eorum similes sunt serpentibus, quia blandiuntur in facie et occulte uenenum immittunt; habentes capita, alios scilicet maiores qui grauiter mordent, et in his nocent.

uERS. 20.---Et ceteri homines, qui omnino expertes sunt Christiane fidei, qui non sunt occisi, id est quamuis non sint occisi in his plagis, neque  penitentiam egerunt de operibus manuum suarum, de ceteris uidelicet criminibus non predictis, que male cogitauerunt et opere perfecerunt, ita ut post peractam penitentiam, non adorarent demonia, et simulacra aurea, et argentea, et erea, et lapidea, et lignea, que ideo non sunt adoranda, quia neque uidere possunt, neque audire, neque ambulare.

uERS. 21.---Et uere de operibus suis non egerunt penitentiam, id est de homicidiis apertis, neque a beneficiis suis, scilicet ab occultis homicidiis, neque a duplici fornicatione sua, ab immunditia uidelicet et ab idololatria, neque a furtis suis; a Deo tamen mortui sunt in anima. Tertia itaque pars, id est omnes reprobi de Ecclesia, similiter omnes Iudei et pagani, qui nunquam fuerunt baptizati,  quamuis non fuerunt in his supradictis plagis mortui; tamen in animabus sunt mortui, et a Dei regno alieni.



CAPUT X.

uERS. 1.---Et uidi alium angelum fortem descendentem de celo amictum nube, et iris in capite eius. Ac si patenter dicat: uidi alium angelum fortem, paterne scilicet uoluntatis nuntium, diabolo autem eiusque membris contrarium per memoriam et fidem fortem in cordibus fidelium. Fortis dicitur, quia ad debellandas uenit erias potestates. Unde Psalmista ait: Dominus fortis et potens, Dominus potens in prelio . Descendentem, se uidelicet humiliantem assumptione humanitatis, de celo, id est de cognitione angelorum,  uel quia se hominibus cognoscibilem fecit. Descensio eius humilitas fuit incarnationis. Amictum nube, latentem scilicet carne, quod est nobis refrigerium contra uitia; et iris in capite eius, quia Deus erat in Christo mundum reconcilians sibi . Super nubem leuem Dominus ascendit, quando carnem sine peccati grauedine assumpsit. Et facies eius erat ut sol: id est cognitio quam de illo habent fideles, est clara, sicut sol; quia qui ueram habet de eo cognitionem, credit eum esse Deum. Per faciem ergo angeli incarnatio Filii Dei exprimitur, per quam habemus cognitionem de eo. Unde ait Psalmista: Ostende nobis, Domine, faciem tuam, et salui erimus . Et pedes eius tanquam columna ignis. Pedes Domini fideles sunt  fortes in fide, diuino igne accensi, et sicut columna alios sustentantes.

uERS. 2.---Et habebat in manu sua libellum apertum, omnes uidelicet Scripturas operatione sua completas, partim predicando, partim, que de se dicta erant, complendo, tandem suis discipulis sensum aperiendo. Manus illius operatio est nostre salutis. Et posuit pedem suum dextrum, id est firmiores predicatores, supra mare, id est, supra maiores et inundatiores huius presentis seculi tribulationes; sinistrum autem super terram, id est minus fortes ad patiendum mala, et minus agiles ad operandum bona mittit in terram, scilicet inter minus inundantes tribulationes. Et ipse angelus  per eosdem maiores atque minores predicatores.

uERS. 3.---Et clamauit uoce magna, de magnis uidelicet agente, tamen terribiliter, quemadmodum leo cum rugit. uox leonis ostendit eius uirtutem, et infert terrorem. Et cum clamasset, ideo scilicet quia isti ab eo missi predicauerunt, locuta sunt septem tonitrua, id est uniuersi successores terrorem inferentes, uoces suas tempori eorum congruas. Terret cum dicit: Omnis arbor, que non facit fructum bonum excidetur, et in ignem mittetur .

uERS. 4.---Et que locuta sunt septem tonitrua, scripturus eram. Hic fert personam eorum, qui tempore Antichristi uolent predicare ex precedentium  Patrum imitatione. Et audiui uocem de celo, diuinam scilicet inspirationem, uel angelicam admonitionem, dicentem, id est exponentem, signa, id est sigilla, que locuta sunt septem tonitrua ut amicis pateant, et inimicos lateant, et noli ea scribere, id est manifestare infidelibus, in quibus locum non habent. Ac si patenter dicat: O uos Ecclesie predicatores, ne miseritis margaritas ante porcos .

uERS. 5.---Et angelus, quem uidi stantem supra mare, et super terram, leuauit manum suam ad celum, et iurauit per uiuentem in secula seculorum. Quasi diceret: Leuauit, id est exaltauit Christus, manum suam, scilicet humanitatem suam, ad celum, per quam Deus uerbum sibi unitum  operabatur, tanquam manu, et iurauit, id est firmauit per se ipsum exaltatum, et per Deum Patrem suum uiuentem in secula seculorum.

uERS. 6.---Qui creauit celum, et ea que in illo sunt: et terram, et ea que in illa sunt: et mare, et ea que in eo sunt; quia tempus, scilicet uariatio, id est modo nox, modo dies, modo prosperitas, modo aduersitas, modo mors, modo uita, non erit amplius, quantum ad suos fideles, quia immortales et impassibiles efficientur in eterna beatitudine, cum econtra tempus malorum sit in secula. Iustis tempus non erit, id est mutabilitas aliqua, quia immutabiles erunt in mente, et incorruptibiles in corpore. Tempus quippe est uicissitudo dierum ac noctium, ideoque ibi tempus non erit,  ubi nulla uarietas cuiuslibet rei apparebit, sed semper apud eos claritas et lux indeficiens permanebit.

uERS. 7.---Sed in diebus uocis septimi angeli, cum ceperit tuba canere, id est cum predicare ceperit, non differetur, sed statim consummabitur, id est implebitur, mysterium Dei, remuneratio uidelicet sanctorum; quod mysterium est secretum, quia nec oculus uidit, nec auris audiuit que preparauit Deus diligentibus se . Sicut euangelizauit per seruos suos prophetas; quia uidelicet prima intentio prophetarum fuit de aduentu Domini, secunda de consummatione seculi. Ostensa igitur destructione, que erit tempore  Antichristi, et inde etiam predicatione substracta, et ad hoc fidelibus consolatione adhibita, monetur que uidit predicare. Quasi sibi diceretur aperte: Ecce tibi reuelaui omnia, modo uade et predica; nec quia sunt aspera paueas, nec terrearis pro tribulatione aliqua; quia non tanta patieris quanta patientur qui tempore Antichristi perseuerabunt. Hoc ad consolationem presentis Ecclesie hic apponitur, ubi maior tribulatio prenuntiatur.

uERS. 8.---Et uocem, id est diuinam admonitionem, audiui de celo, de eisdem, iterum loquentem, id est agentem mecum, et dicentem, rationes uidelicet reddentem. Ac si apertius diceret: O Ioannes, quia mysterium huius momentanee persecutionis et remunerationis cito consummabitur;  uade, et accipe librum apertum de manu angeli: id est predica filiis Ecclesie, que audisti et uidisti. Ac si aperte dicat: uade gressibus uirtutum, et promerere Dei gratiam, et per eam intellige, quia reuelabit tibi omnia; accipe librum apertum, scilicet Euangelii, id est Scripturam a Deo completam et fidelibus monstratam, de manu angeli, uidelicet per operationem Christi, stantis super mare, et super terram, parati adiuuare ad se accedentes.

uERS. 9.---Et abii ad angelum, dicens ei, ut daret mihi librum. Et dixit mihi: Accipe et deuora illum. Ac si patenter dicat. Ampliaui mentem, et abii ad angelum, sicut obediens, relinquendo omnia que habebam, dicens ei ut daret mihi librum, id  est intelligentiam Scripturarum. Iubentis quippe Domini uocem paratissimus sequitur sanctorum effectus [Fors. cetus] oratione et operatione. Et quia Deus si quem paratum uidet, quod necessarium est, sponte se offert; dixit mihi angelus: Accipe librum, tibi uidelicet incorpora, et deuora illum, id est tracta inquirendo et operando, et aliis distribue. Et tamen quia implere, graue est humanitati, que mollis et fragilis est; faciet amaricari uentrem tuum, sed placebit cogitando et predicando in ore tuo: id est, in tuis perfectioribus discipulis per quos tu loqueris, erit dulce tanquam mel.

uERS. 10.---Et accepi librum de manu angeli, id est operationem Christi sequendo, et deuoraui eum, et amaricatus est uenter meus. Sanctos predicatores  habemus, qui die ac nocte in lege Domini meditantur, et possunt dicere cum Psalmista: Quam dulcia faucibus meis eloquia tua, super mel ori meo . Et cum accepissem librum, licet amara sentirem, monuit tamen, ut nec timore mortis predicare desisterem, dicens mihi: Quia de carcere, de insula scilicet Pathmos exibis.

uERS. 11.---Oportet te iterum prophetare populis, et gentibus, et linguis et regibus multis.



CAPUT XI.

uERS. 1.---Et datus est mihi calamus, scilicet Scriptura calamo scripta, similis uirge, id est sceptro, quia reges constituit. Reges in signum potentie sue uirgam manu portant, per quam regia  illorum potestas exprimitur. Ideo igitur calamus, id est diuina Scriptura uirge comparatur, quia suis obseruatoribus regnum promittit, dicens: Beati pauperes spiritu, quoniam ipsorum est regnum celorum . Datus est mihi calamus similis uirge, dicens: Surge, id est erigere ad predicandum, et metire templum Dei, ita uidelicet predica secundum uniuscuiusque capacitatem; et altare, scilicet ut constituas Ecclesiam, et in ea altare; et adorantes in eo: id est ut constituas qualiter fideles Deum adorent in spiritu et ueritate. Altare in templo eminentiores significat in Ecclesia fideles, id est uirgines continentes et seculo renuntiantes, in quibus principaliter iugis et indeficiens sancte compunctionis permanet ignis.

 uERS. 2.---Atrium autem, quod est foris templum, id est, falsos Christianos, qui se Ecclesiam simulant, sed factis abnegant; eiice foras, excommunicando, scilicet ostende eis esse foras; et ne metiaris illud: omnino uidelicet subtrahe predicationem: quoniam datum est gentibus, id est conformes facti sunt gentilibus, colendo idola, et sic peribunt communi tormento cum eis: et ciuitatem sanctam, id est. Ecclesiam ad bene uiuendum congregatam et uirtutibus munitam, calcabunt, scilicet persequentur illi qui sunt atria, id est heretici, pagani, Iudei, et falsi Christiani, mensibus uidelicet quadraginta duobus, id est tribus annis et dimidio, quibus regnabit Antichristus. Ac si apertius diceret: Sciatis, omnes persecutiones que sunt in presenti, et  que fuerunt in preterito, procedere ab Antichristo, sicut et illas que erunt tempore suo.

Sicut  auctores nostri dicunt, Antichristus ex populo Iudeorum nascetur; scilicet de tribu Dan, secundum prophetiam dicentem: Fiat Dan coluber in uia, cerastes in semita . Ad hoc enim in uia sedebit, et in semita erit, ut eos, qui per semitas iustitie ambulant, feriat, et ueneno sue malitie occidat. Nascetur autem ex patris et matris concubitu, sed totus in peccato concipietur, in peccato generabitur, et nascetur. In ipso autem conceptionis sue initio simul diabolus introibit in uterum matris eius, et ex malignitate diaboli confouebitur et contutabitur in uentre eius. Et sicut in matre Domini nostri Iesu Christi, Spiritus sanctus  uenit, et eam sua uirtute obumbrauit, et diuinitate repleuit, ut de Spiritu sancto conciperet, et quod nasceretur, diuinum esset et sanctum ; ita diabolus in uentrem matris Antichristi descendet, et totam eam replebit, totam circumdabit, totam tenebit, totam interius et exterius possidebit, ut diabolo cooperante, per hominem concipiat, et quod natum fuerit, totum iniquum, totum malignum et perditum erit. Unde et ille homo filius perditionis  appellatur, quia in quantum poterit, genus humanum perdet, et ipse in nouissimo perdetur. Nascetur autem in Babylonia. Paulus apostolus dicit, Antichristum non antea esse uenturum in mundum, nisi uenerit discessio primum; id est nisi prius discesserint omnia regna a Romano imperio,  que olim subdita illi erant. Hoc autem tempus nondum uenit, quia, licet uideamus Romanum imperium ex maxima parte destructum, tamen quandiu reges Francorum durauerint, qui Romanum imperium tenere debent, Romani regni dignitas ex toto non peribit, quia in regibus suis stabit. Tantum est ergo, sicut ait Apostolus, ut qui tenet modo, teneat, donec de medio fiat . »  Hoc, ut ait beatus Augustinus, non absurde de ipso Romano imperio creditur dictum. Quasi diceret: Tantum qui modo imperat, imperet, donec de medio fiat, id est de medio tollatur; et tunc reuelabitur ille iniquus , quem significari Antichristum nullus ambigit.«

 Quidam uero nostri doctores dicunt, quod unus ex Francorum regibus Romanum imperium ex integro tenebit, quia in nouissimo tempore erit, et ipse erit maximus et omnium regum ultimus. Hic postquam regnum suum feliciter gubernauerit, ad ultimum Ierosolymam perget, et in monte Oliueti sceptrum et coronam suam ultro deponet,  statimque, secundum Apostoli sententiam,  Antichristum dicunt adfuturum. Tunc ergo reuelabitur Antichristus, qui licet homo sit, fons tamen erit omnium peccatorum, et filius perditionis, id est diaboli, non per naturam, sed per imitationem. Per omnia enim adimplebit diaboli uoluntatem, quia plenitudo diabolice potestatis et totius mali ingenii corporaliter habitabit in illo, in quo erunt omnes thesauri malitie et iniquitatis absconditi . Hic itaque, ut supra diximus, in ciuitate Babylonie natus, Ierosolymam ueniens, circumcidet se, dicens Iudeis: Ego sum Christus uobis repromissus, qui ad salutem uestram uenit, ut uos de cunctis terris congregem et defendam. Tunc fluent ad eum omnes Iudei, estimantes Deum suscipere, sed suscipient diabolum.

 Sed ne ipse Antichristus totum mundum decipiat et perdat, duo magni prophete mittentur in mundum, Enoch scilicet et Elias, qui contra impetum Antichristi fideles Dei diuinis armis premunient, et instruent, docentes et predicantes tribus annis, et dimidio. Filios autem Isrel quicunque eo tempore fuerint inuenti, hi duo maximi doctores et prophete ad fidem Christi conuertent, et a pressura tanti turbinis in parte electorum inseparabiles reddent, sicut dicit Scriptura: Si fuerit numerus filiorum Isrel sicut arena maris, reliquie salue fient ex eo . Postquam ergo per tres annos et dimidium predicationem suam compleuerint, mox incipiet exardescere Antichristi persecutio, et contra eos primum sua arma corripiet, eosque interficiet.  Postquam ergo isti duo interfecti fuerint, inde ceteros persequens, aut martyres gloriosos faciet, aut apostatas reddet, et quicunque in eum crediderint signum characteris eius accipient.

Hic itaque Antichristus totius malitie artifex, cum per tres annos et dimidium totum mundum uexauerit, omnem populum Dei diuersis penis cruciauerit, Eliam et Enoch interfecerit, et ceteros in fide perseuerantes martyrio coronauerit; ad ultimum iudicium Dei ueniet super illum, ut beatus Paulus scribit, dicens: Quem Dominus iehsu potentia iussionis sue  , siue archangelus Michel interfecerit illum, per uirtutem Domini nostri Iesu Christi occidetur. Tradunt autem maiores nostri  atque doctores quod in monte Oliueti Antichristus occidetur in papilione et in solio suo in loco illo quo Dominus ascendit ad celos. De quo propheta ait: Precipitabit Dominus inclytum uniuerse terre in monte sancto , id est in monte Oliueti.

Debetis preterea scire, fratres carisimi, quia postquam Antichristus fuerit occisus, non statim ueniet dies iudicii Domini, sed sicut in libro Danielis  legitur, quadraginta  dies concedet Dominus electis, qui ab Antichristo decepti fuerint, ut penitentiam agant . Postquam uero hanc penitentiam peregerint, quantum temporis uel spatii fiat, quousque Dominus ad iudicium ueniat, nemo est qui sciat; sed sicut ipse ait in Euangelio, in dispositione Dei manet . Quid autem angelus in persona Domini de duobus magnis prophetis referat, audiamus.

uERS. 3.---Dabo duobus testibus meis, et prophetabunt, id est predicabunt, diebus mille ducentis sexaginta, scilicet tribus annis et dimidio sicut iehsu Christus predicabit, amicti saccis, id est, penitentiam predicantes, et exemplo ostendentes, sicut Ioannes Baptista, qui erat indutus pilis camelorum  . uel quia uita sanctorum reprobis uidebitur despecta, ideo saccis induti ad predicandum uenire perhibentur. De Elia et Enoch agitur, per quos multi alii predicatores intelliguntur. Bene Ecclesia in duobus testibus figuratur propter duo testamenta; uel quia ex duobus populis constat; siue propter duo genera martyrii, uel propter dilectionem Dei et proximi. In quorum laudibus iterum subiungit, dicens:

uERS. 4.---Hi sunt due oliue, scilicet Spiritu sancto uncti, et duo candelabra alios illuminantes, in conspectu Domini terre stantes, uidelicet quid Domino placeat attendentes; uel quia in paradiso, ubi quondam Adam fuit, translati sunt, et a nostris conspectibus ablati, claritate uisionis Dei perfruuntur.

 uERS. 5.---Et si quis eos uoluerit nocere, scilicet a sancto proposito reuocare, ignis, id est spiritualis sententia, exiet de ore illorum, que aliis erit odor uite in uitam, aliis odor mortis in mortem , et deuorabit, id est damnabit, inimicos eorum; et si quis uoluerit eos ledere, corporali morte, sic, uidelicet spirituali sententia, oportebit eum occidi.

uERS. 6.---Hi habent potestatem claudendi celum, id est Scripturas que celant arcana, ne pluat diebus prophetie ipsorum, quia non predicabunt nisi congruo tempore. Similiter omnes Ecclesie predicatores his duobus prophetis significantur et comprehenduntur, qui tempore baptismatis, et manus  impositionis episcoporum acceperunt Spiritum sanctum. Omnes quippe doctores imitari eos debent. Habent etiam potestatem hi duo prophete super aquas, id est, super doctrinas suas, que sunt fidelibus aque irrigantes, conuertendi eas in sanguinem, scilicet in mortificationem quia aliis erit ad uitam, aliis ad mortem predicatio eorum, et percutere terram omni plaga, id est terrenos, quotiescunque uoluerint, sicut Moyses conuertit aquas fluminis Nili in sanguinem , et Elias clausit celum, ne plueret annis tribus et dimidio .

 uERS. 7.---Et cum finierint testimonium suum, bestia, id est Antichristus, que ascendit ad regnum de abysso, scilicet de occulto Dei iudicio, quia iudicia Domini abyssus multa ; uel ascendit de inferno, quia, ut in Christo requiescit omnis plenitudo diuinitatis corporaliter , ita in Antichristo omnis plenitudo malitie requiescit corporaliter. Et faciet aduersus illos bellum  et uincet illos. Non ideo dicit, uincet illos, quod unquam a suo proposito reuocentur; sed uincet, id est, corporaliter occidet.

uERS. 8.---Et corpora eorum iacebunt in plateis ciuitatis magne, scilicet Ierusalem, que magna fuit quondam in uirtutibus, et tunc erit in malitia; ita ut quicunque uiderint eos iacentes mortuos, timeant  eis conformari et sepelire. Que ciuitas uocabitur spiritualiter Sodoma, id est, muta, quia nemo ibi sancte Trinitatis fidem predicare ausus erit; et Aegyptus, tenebrosa uidelicet sine cognitione Dei. uel uocabitur Sodoma propter Sodomorum opera, ubi et eorum Dominus crucifixus est. Licet persecutio ubique grassetur, tamen maior et acerbior erit Ecclesie uexatio ubi Dominus crucifixus est, et ubi omnium malorum caput apparebit Antichristus. In cuius platea specialiter dicuntur iacere corpora sanctorum, tanquam scilicet, ubi principale erit certamen, ibi mortuorum corpora multipliciter insepulta iaceant. Ubi etiam intelligitur, quia Iudaica plebs specialiter adherebit Antichristo, quousque Elia et Enoch predicantibus, qui ex ea saluandi  fuerint, reuertantur ad Christum. Per ciuitatem magnam Ierusalem, in qua iacebunt corpora eorum, totus mundus intelligitur, quia in omnibus mundi partibus tunc temporis sancti interficientur. Sequitur:

uERS. 9.---Et uidebunt de populis et tribubus, et linguis, et populis, et gentibus, quidam oculis, quidam fama, corpora eorum per tres dies et dimidium, id est, per tres annos et dimidium: et corpora eorum non sinent poni in monumentis; uidelicet ne memoria eorum habeatur, et ne monumenta eorum uenerentur.

uERS. 10.---Et inhabitantes terram, id est, adherentes terrenis gaudebunt, et iucundabuntur super  eos; iocos uidelicet statuent, et ludent insimul pre gaudio; et numera sibi inuicem mittent, et hoc ideo, quoniam hi duo prophete cruciauerunt eos, qui habitant super terram, contradicendo eis suam iniquitatem. Quod enim Dominus extra portam ciuitatis passus est , significabatur quia in suis membris in toto mundo erat passurus.

uERS. 11.---Et post tres dies, id est, post tres annos et dimidium, Spiritus uite a Deo intrauit in eos: scilicet anime eorum eternaliter conferentes eis immortalitatem et impassibilitatem a Deo misse  intrabunt in eos. Et iam impassibiles et immortales steterunt, scilicet stabunt, super pedes suos, id est, super se ipsos, quod prius fuerant, non indigentes quo innitantur, et timor magnus, pena uidelicet infernalis uel Dei reuerentia, cecidit, id est, cadet ut pondus comprimens, super eos qui uiderunt, id est, uidebunt, eos ita glorificatos.

uERS. 12.---Et audierunt, id est, audient uocem magnam, scilicet potestatis magne, de celo, id est a Christo uel ab archangelo, dicentem illis: Ascendite huc, ad consortium uidelicet sanctorum. Et ascenderunt, id est ascendent, in celum, et hoc in nube, que illos refrigerabit, et inimicos terrebit: et uiderunt, id est, uidebunt, eos inimici eorum ita honorificatos, quos hic reputauerunt esse stultos et  insanos.

 Si quis Pauli sententiam intuens, requirit qualiter primo homini generalis compleatur sententia, qua illi dixit Deus, terra es, et in terram ibis ; scire debet, ueram esse Dei, et Pauli sententiam; quia et uiui reperientur homines, ex quorum persona hoc Apostolus loquitur; et tamen, ut beatus Augustinus dicit, in ipso raptu nubium, etsi momentaneam tamen mortem gustabunt. In terram ergo reuertentur: quia hoc est corpus in terram reuerti, quod est exeunte anima remanere corpus, quod utique terra est. Itaque securi dicimus, quia in momento, in ictu oculi, in ipsis nubibus spiritum uite accipient hi, qui aduentu Domini uiui reperientur; qui, ut dictum est, et momentaneam  mortem gustabunt, et in terram redibunt. Impii quippe precipitabuntur in infernum, electi autem in nubibus eleuabuntur ad gloriam . Iniqui ergo et omnes inimici illorum eos uidebunt, et iudices sentient iuste, quos iudicauerunt et damnauerunt iniuste.

uERS. 13.---Et in illa hora, occisionis siue glorificationis horum duorum prophetarum, Enoch scilicet et Elie, factus est terremotus magnus, id est terreni homines sunt moti ad destructionem scilicet Ecclesie occisis magistris, et decima pars ciuitatis cecidit: omnes uidelicet impii ceciderunt de Ecclesia in penas, uel omnino destructi in infernum, et occisi sunt in terremotu, illi scilicet, qui postea  per penitentiam non recesserunt a malis suis, nomina hominum septem millia; id est, omnes perfecti in malitia, quos Deus presciuit ad mortem, ne fideles quoque modo terreantur. Et reliqui, scilicet boni qui non ceciderunt in penas uel in peccatum, in timore sunt missi, id est in Dei reuerentia timent ne cadant, nichil sibi attribuentes, dederunt gloriam Deo celi.

uERS. 14.---ue secundum abiit: et ecce ue tertium uenit cito.

uERS. 15.---Et septimus angelus, ordine narrationis et temporis, tuba cecinit et facte sunt uoces magne in celo, id est, laudes Deo de iustorum saluatione  et malorum damnatione, dicentes: Factum est regnum Dei nostri et Christi eius: qui prius uidelicet erat abiectus, iam regnat bonos coronans, malos condemnans; et regnabit, id est, permanebit regnum ipsius, in secula seculorum: Amen.

uERS. 16.---Et uiginti quatuor seniores, id est, non tantum minores ita glorificabunt Deum, sed etiam ipsi maiores, qui in conspectu Dei sedent, id est iudicant quod est in presenti, considerantes quid Deo placeat, in sedibus suis, uidelicet sibi commissis, ceciderunt, id est humiliauerunt se, in facies suas, scilicet in corda sua, et adorauerunt Deum, ut conseruaret eos, dicentes:

uERS. 17.---Gratias agimus tibi, Domine Deus omnipotens, ideo uidelicet quia nos saluasti, et inimicos  nostros damnasti, qui es immutabilis, et qui eras, olim cum a Iudeis despiciebaris, qui accepisti  uirtutem tuam magnam, id est, Spiritum sanctum tuis dando et Ecclesiam congregando, et regnasti, nos uidelicet a diabolo defendisti.

uERS. 18.---Et irate sunt gentes pro regno tuo. Unde ait Psalmista: Dominus regnauit, irascantur populi: qui sedes super cherubim, moueatur terra . Et aduenit contra illos ira tua, id est tempus uindicte tue, et aduenit tempus, scilicet opportunitas, mortuorum iudicari tam bonorum quam malorum, ut separentur boni a malis, et aduenit tempus reddere mercedem seruis tuis prophetis, id est aliis prouidentibus, et sanctis, uidelicet in fide confirmatis, et timentibus nomen tuum pusillis  et magnis, id est non tantum maioribus, sed quibuscunque fidelibus; et aduenit tempus exterminandi eos, qui corruperunt terram, id est, seipsos per malam operationem, et alios per malum exemplum.

uERS. 19.---Et apertum est templum Dei in celo; et uisa est arca testamenti eius in templo eius. Notanda sunt hec preterita posita esse pro futuris, scilicet apertum est templum, et uisa est arca testamenti, et apparuit signum in celo. Quasi diceret: In die iudicii aperietur, templum Dei fuisse in celo; et tunc etiam uidebitur, archa [f. arcam] testamenti fuisse in templo eius, et quare facta fuissent fulgura; et apparebit signum magnum quod prius  multis fuit incognitum, etc. Apertum est igitur templum Dei in celo: Christus scilicet, qui est templum Dei, in quo habitat omnis plenitudo diuinitatis corporaliter , uenit ad cognitionem Ecclesie, que in celestibus conuersatur spiritualiter; et uisa est arca testamenti eius uidelicet Dei Patris, id est, idem ipse Christus qui continet in se sacramentum Dei Patris, sicut arca federis uetus testamentum continebat. Ipse quippe testatus est omnia que audiuit a Patre suo, ipse nobis cibus spiritualis est et refectio, quod significat manna absconditum in arca; ipse nobis rex est et sacerdos, quod significabat uirga Aaron que seruabatur  in arca. Et facta sunt fulgura, id est, miracula, que terrorem inferunt aspicientibus ea; et tonitrua, predicationes uidelicet eternam mortem peccatoribus comminantes; et facta est grando magna, scilicet predicatio iram Dei annuntians que contundit et punit eos qui nolunt conuerti, et terremotus, omnes terreni sunt moti, quidam ad fidem, quidam ad persecutionem.



CAPUT XII.

uERS. 1-2.---Et post hec signum magnum uisum est in celo: Mulier scilicet amicta sole, sanctam Ecclesiam significans, que est amicta et cooperta, et undique munita Iesu Christo sponso suo defensore, qui est uerus sol iustitie , et luna sub pedibus eius, quia sancta Ecclesia cuncta terrena  que sicut luna crescunt et decrescunt, quasi lutum quod pedibus suis conculcat, despicit et pro nichilo habet. Et in capite eiusdem mulieris erat corona duodecim stellarum, id est Christus, qui est caput et rector totius Ecclesie circumdatus et coronatus duodecim apostolis, qui sicut stelle fulgent in Ecclesia. Et mulier, id est, sancta Ecclesia, habet uerbum Dei in utero, scilicet in mentis sue secreto, et erat pregnans, id est, uerbo Dei repleta, et parturiens, multos scilicet fideles Christo parere et conformes facere desiderans, clamabat, magna uidelicet cordis intentione auxilium a Domino petebat, et cruciabatur, id est, multos cruciatus et labores sustinebat, ut pareret, scilicet ut per fidem multos Deo  filios acquirere posset. Unde ait beatus Paulus: Filioli mei, quos iterum parturio, donec formetur Christus in uobis . Iterum beatus Ioannes subiiciens, ait:

uERS. 3.---uisum est aliud signum in celo; et ecce draco roseus magnus habens capita septem, et cornua decem. Quasi diceret: Preter supradicta uisum est mihi aliud signum, draco uidelicet magnus et rufus, et significabat diabolum qui est fortis in malitia, et rufus, id est sanguinolentus, spiritualiter interficiendo homines, habens in potestate sua capita septem, omens uidelicet mundi principes et decem cornua, scilicet omnes principibus terre subditos, per quos ipsi principes impugnant et persequuntur decem legis precepta seruantes. Et in  capitibus ipsius draconis, id est in principibus terre qui illi sunt obedientes, septem diademata, id est, uictorie de omnibus illis qui perditioni sunt dediti.

uERS. 4.---Et cauda eius, id est, occulta deceptio ipsius trahebat, ad se tertiam partem stellarum celi, eorum uidelicet qui in Ecclesia lucere uidebantur uirtutibus ut stelle, et misit eas in terram, illos uidelicet quos ad se traxit, terrenorum amore et cupiditate inuoluit. Mulier, ut dictum est, parturiens clamabat, et draco, id est diabolus fortis in malitia, et potens in iniquitate, stetit ante mulierem, in pugnam uidelicet contra Ecclesiam perseuerauit, que erat paritura, homines scilicet ad fidem uocare et conformes Christo facere debebat. Ideo draco,  id est diabolus, ante mulierem stabat, ut filium peperisset, aliquem uidelicet Christianum similem sibi Ecclesia fecisset, deuoraret; a fide scilicet sue malignitatis astutia reuocaret, sibique illum incorporaret. Paratus itaque erat draco, id est diabolus, ut mulieris filium deuoraret, sed non potuit, quia sancta Ecclesia

uERS. 5.---Peperit masculum, id est Christum, fortem et insuperabilem, de quo dictum est: Ecce uir Oriens nomen eius . Qui recturus erat, id est qui debebat regere et defendere omnes gentes in uirga ferrea, per inflexibilem scilicet et rectam iustitiam. Et raptus est filius eius, Deus uidelicet et homo iehsu Christus, ad Deum, id est exaltatus ad dexteram Dei Patris, et ad thronum eius usque  ad suam sedem, uidelicet iudiciariam in qua omnia iudicat cum Patre.

uERS. 6.---Et mulier, id est sancta Ecclesia, fugit in solitudinem, terrenam scilicet dignitatem et seculi tumultum reliquit; in qua solitudine habet locum paratum a Deo, quietem scilicet mentis, ut ibi pascat eam pane celestis uerbi, diebus mille ducentis sexaginta, id est per tres annos et dimidium; quia tot annis ipse Dei et uirginis Filius predicauit.

uERS. 7.---Et factum est prelium in celo, id est in Ecclesia et ex parte Ecclesie preliabantur cum dracone Michel, qui interpretatur quis ut Deus, et angeli eius; et draco pugnabat cum Michele, et  angeli eius.

uERS. 8.---Et non ualuerunt, scilicet non habuerunt in illo prelio ualitudinem aliquam draco et angeli eius, neque locus eorum est amplius inuentus in celo, id est in Ecclesia.

uERS. 9.---Et draco ille magnus, id est diabolus qui primum hominem deiecit, est proiectus, longe scilicet ab Ecclesia, qui uocabatur diabolus, id est, deorsum fluens, et Satanas, scilicet aduersarius, qui seducit, id est, seorsum ducit a recta uia, non solum primum parentem, sed etiam uniuersum orbem.

uERS. 10.---Et audiui uocem magnam in celo, id est, quamdam exsultationem in Ecclesia, scilicet  uocem angelicam, dicentem: Ante aduentum Christi diabolus erat princeps huius mundi, sed nunc facta est salus, id est, sanitas antiqui uulneris, et uirtus, scilicet potestas resistendi diabolo ipsumque uincendi, et regnum Dei nostri, nunc uidelicet Deus noster Trinitas habet regnum in terra, nunc scilicet regit Ecclesiam suam, et potestas Christi eius, id est, Christo Filio suo est data, secundum humanitatem, omnis potestas in celo et in terra. Et hoc idcirco, quia accusator fratrum nostrorum, id est diabolus, qui facit fratres nostros accusabiles, est proiectus, longe scilicet ab ipsis Dei seruis remotus, qui tam in die quam in nocte, id est, assidue, uel in prosperis et in aduersis, accusabat illos, scilicet faciebat illos accusabiles et reos, in conspectu Domini. Et  quamuis filii Ecclesie ita impugnabantur a diabolo, tamen

uERS. 11.---Ipsi uicerunt illum propter sanguinem Agni, id est propter effusionem sanguinis Christi, inde, existente causa, et propter uerbum testimonii, eorum scilicet predicationem ferentem testimonium Christo, quod ipsi faciebant, et ideo uicerunt eum. Hac etiam de causa uicerunt eum, quia non dilexerunt animas suas, id est suas carnales delectationes, usque ad mortem; uidelicet non sunt usi temporalibus bonis ad superfluitatem, sed ad necessitatem. Modo uertunt angeli sermonem suum ad fideles qui diabolum uicerunt, dicentes:

uERS. 12.---Propterea letamini, celi, et qui habitatis in eis. Ac si dicerent: O uos celi, uidelicet qui  uirtutibus excellentiores estis, et uobis subditis diuinam doctrinam compluitis; propterea letamini, id est, magnam letitiam concipite de uictoria habita in cordibus uestris, quia accusatorem humani generis uicistis. Letamini etiam et uos, o minores, qui habitatis in eis, id est in patrocinio et disciplina maiorum, quia similiter cum eis eumdem hostem antiquum superastis. Iterum uox angelica subsequenter ait: ue, id est miseria, dolor et captiuitas est uobis, terre, scilicet terrena diligentibus, et mari, id est fluctuantibus, et Deum uobis in malis operibus amaricantibus, ideo scilicet quia diabolus de hac potestate, quam super fratres uestros habebat, lapsus, descendit ad uos, id est, ad detrimentum  uestrum, habens iram magnam de perdita potestate; quam iram exercet in uobis ipse draco seuissimus, sciens quod modicum tempus habet, quod parum uidelicet hanc potentiam sibi exercere licebit, sed post modicum etiam uobiscum in inferno cruciabitur.

uERS. 13.---Et cum uidisset draco quia proiectus est in terram, in illis uidelicet qui terrenis delectationibus tantum dediti sunt, persecutus est mulierem, id est Ecclesiam, que peperit masculum, Christum uidelicet fortem et inuincibilem ad expugnandum diabolum. Et quia draco persequebatur mulierem,

uERS. 14.---Date sunt a Domino mulieri, id est Ecclesie ut resistere posset draconi persequenti  eam, due ale magne aquile, scilicet caritas continens in se dilectionem Dei et proximi. Facta est igitur Ecclesia magna aquila altissime uolans, loquendo de deitate, et acutissime conspiciens solem, id est, diuine essentie claritatem. Ideo igitur date sunt mulieri, id est, Ecclesie due ale, ut uolaret in desertum in locum suum, id est in securitate sua, ubi, scilicet in qua securitate, alatur, et nutriatur illic a Domino illo pane, illa scilicet predicatione que fuit a Christo facta, per tempus, id est, per unum annum, et per tempora, id est per duos annos, et per dimidium tempus, id est per dimidium annum, per tres uidelicet annos et dimidium  quibus in mundo positus Dominus predicauit; et hoc a facie serpentis, id est propter infestationem presentem et diaboli instantiam, qui ita latenter sicut serpens mordet. Et cum uidisset draco, quod mulierem non potuit nocere

uERS. 15.---Misit ex ore suo, id est ex sua suggestione uel ex membris suis, per que loquitur, aquam, scilicet inundantem persecutionem, tanquam flumen, magnam uidelicet et impetuosam, post mulierem, id est post Ecclesiam, ut faceret eam trahi retro a proposito suo a magno flumine illo, id est per illam magnam persecutionem. Sed nec sic draco potuit trahere mulierem, nam

uERS. 16.---Terra, id est Christus qui est forte et immobile fundamentum Ecclesie, qui etiam corpus habet  de communi humani generis terra, adiuuit mulierem, scilicet Ecclesiam,  idem uidelicet Christus, aperuit os suum, id est predicationem suam, suis uidelicet discipulis dedit gratiam predicandi; uel aperuit signum sue misericordie, et absorbuit, id est destruxit flumen, quod misit draco ex ore suo, id est persecutionem quam misit diabolus in Ecclesiam per membra sua.

uERS. 17.---Et iratus est draco in mulierem, id est contra Ecclesiam, et abiit, scilicet longe remotus est ab ea, et hoc ad faciendum prelium cum reliquis de semine eiusdem Ecclesie, qui custodiunt mandata Dei, et qui habent fidem per testimonium, id est per predicationem que testatur Iesum Christum  esse Deum et hominem.

uERS. 18.---Et stetit super arenam maris, super steriles uidelicet, et super infructuosos et aridos mundi.



CAPUT XIII.

uERS. 1.---Et uidi quamdam bestiam ascendentem de mari, id est Antichristum cum principibus huius seculi et subditis eorum et ministris, ascendentem, id est exaltantem se et eleuantem, de mari, scilicet de malignis hominibus et Deum sibi amaricantibus, id est, exacerbantibus; habentem capita septem, omnes scilicet principes mundi, et cornua decem, id est, minores malignos, per quos principes impugnant decem precepta seruantes, et super cornua eius decem diademata, scilicet uictorias de seruantibus  decem precepta, quia uidebuntur eos occidendo uicisse. Et super capita eiusdem bestie, id est super principes mundi, uidi scripta nomina blasphemie, scilicet uidi eos Deum nominatim blasphemantes, dicentes Christum non uerum Deum fuisse, et his similia.

uERS. 2---Et bestia, quam uidi, erat similis pardo, id est uariis heresibus erat plena, sicut pardus est uarius; et pedes eius, ipsi uidelicet inferiores heretici eiusdem bestie, id est Antichristi erant ita habiles ad persequendum et parati ad lacerandum fideles, sicut pedes ursi et os eius, scilicet locutio erat ita fidelibus terrorem ingerens, sicut uox et  rugitus terret leonis cetera animalia. Et draco, id est diabolus, dedit illi bestie sue, scilicet Antichristo uirtutem suam, et sicut ipse est fortis et malignus, ita fecit eam malignam et fortem; et dedit illi suam potestatem ad expugnandum fideles.

uERS. 3.---Et uidi unum de capitibus bestie, id est de principibus illius, maiorem aliis principibus, id est Antichristum, occisum, eundo scilicet quasi in ueram mortem: sui uidelicet discipuli mentientes fingent eum uere occisum, et tertia die resurrexisse. uidi eum, inquit, quasi occisum in mortem, et plaga mortis eius curata: id est ipse qui per plagam mortuus esse dicitur, curatus est; fallaciter uidelicet dicetur esse resuscitatus, et in illa falsa resurrectione est admirata, ualde scilicet admirabitur uniuersa  terra, id est omnes terrena diligentes euntes post illam bestiam, scilicet post Antichristum bestialiter uiuentem.

uERS. 4.---Et adorauerunt draconem, id est diabolum, idcirco quia dedit illi bestie potestatem faciendi ea que cupit, putantes se Deum adorare, et a Deo potestatem illam Antichristum habere, non a diabolo. Et non solum draconem, id est diabolum adorauerunt hoc modo, sed etiam ipsam bestiam adorauerunt, dicentes: Quis est, uel fuit, uel erit similis huic bestie? Et tamen quidam uolunt eam impugnare, sed quis poterit pugnare cum ea? Notandum interea, fratres karissimi, quia ista que narrantur quasi iam preterita, adhuc in nouissimis temporibus sunt uentura. Sequitur:

 uERS. 5.---Et datum est huic bestie, id est Antichristo a Domino per diabolum, id est concessum os loquens magna, quia dicet Filium Dei se esse, et os loquens blasphemias quia dicet Christum Dei et uirginis Filium qui mundum redemit, aliquem magum fuisse. Et data est ei potestas facere menses quadraginta  , id est faciendi hec omnia per quadraginta et duos menses, scilicet per tres annos et dimidium. Denique bestia, id est Antichristus.

uERS. 6.---Aperuit os suum, eundo de blasphemia in blasphemiam ad Deum, id est contra Deum, quia dicet se esse Filium Dei, et pleno ore dicet diabolum esse Deum, qui erit pater eius. Aperiet itaque os suum ad blasphemandum nomen omnipotentis  Dei, quia dicturus est se esse iustum, clementem, atque omnipotentem, quod est blasphemare nomen Dei et tabernaculum eius, id est humanitatem Christi, qui uerus Deus et uerus homo est, fuisse magum. Blasphemabit etiam eos qui habitant in celo, id est in Ecclesia, dicendo eos esse erroneos et stultos.

uERS. 7.---Datum est etiam illi bestie, scilicet Antichristo concessum est a Deo per diabolum facere bellum cum sanctis, et uincere illos, quosdam spiritualiter, quosdam uero tantum corporali morte. Data est etiam illi potestas super omnem tribum, et super omnem populum, et super omnem linguam,  Hebraicam uidelicet, Grecam et Latinam, et super ceteras linguas, quia multoties plures lingue continentur in populo uno, et in omnem gentem, generaliter uidelicet super Asiam, Europam atque Africam.

uERS. 8.---Et adorauerunt bestiam supradictam, id est Antichristum omnes qui habitant terram: illi uidelicet qui in terrenis sunt fundati, quorum nomina sunt scripta in libro uite, id est in memoria Dei et Agni, qui pro nobis est occisus ab origine mundi, predestinatione.

uERS. 9.---Qui habet aures, id est spiritualem intellectum, audiat; scilicet intelligat quod omnis ille

uERS. 10.---Qui duxerit captiuitatem, qui alios  uidelicet rectos et bene uiuentes a uera uia ducit captiuos per prauam doctrinam in falsam uiam, uadit in captiuitatem, in mortem scilicet eternam, et qui in gladio materiali aliquos fideles occiderit, oportet eum gladio occidi, id est diuina sententia. Hec res est patientia sanctorum et fides, quia uidelicet tribulationes et tribulatores breui tempore permanebunt, et in eternam captiuitatem ibunt; perseuerantes uero in fide eterna beatitudine coronabuntur.

uERS. 11.---Et preter hec uidi etiam aliam bestiam ascendentem de terra, id est predicatores et discipulos Antichristi exaltatos et eleuatos de terra in superbiam. Et illa bestia habebat duo cornua,  non in rei ueritate, sed similia duobus cornibus Agni, id est Christi, quibus significantur bestiales apostoli Antichristi dicentes se esse innocentes et miracula facientes, sicut Christus fecit, cum potius sint peccatores et demoniosi. Et loquebatur, ita terrorem incutiendo, sicut draco terret omnes aues suo clamore.

uERS. 12.---Et habebat omnem potestatem prioris bestie, id est Antichristi, sicut ueraces apostoli fuerunt in beneplacito et protectione Domini nostri Iesu Christi. Et ipsa secunda bestia fecit terram, id est ipsos principes terrenos et omnes habitantes in ea, minores scilicet terrenos subiectos facient ipsi falsi apostoli Antichristi adorare primam bestiam, eumdem uidelicet Antichristum, cuius plaga mortis  est curata, quia scilicet Antichristus dicitur esse resuscitatus de ficta morte.

uERS. 13.---Et faciet ipsa bestia, id est discipuli Antichristi, magna signa et miracula, in quibus designabunt ipsum Antichristum quasi Deum; ita ut etiam ignem de celo descendere faciat, id est spiritum malignum quasi Spiritum sanctum descendere in terram, scilicet super terrenis uitiis deditos et ad suam sectam conuersos. Et faciet eos loqui omnibus linguis sicut apostoli faciebant illos quos ad fidem conuertebant: et hoc de celo, id est de ere, in conspectum omnium, non ita absconse in domo, sicut Spiritus sanctus descendit super apostolos in  domo in qua erant pariter congregati , sed uidentibus cunctis. Et per hec signa et miracula que discipulis Antichristi tempore illo concedentur facere,

uERS. 14-15.---Seducent habitantes in terra, dicentes ut faciant imaginem bestie, id est ut se conformes faciant Antichristo cuius plaga gladii curata est et reuixit, id est dicetur reuiuere. Hoc signum facient ipsi falsi apostoli Antichristi quod malignum spiritum facient etiam sicut ignem de ere uidentibus omnibus descendere per quod seducent homines et confirmabunt eos ipsi Antichristo: et hoc ita ut loquatur imago bestie, sicut et ipsi qui conformes erunt Antichristo, loquentur omnibus linguis. Et faciet illa secunda bestia, id est illi pseudoapostoli,  ut omnes occidantur quicunque non adorauerint, non solum bestiam, id est Antichristum, sed etiam imaginem bestie; ipsos eosdem scilicet falsos apostolos, qui conformes erunt Antichristo suo falso Deo.

uERS. 16.---Et facient ipsi pseudoapostoli omnes pusillos et magnos, diuites et pauperes, liberos et seruos habere characterem, id est signum sue secte, in dextera manu, in sua scilicet operatione, aut in frontibus suis, in manifesta uidelicet confessione.

uERS. 17.---Et facient ne quis possit emere aut uendere, id est dare predicationem et recipere aliquem conuersum per predicationem factam de  Antichristo, nisi ille tantum qui habet characterem, id est signum bestie, ut diximus, et nomen, id est Teitan, et numerum nominis eius, id est sexcenti sexaginta sex, quia Teitan uocabitur ille perditus homo, et hoc facient discipuli Antichristi, quia non licebit alicui predicare tunc temporis, nisi habuerit numerum nominis Antichristi, scilicet nisi perfectus fuerit et fructum centesimum sexagesimum et senarium ei quasi Deo obtulerit. In hoc ergo huius nominis numero

uERS. 18.---Est adhibenda sapientia, id est sapienter est considerandum, et ideo omnis qui habet intellectum, scilicet qui sapiens est, computet numerum huius bestie; quia si aliquis stultus hunc numerum computauerit, statim putabit illum esse  Deum, quia hic numerus Deo conuenit. Ideo igitur sapientia est adhibenda in computatione huius numeri, quia quamuis hic numerus sit Dei, ad tempus tamen erit perditissimi hominis, scilicet Antichristi, a quo usurpabitur. Hic numerus constat ex sexcentis sexaginta sex. Numerus enim Iesu Christi est, cuius nomen sibi facit bestia, id est Antichristus.



CAPUT XIu.

Ostensa grauissima persecutione quam patitur et passura est Ecclesia sub Antichristo, ostendit etiam ad eius consolationem et cohortationem, quantum et qualem habet adiutorem, dicens:

uERS. 1.---uidi; et ecce agnus, scilicet Christus pro nobis immolatus, stabat supra montem Sion, id est iuuabat sanctam Ecclesiam eminentem in uirtutibus,  et celestia speculantem et contemplantem. Supra stabat, quia ex omni parte eam obumbrabat et protegebat; et cum eo centum quadraginta quatuor millia, id est infinitos quantum ad nos, et quantum ad Deum finitos, uirgines perfectissimos, predicatione sancte Trinitatis ex quatuor mundi partibus collectos, habentes nomen Agni ut a Christo Christiani nominentur, et nomen Patris eius, scilicet Dei, ut dii uocentur, scriptum in frontibus suis, in manifesta uidelicet confessione, ita ut nunquam deleri possit. Pro illo et uos, fratres karissimi, qui tam splendidam, tamque dignam habetis familiam, si necesse fuerit, libenter debetis pati, ut illis qui inter alios fideles tam clari sunt, possitis admisceri. Iterum subiungit, dicens:

 uERS. 2.---Et audiui uocem, id est admonitionem, de celo uenientem, id est de Ecclesia, tanquam uocem aquarum multarum, scilicet multorum populorum, qui decurrunt per temporalia, et defluunt sicut aqua; et tanquam uocem tonitrui magni, terrorem uidelicet inferentem, sicut tonitruum homines terret. Et uox illa quam audiui, erat sicut uox citha redorum, scilicet eorum, quorum est sonare cithara, citharizantium, id est exercentium officium sibi commissum non in alienis, sed in suis citharis. Hoc utique significat sanctas uirgines, quorum officium est mortificare carnem, non alienam, sed suam propriam. uocem ergo uirginum carnem suam mortificantium audiui,

uERS. 3.---Et ipsi cantabant, id est iucundanter  exercebantur, et seruabant canticum, scilicet mentis et corporis integritatem, que est eis maxima delectatio et iucundatio. Cantabant, inquit, quasi canticum nouum; illa scilicet obseruantia integritatis mentis et corporis erat eis iucunda, et chara, et delectabilis, sicut noue res solent amplius delectare quam ueteres, et esse cariores. Sed ubi cantabant? Non in occulto uidelicet, sed ante sedem, id est in presentia et in conspectu multorum fidelium qui sunt sedes Dei, ut ab eis exemplum accipiant. Et non solum ante minores fideles, sed etiam ante quatuor animalia, scilicet in presentia omnium doctorum, et ante seniores, id est iudices. Et nemo poterat dicere canticum illud, id est nemo poterat obseruare  integritatem mentis et corporis, nisi illa centum quadraginta quatuor millia, nisi illi uirgines, scilicet qui empti sunt de terra, uidelicet quos Deus et homo iehsu Christus dando sanguinem suum in pretio, emit de terrena conuersatione. uirgines ergo illi.

uERS. 4.---Cum mulieribus non sunt coinquinati aliqua sorde. uere non sunt coinquinati in aliquo criminali, nam uirgines sunt; et hi sequuntur, id est imitantur, Agnum quocunque ierit. Et hi tales sunt empti, scilicet hos tam notabiles in dignitate elegit Deus ex omnibus aliis, et tanquam primitie, id est cariores oblationes omnibus aliis Deo Patri, et Agno.

uERS. 5.---Et in ore ipsorum non est inuentum  mendacium, nullum scilicet est in eis inuentum ex locutione peccatum, quia si aliquod fecerunt, ita inde penituerunt, quod eis in morte per penitentiam sit dimissum. Et si operando aliquid peccauerunt, tamen sine macula sunt, id est sine criminali peccato, quia nec ueniale nec criminale est in eis in morte sua inuentum, dum perfecte penituerunt. Aliter: uere in ore, id est in predicatione centum quadraginta quatuor millia non fuit mendacium, sed pura ueritas. Nam istud uidi eos sine mendacio predicasse de nostra reparatione, scilicet angelum paterne miserationis nuntium, uolantem, id est sublimia predicantem fuisse, et hoc per se celum et medium uidelicet mediatorem Dei et hominum. Hoc etiam sine mendacio predicauerunt,  quod ipse sit habens euangelium in sua dispositione, ut predicaret illud, aut per se, aut per seruos suos. Descripta impugnatione facta per duas bestias, subiunctoque auxilio Agni, et dignitate familie eius ostensa, subiungitur amdonitio, ut ad hanc familiam desideranter accedant, et comminatio ut ab illa alia declinent.

uERS. 6.---uidi, inquit, alterum angelum, id est predicatores qui sunt alteri a Christo, uices eius scilicet exsequentes, uolantem, id est a terrenis se remouentem, per medium celum, per communem uidelicet Ecclesiam quam uerbis et exemplis trahunt secum, habentem euangelium eternum, id est predicationem ex iniuncto officio eterna bona promittentem, et complentes ad eternitatem ducentem;  et hoc ideo habebat, ut euangelizaret, scilicet ut predicaret, non porcis et canibus, sed sedentibus super terram, illis scilicet qui uilipendentes terrena et calcantes ea, requiescunt ab omni strepitu mundi et cura; et super omnem gentem, scilicet omnimodam diuersitatem illorum, qui in terrenis demorantur; et super tribum Iudaicam, et linguam barbaricam, et super populum dicentem magna uoce, spirituali uidelicet admonitione et persuasione.

Angelus uolat per medium celum, quia predicatores Ecclesie mentis contemplatione celestia petunt, non terrenis inherent, sed etiam subiectos populos ad celestia exemplis et uerbis inuitant. De his quippe uolantibus predicatoribus Isaias dicit:  Qui sunt isti qui ut nubes uolant, et quasi columbe ad fenestras suas?  Ut nubes enim uolant, quia a terrenis desideriis pennis uirtutum subleuati pluunt uerbis, et coruscant miraculis. Ad fenestras suas uelut columbe uolant quia per hoc quod exterius conspiciunt, nichil terrenum concupiscunt, sed gaudia perpetua iugiter contemplantur. Sed quid angelus per medium celum uolans dicat audiamus.

uERS. 7.---Timete Deum casto amore, non supradictas bestias, et date illi, bene operando, et bene de eo annuntiando, honorem, ut per uos gloriosus appareat, quia uenit hora iudicii eius. Ac si aperte dicat: Non deficiatis in tribulationibus, quia non longo tempore patiemini. Et, si timetis defectum,  adorate eum, id est petite ab eo subsidium, qui fecit celum, patriarchas scilicet et prophetas, et sanctam Ecclesiam, terram, et mare, et omnia que in eis sunt, et fontes aquarum; gentiles uidelicet qui fuerunt fontes multarum preuaricationum. De cuius omnipotentia Daniel predixit: Potestas eius potestas eterna que non auferetur, et regnum eius quod non corrumpetur .

uERS. 8.---Et alius angelus, id est aliquis doctor Ecclesie, quia predicatores inuicem succedunt sibi, secutus est dicens: Cecidit, cecidit, duplici uidelicet contritione, Babylon illa magna ciuitas, id est omnes confusi in uitiis pro multitudine iniquitatum, uel pro superbia, suo peruerso dogmate munita. Cecidit, cecidit Babylon. Bis positum  uerbum infinitatem designat, in quo omnimoda destructio intelligitur. Peribit enim mundus et concupiscentia eius . Et nec immerito cecidit, que a uino, id est quia a uino ire fornicationis sue, sua scilicet praua doctrina que est causa ire Dei, potauit, id est potionauit, omnes gentes gentiliter uiuentes. uino fornicationis, id est uitiis, et precipue idololatria, que est potus dulcis peccantibus, quibus mundi amatores alios inquinant, et ne recto tramite gradiantur, inebriant, unde debetur eis ira Dei. Omnia hec sine mendacio locuta sunt illa centum quadraginta quatuor millia, id est Ecclesie predicatores. Hec dixerunt primus et secundus angelus.

uERS. 9.---Et tertius angelus secutus est illos,  dicens uoce magna, id est per magnam admonitionem admonentem sic: Si quis adorauerit bestiam, etc. Tres angelos ponit propter sancte Trinitatis fidem: Ac si aperte tertius angelus omnibus Ecclesie filiis dicat: Nolite fieri discipuli Antichristi; quia, si quis adorauerit bestiam, id est Antichristum, et imaginem eius, scilicet imitatores illius sibi conformes fecerit, et acceperit characterem in fronte sua, signum uidelicet in aperta confessione, aut in manu sua, scilicet in opere.

uERS. 10.---Et hic bibet, sicut Babylon, de uino ire Dei, id est de eterna damnatione, quod mistum est mero in calice ire ipsius, uidelicet quod iratus Deus propinat; quia qui non corrigitur uindicta  eius ad correctionem data, punietur eterna pena; et cruciabitur igne inuidie et sulphure, id est fetore praue operationis, in conspectu angelorum sanctorum de diuina iustitia letantium, ut uisa bonorum claritate tabescant, et ante conspectum agni, scilicet in presentia Christi.

uERS. 11.---Et fumus tormentorum eorum, id est tenebrosum tormentum illorum, in secula seculorum ascendet; sed non cruciabitur ad tempus, sed in eternum perseuerabit. Nec habent, id est non habebunt requiem die ac nocte, qui adorauerunt bestiam, scilicet Antichristum, et imaginem eius, discipulos uidelicet illius. Merito in eternum cruciabuntur, qui incessanter peccauerunt. Ac si apertius diceret: Non est mirum, si illi qui Antichristum  adorauerunt sine fine punientur; quia sui etiam precedentes ministri eamdem penam habebunt. Transient enim, ut in libro beati Iob scribitur, ab aquis niuium ad calorem ignium . Et si quis accepit non tantum imaginem, sed characterem nominis eius, ut superius dictum est, cruciabitur.

In hoc loco Origenis error aperte destruitur, qui dixit, post mille annos reprobos redire ad uitam, iustos autem iterum reuersuros ad penam. Alioquin falsum est quod ueritas dicit: Ibunt impii in supplicium eternum . Si quis uult querere cur pro temporali peccato sine fine reprobi crucientur, dicendum est, quia districtus iudex ueniens non tantum facta pensabit, sed et uoluntates.  Nam reprobi, si fieri possit, semper in hac uita uiuere cuperent, ut nequaquam peccare desisterent. Ideo igitur nunquam carebunt supplicio, qui nunquam carere uoluerunt peccato. Et nullus erit illi terminus ultionis, qui nunquam uoluit habere terminum criminis. Si enim, ut illi aiunt, finienda sunt supplicia reproborum, quandoque finienda sunt et gaudia iustorum. Si illud uerum non est quod minatus est Dominus, neque uerum est quod promisit. Ad hec illi respondent: Ideo eternam penam minatus est peccantibus, ut eos a perpetratione peccatorum compesceret, quia creature sue eterna supplicia minari debuit, non inferre. Quibus citius ad hec respondemus: Si falsa minatus est  ut ab iniustitia corrigeret, etiam falsa est pollicitus ut ad iustitiam prouocaret. Iterum subiiciens ait: Si quis accepit characterem nominis eius, id est Antichristi, cruciabitur.

uERS. 12.---Hic uel hec, patientia sanctorum est, maiorum atque minorum, scilicet in consideratione tante uindicte; sanctorum dico, qui custodiunt, id est opere complent mandata de gemina dilectione Dei et proximi, et fidem Iesu, quia Deum illum confitentur.

uERS. 13.---Et audiui uocem de celo, dicentem mihi. Hec uox tam ad beatum Ioannem pertinet, quam ad omnes fideles, qui remunerationem eterne beatitudinis exspectant. Ac si beato Ioanni  angelus dicat: Cum sim locutus de cruciatu et infelicitate malorum, non desperes de beatitudine bonorum, sed potius scribe illa in corde tuo, uel litteris commenda, ut ad posteros perueniant; quia uere beati sunt mortui, qui in Domino, id est in confessione Domini moriuntur, scilicet quando corpus et anima resoluuntur. Amodo, id est a presenti tempore uel a tempore resurrectionis, iam dicit Spiritus, scilicet tota Trinitas, quia, Spiritus est Deus , ut requiescant, uidelicet ut amplius non patiantur, a laboribus suis, quos hucusque passi sunt: opera enim illorum sequuntur illos, id est merces operum que sequitur. Quasi diceret: Dum in mundo erant, maiores tribulationes ad maiorem coronam pertinebant, unde abiecti  a Deo esse putabantur, sed ultra iam non patientur.

uERS. 14.---Et uidi et ecce nubem candidam, id est sanctos uel Dominicam carnem, quam non fuscauit macula peccati: et super nubem sedentem, Christus scilicet supra sanctos sedet, uel diuinitas supra humanitatem, similem filio hominis, quia iam impassibilis et immortalis, habentem in capite suo, id est in se ipso uel in diuinitate ad similitudinem triumphantis, coronam auream, quia uicit diabolum per sapientiam suam, et in manu sua, scilicet in potestate sua, falcem acutam, id est iudiciariam sententiam malos a bonis separantem, quam alibi gladium appellat, dicens: Non ueni pacem mittere, sed gladium , quia per ipsam mali separantur  a bonis.

uERS. 15.---Et alter angelus exiuit de templo, in hoc quod Christi seruus, id est sancti homines, qui hucusque fuerunt infidelibus occulti, scilicet despecti, nunc autem in claritate apparent iudicaturi omnes cum desiderio, ut Deus separationem faciat bonorum et malorum, clamans uoce magna ad sedentem super nubem, id est ad Christum iudicantem super humanam carnem. Sed quid angelus de templo exiens, id est omnes sancti, Iesu Christo sedenti super nubem dicat, audiamus: Mitte falcem tuam, id est exerce iudicium, per quam falcem colliguntur herbe de omni genere. uel, mitte falcem tuam, id est predicationem tuorum, per quam  separabuntur saluandi a perdendis; et mete, scilicet collige tuos, quia uenit hora ut metatur, scilicet opportunum est, cum iam completus sit numerus tuorum, quoniam aruit messis terre, uidelicet quia consummata est nequitia malorum, et iam non habet locum.

uERS. 16.---Et misit ille qui sedebat super nubem falcem suam in terram, et messuit, id est separauit malos a bonis.

uERS. 17.---Et alius angelus, id est supradicti sancti aliud officium habentes, exiuit de templo, quod est in celo, uidelicet de secreto loco, habens et ipse falcem acutam, sicut Christus, quia sancti hanc potestatem habuerunt a Christo, qui est angelus magni consilii. Cum ostendisset, Deum potestatem  iudicandi habentem a sanctis implorari, et sic iudicium fieri, ostendit eamdem potestatem sanctos habere, et Christum, ut iudicent, imperare, et illos imperio eius obedire.

uERS. 18.---Et alius angelus, scilicet sancti martyres et confessores post apostolos, qui Ecclesie statum custodiunt, de altari exiuit, id est de Ecclesia, martyres dico et confessores, qui se Deo offerunt et sacrificant. Qui angelus habet potestatem super ignem, predicando scilicet fidles ab eternis penis eripere, et excommunicando infideles gehenne incendiis tradere: et clamauit uoce magna, id est magno desiderio, ad eum qui habebat falcem acutam, iudiciariam uidelicet sententiam omnes includentem, dicens: O Domine, mitte falcem tuam  acutam, et uindemia, id est separa maturos in nequitia, botros terre  , abundantes scilicet in malitia terrenorum: quia mature sunt uue eius, scilicet tempus est ut iudicentur, quia malitia eorum completa est.

uERS. 19.---Et misit angelus magni consilii, id est Christus, falcem suam in terram, scilicet iudicium suum in terrenos, et uindemiauit uineam terre, rogatu uidelicet sanctorum separauit malos a bonis, et misit in lacum ire Dei magnum, id est in infernum, ubi multi iram Dei patientur.

uERS. 20.---Et calcatus est lacus, scilicet uiliter et despectiue positi sunt in inferno extra ciuitatem Dei, uidelicet extra consortium sanctorum, quia pena illa non erit purgatoria, sed eterna; et exiuit  sanguis de lacu, id est apparuit uindicta de martyribus, scilicet eterna pena pro peccato, non uinum quod in Dei cellario poneretur. Exiuit, dico, sanguis usque ad frenos equorum, uidelicet usque ad ipsos rectores iniquorum puniendos, scilicet diabolos, per stadia mille sexcenta. Per sex perfecti, per centum perfectiores, per mille perfectissimi designantur.



CAPUT Xu.

In his tribus supradictis uisionibus, scilicet in reuelatione mysteriorum, et in datione tubarum, et in pugna mulieris contra diabolum, a principio redemptionis secutus est ordinem usque ad diem iudicii. In his uero tribus sequentibus circa ultima  tempora moratur, qui de his precedentibus in aliis multoties diuinis Scripturis dictum est enucleatius, de aliis uero parum et occultius. In hac ergo quinta materia sunt septem angeli tenentes phialas, in quibus continentur plage, id est destructiones iniquorum, qui tempore Antichristi erunt, que destructio maxime hortatur presentes ad patiendum. Iterum subiiciens, ait:

uERS. 1.---Et uidi aliud signum, id est figuram aliud significantem, quia qui in hoc signo significantur, in celo conuersantur. Signum dico magnum in admiratione, et mirabile, quia mirum est hominem tantam potestatem habere, ut alios possit damnare; scilicet angelos septem, id est predicatores de quibus dicitur: Angeli pacis amare flebant .  Habentes septem plagas nouissimas sibi iniunctas a Deo, omnem scilicet excecationem et destructionem eorum qui tempore Antichristi erunt. uere plagas habebunt, quoniam in illis consummata est ira Dei: super iniquos enim iram Dei exercebunt, et uere nouissimas plagas, scilicet quia post eas in mundo non inferet Deus alias. Septem plagas habent, hoc est notitiam omnium Scripturarum qua uulnerantur corda bonorum ad salutem, corda uero impiorum ad damnationem.

uERS. 2.---Et uidi tanquam mare uitreum, id est baptismum, ubi fidei puritas exigitur, et homines a uitiis mundantur: mare dico mistum igne, quia in eo  baptizatis Spiritus sanctus datur; et eos, qui uicerunt bestiam, id est Antichristum, et imaginem illius, scilicet conformitatem eius uitantes, et numerum nominis eius, qui per hoc uidelicet non sunt decepti, stantes supra mare uitreum, quia illi ueraciter stant, qui baptismi gratiam integram seruant, habentes citharas Dei, id est mortificantes carnem suam, quod eis Deus iniunxit, uel quod prior ipse fecit.

uERS. 3.---Et cantantes canticum Moysi serui Dei, ueterem scilicet legem, que est exsultatio bene intelligentibus eam, et canticum Agni, nouum uidelicet testamentum, dicentes, id est alios admonentes: Magna, in prima creatione, et mirabilia sunt opera tua, Deus omnipotens, in recreatione, iuste  sunt et uere uie tue, Rex seculorum, quia unicuique pro merito reddunt; et uere, quia perducunt quo promittunt. Iuste et uere uie sunt institutiones Dei, per quas nos ad Deum, uel ipse ad nos uenit. Iterum subsequenter ait:

uERS. 4.---Quis ergo non timebit te, o Domine, scilicet quis non ex amore seruiet tibi, et magnificabit nomen tuum opere et predicatione? Et uere timebunt te, quia tu solus pius es, qui gratis saluas. Et uere magnificabunt te, quoniam omnes gentes uenient, fide uidelicet aliqui de omnibus, et adorabunt in spiritu et ueritate, in conspectu, id est in beneplacito tuo; quoniam iudicia tua manifesta sunt, quia quosdam eligis; et quos reprobas, cognoscent  fideles ex iustitia esse.

uERS. 5.---Et post hec uidi, et ecce apertum est templum tabernaculi testimonii in celo: scilicet reuelata sunt mysteria Ecclesie, in qua Dominus habitat, et que in Dei honorem militat, queque in se continet uetus et nouum testamentum. Et quia mysteria Ecclesie aperta erant,

uERS. 6.---Exierunt septem angeli, id est predicatores qui reprehendent male operantes, habentes septem plagas, id est septiformes Scripturas, exierunt de templo, scilicet de Ecclesia, et ut irreprehensibiles essent, uestiti lapide [f. lino] mundo, et candido, id est circumdati undique fortitudine et munditia, quia erunt immunes a peccatis, et decore uirtutum ornati, et precincti circa sua pectora zonis  aureis, refrenantes uidelicet malas cogitationes et uoluntates per caritatem et diuinam sapientiam.

uERS. 7.---Et unus ex quatuor animalibus dedit septem angelis, septem phialas aureas; et hoc per Christum, qui est unus, id est caput quatuor euangelistarum, quia quod illi predicabunt, ex institutione priorum Patrum habebunt; phialas, dico, aureas, conscientias uidelicet perlucidas, plenas iracundie Dei uiuentis in secula seculorum, illuminatas scilicet diuina sapientia. In illorum enim doctrina et plena electorum salus et reproborum damnatio consistit; unde isti uitam, inde illi mortem accipiunt. Fecit eos itaque uasa iram Dei continentia.  Per unum de quatuor animalibus qui dedit septem angelis septem phialas, possumus intelligere ordinem predicatorum, apostolos scilicet et ceteros qui suis sequacibus dederunt phialas, id est diuinam predicationem commiserunt, quoniam non solum eos baptizauerunt, sed etiam ordinauerunt, et in suis locis eos sedere fecerunt, sicut Petrus Clementem, Linum, et Cletum, quibus etiam potestatem ligandi et soluendi, quam a Domino perceperat, tradidit, et in cathedra sua sedere compulit. Quod etiam quotidie agitur cum per impositionem manuum in ciuitatibus presules animarum constituuntur. Sequitur:

uERS. 8.---Et impletum est templum fumo, id est obscuritate, et hoc a maiestate, scilicet a presentia  Dei, et de uirtute eius; quia quamuis tunc omnia ita erunt aperta fidelibus, clausa tamen et obscura erunt infidelibus; quia cui ea claudit fide, spe, et caritate, nemo aperit. Et nemo de reprobis poterat per secularem scientiam introire in templum, id est ut fieret Dei templum, nisi instructus per predicationem septem angelorum, donec consummarentur septem plage septem angelorum: donec uidelicet omnis Ecclesie predicatio terminetur



CAPUT XuI.

Et quia nullus poterat fieri templum nisi per eorum predicationem.

uERS. 1.---Audiui uocem, id est diuinam inspirationem uel admonitionem, magnam, quia magna precipit;  de templo, scilicet a Christo, dicentem septem angelis, id est inspirantem eis. uos, qui boni estis quantum ad uos, adhuc in melius proficite, et in malis hominibus damnationem exercete. Ite ergo de contemplatione ad commodum fratrum, et effundite septem phialas ire Dei; id est denudate claras conscientias uestras, in terram, scilicet contra eos qui sunt in terra. Hoc totum sine mendacio dixerunt illa superius centum quadraginta quatuor millia qui empti sunt de terra, in quorum ore non est inuentum mendacium; id est omnes predicatores Ecclesie auditoribus suis, scilicet ut qualiter Christus admonuit, predicarent, et quomodo predicarent.

uERS. 2.---Et primus angelus abiit, a contemplationis  secreto ad utilitatem, et effudit phialam suam, id est puram et profundam conscientiam suam, in terram, id est in contemporaneos suos. Ac si apertius diceret: Primus angelus audita iussione Christi predicauit auditoribus, que et quanta fecerit Deus his qui in prima etate fuerunt. Et factum est uulnus seuum ac pessimum, id est excecatio et damnatio nociua et insanabilis ex contemptu diuino, in homines, qui habent characterem bestie, scilicet Antichristi, et eos qui adorauerunt imaginem eius, id est uenerati sunt eiusdem Antichristi  falsos discipulos. Predicatio sanctorum aliis est odor mortis, et aliis odor uite; sed illud ponit, unde magis terreantur auditores.

uERS. 3.---Et secundus angelus, in officio, effudit phialam suam in mare, id est in illos qui sanctos Dei contundunt et persequuntur, et quos possunt in amaritudinem uitiorum secum trahunt; et factus est sanguis, damnatio uidelicet eis illata est pro sanguine sanctorum quem effuderunt, tanquam mortui, quia nunquam resurgent ab illa damnatione, scilicet nunquam ab ea liberabuntur. Et omnis anima, id est consentientes, qui uiuere uidentur, quia aperte Ecclesiam non persequuntur, sed propter consensum damnabuntur, mortua est in mari; illi scilicet qui magis uiuere uidebantur, excecati sunt per mare,  uidelicet per hoc quod alios in signum suffragii sui receperunt, sicut mare diuersa piscium genera recipit. Hoc etiam sine mendacio docuerunt auditores suos illa centum quadraginta quatuor millia, scilicet antiqui doctores quomodo Ne in secunda etate, secundum predicationem secundi angeli, in exitu arce uineam plantauerit, et quomodo filii eius turrim edificare ceperint, ubi linguarum confusio facta est .

uERS. 4.---Et tertius angelus, agens de tertia etate, quando Dominus precepit Abrahe ut circumcideretur, et filium suum Isaac sibi immolaret, et de terra et cognatione sua exiret; quod totum illa centum quadraginta quatuor millia , qui omnium Ecclesie predicatorum personam gerunt,  sine mendacio contemporaneos suos docuerunt. Tertius ergo angelus effudit phialam suam super flumina, plene scilicet manifestauit doctrine sue scientiam super illos qui fluunt de uitio in uitium, uel super philosophos qui sunt origo multarum sententiarum; et super fontes aquarum, id est contra pseudoapostolos Christi, qui Scripturas principales sicut Euangelium, unde spiritualis doctrina procedit, deprauant; et sermo angeli factus est sanguis, quia similiter isti damnabuntur pro sanguine quem fuderunt corporaliter, uel spiritualiter, ut alios deterrerent a predicatione tertii angeli. Plato  , a Ieremia posito in Aegypto cognouit quod Deus omnipotens fecit celum et terram, mare, et omnia que in eis sunt; sed hanc phialam isdem Plato uertit  in sanguinem, id est in prauitatem erroris, dicens quod celites, scilicet angeli, fecerunt ceteram minorem creaturam. uirgilius  quoque ex Danielis uolumine dicit quatuor regna a Deo preordinata, ex quibus unum est aureum; sed conuertit hoc in sanguinem, cum retulit hec regna ad Saturnum et Iouem, ipsosque dixit conditores ipsorum regnorum. Huic Paulus apostolus loquitur, dicens: Secundum carnem sapere, mors est .

uERS. 5.---Et audiui angelum aquarum, scilicet  multarum doctrinarum, id est intellexi ipsos predicatores, quia uindictam hanc facient, non sibi, sed Domino attribuentes, et iuste fieri confirmantes. Ac si apertius dicatur: Audiui eumdem supradictum tertium angelum, id est tertium ordinem predicatorum nuntium multarum aquarum, scilicet multarum Scripturarum, que lauant animas a criminalibus peccatis, et satiant corpora, sicut aque satiant animas sitientes, et lauant sordes, dicentem, id est gratias Deo reddentem de hoc quod sanguis sanctorum erat effusus, et fecit uindictam de impiis. Ac si tertius angelus in persona predicatorum diceret: O Domine, etiam in hoc iustus es qui es, et qui eras sanctus. uenturum non ponit, quia in proximo futurum intelligit: uel preteritum positum est pro tribus  temporibus. Iustus es, Domine, inquiunt, qui hec iudicasti, scilicet qui per nos illos malos damnasti.

uERS. 6.---Quia sanguinem sanctorum et prophetarum tuorum, id est maiorum atque minorum, effuderunt, et sanguinem, scilicet eternam penam pro effusione sanguinis, in qua promerenda delectati sunt, dedisti eis bibere, id est permisisti eos ire in desideria cordis sui, digni enim sunt hec pati.

uERS. 7.---Et quia quod magistri dicunt, discipuli confirmant, audiui alterum angelum, id est discipulos eorum, dicentem: Quod dicitis, o magistri, uerum est. Etiam ex magna affectione conuertunt sermonem ad Deum, dicentes: Domine Deus omnipotens, etiam uera  et iusta sunt iudicia tua: scilicet iustum est, ut qui sanguinem fuderunt, uindictam sanguinis bibant.

uERS. 8.---Et quartus angelus effudit phialam suam in solem, id est in Antichristum, qui se dicet solem mundi; et datum est illi, Antichristo scilicet a Deo permissum, estu affligere uel afficere homines, minori uidelicet tribulatione, et igni, id est maiori afflictione.

uERS. 9.---Et estuauerunt homines estu magno, scilicet defecerunt in illa tribulatione. uel afflicti martyres afficient tortores suos estu iracundie dum inuenientur insuperabiles, et sic estuabunt inimici eorum inuidia uel ira. Et ipsi increduli blasphemauerunt nomen Dei habentis potestatem super has plagas, quia quibus uult dat, quibus uult amouet, neque  penitentiam egerunt, id est non resipuerunt; etiamsi corde dolerent, non sunt ausi proferre, ut darent illi gloriam. Ille enim claritatem Deo dat, qui et se de suis iniquitatibus accusat, et eius iusta iudicia collaudat. At contra iniquorum mos est, ut suas iniquitates defendant, et Dei iudicia reprehendant. Quartus angelus, ut dictum est, effudit phialam suam, quia in quarta etate dedit Dominus Moysi legislatori primatum, et ut suspenderet serpentem eneum in ligno ne a morsibus serpentium lederentur percussi , et de silice torrentem educeret . Quod totum sine mendacio centum quadraginta quatuor millia, id est omnes Ecclesie doctores suis contemporaneis auditoribus predicauerunt. In quinta etate Dauid unctus in regem,  et deuicit Goliat. Quod totum sine mendacio centum quadraginta quatuor millia, scilicet sancti doctores contemporaneos suos docuerunt .

uERS. 10.---Et quintus angelus effudit phialam super sedem bestie, id est super Antichristum et super omnes ministros eius, ad depressionem uidelicet discipulorum illius. Diabolus cum omnibus suis membris uocatur bestia, quia aut latenter insidians, aut aperte seuiens, Agnum, id est corpus Christi inuadere nititur. Et factum est regnum eius, id est ipsa sedes, scilicet omne corpus Antichristi, tenebrosum, omnes uidelicet discipuli illius excecati sunt. Et commanducauerunt linguas pre dolore, id est, pre inuidia quam habent erga sanctos: scilicet  refecti sunt alter malo sermone alterius, uel publice et aperte blasphemias contra Christum pertulerunt [f. protulerunt], hortantes se inuicem ut Antichristum confiterentur et Christum blasphemarent. Et in sua malitia perdurantes,

uERS. 11.---Blasphemauerunt Deum celi, dicentes Dei et uirginis Filium fuisse magum, pre doloribus, id est illatis plagis per quas excecantur, et uulneribus suis, que ipsi sibi fecerunt cum manducatione linguarum, et non egerunt penitentiam ex operibus suis pessimis.

uERS. 12.---Et sextus angelus agens sexta etate, in qua reparatio nostra facta est; quod totum centum quadraginta quatuor millia, id est doctores,  sine mendacio auditoribus suis predicauerunt; effudit phialam suam in flumen illud magnum Euphratem, id est in omnes diuitiis affluentes, uel uitiis in superbia. Per magnum flumen Euphratem potentia huius seculi, et omnis multitudo malorum exprimitur, contra quos sancti predicatores indesinenter loquuntur. Et siccauit aquam eius, id est predicabunt cito siccandam affluentiam mundi, quia finito mundo erit resurrectio fidelium, ut preparetur uia regibus qui uenient, ab ortu solis, scilicet a Christo, quando ceperit lucere, id est seipsum manifestare. Hi ab ortu solis uenire dicuntur, quia a Domino uocantur, qui est uerus sol iustitie. Reges sunt, qui se et alios bene regunt, et motus sue carnis regendo constringunt.

 uERS. 13.---Et uidi de ore draconis, id est de inspiratione diaboli, et de predicatoribus eius, et de ore bestie, scilicet de uerbis Antichristi, et de ore pseudoprophete, de uerbis uidelicet apostolorum Antichristi, spiritus tres immundos, id est omnes impios qui pro nimia malitia spiritus immundi dicendi sunt, uel ipsos demones qui in cordibus aliorum suggerunt spiritum blasphemie, inuidie, et auaritie. Tres dicuntur unus pro unitate malitie in quam conueniunt, uel quia alius est spiritus mendax, alius fornicationis, alius immundus, qui in se sordidus est, et alios inquinare non cessat.

uERS. 14.---Sunt enim uere immundi spiritus demoniorum facientes signa, id est miracula, aut uera Dei permissione, aut sua falsa deceptione,  quibus reprobi iusto Dei iudicio decipiantur, sicut magi in Aegypto , et sicut Simon Magus et alii quam plures heretici, qui tempore apostolorum in nomine Christi eiiciebant demonia . Et ipsi maligni spiritus prodeunt ad reges totius terre congregare illos in prelium contra fideles, ad concitandas blasphemias et persecutiones contra sanctos, sed malo suo; quia cito ducentur ad diem magnum Omnipotentis, id est ad diem iudicii.

uERS. 15.---Et ecce uenio sicut fur, id est officium furis habens. Ac si patenter Dei et uirginis Filius dicat: Ego illis omnia que habent aufero, quos dormientes inuenio; uigilantes uero mea uisitatione reficio. Quotidie quippe uenit Christus ut fur, quando improuisa morte subito, cum non sperat  homo, moritur. Ideo igitur beatus qui uigilat, uidelicet qui sollicitus est de salute sua, et custodit uestimenta sua, id est innocentiam in baptismo acceptam, et caritatem, et ceteras uirtutes. Unde ait beatus Iacobus  : Charitas operit multitudinem peccatorum . Beatus itaque qui custodit uestimenta sua, ne nudus a uirtutibus in die iudicii resurgat, et uideant sancti turpitudinem peccati eius. uestimenta sua custodit, qui ea que in baptismo promisit, implere satagit. Ista sunt uestimenta immortalitatis et innocentie, quibus primus homo in paradiso exspoliatus fuerat; sed iterum per occisum uitulum saginatum, id est per passionem Filii Dei et uirginis, in baptismo eadem uestimenta  recepit. Seruat igitur hec uestimenta, quisquis grauioribus peccatis se non commaculat. Quod si et hec, peccatis impedientibus ac fragilitate carnis cogente, contigerit inquinari, habet adhuc baptismum secundum quo mundari possit, compunctionem scilicet fontemque lacrymarum. De quo gemino baptismo Psalmista dicit: Beati quorum remisse sunt iniquitates, in baptismate uidelicet prime regenerationis, et quorum tecta sunt peccata per compunctionem cordis . Illa ergo immundorum spirituum et impiorum hominum turba exibit ad congregandos reges totius terre,

uERS. 16.---Et congregabit illos in locum, qui uocatur Hebraice Ermagedon, id est, faciet eos habere fiduciam in Antichristo, qui est refugium  omnibus uolentibus furari sanctis fidem suam, et ad quem consociabuntur omnes mali diuersarum sectarum. Ermagedon enim Hebraice dicitur mons furum, uel mons globosus, siue conresurrectio testium iniquorum. Ipsi ergo Antichristo adherebunt multi populi diuersarum sectarum, scilicet hereticorum, homicidarum, et falsorum fratrum, qui erit mons falsorum testium.

uERS. 17.---Et septimus angelus effudit phialam suam in erem, id est contra ereas potestates, scilicet contra diabolos quorum locus est er, et exiuit, id est in manifestum iuit, uox magna, scilicet magna annuntians, de templo, id est de Ecclesia,  a throno, quia uidelicet Ecclesia hanc uocem a Deo accepit, dicens: Factum est, id est consummata sunt omnia, et finis mundi adest, et finitum est regnum Antichristi, et completa est reproborum damnatio. Septimus angelus dicitur propter septimum statum, qui erit in tempore Enoch et Elie. Ostenso uidelicet super quos illi septem angeli effundebant phialas suas, et supponit quid contingat ipsis malis per effusionem istarum septem phialarum: scilicet quod hic quantum poterunt, aduersus bonos repugnabunt, quasi ab ipsa effusione acceperint incrementum malitie; sed tandem detrudentur in infernum.

uERS. 18.---Et facta sunt, a discipulis Antichristi ad contradictionem bonorum, fulgura, id est  miracula, et uoces, blanditie ad bonos decipiendum, et tonitrua, uidelicet comminationes, et terremotus magnus, uidelicet malorum hominum tam grauis, qualis et quantus nunquam fuit, ex quo, id est a tempore quo homines boni et rationales ceperunt esse super terram, scilicet terrena contemnere, id est, a tempore Abel qui primus terram calcauit, scilicet terrena despexit, et Ecclesia cepit edificari, terremotus talis, id est tam turpis et tam fortis, sic magnus, uidelicet tam grauis contra fideles.

uERS. 19.---Et facta est ciuitas magna, id est omnis collectio reproborum propter enormitatem scelerum, in tres partes, Iudeorum scilicet et gentilium,  atque hereticorum, et ciuitates gentium ceciderunt, omnis uidelicet collectio malorum in generatione prima manentium damnabuntur. Propter istam ergo damnationem, et propter peccata, que ipsi addunt, damnata est ipsa ciuitas, et diuisa est pena unicuique pro merito, Iudeis scilicet, et gentilibus, et falsis Christianis. Ab exordio mundi usque ad finem seculi due ciuitates edificari uidentur, quarum una est Dei, altera uero diaboli. Una que ab Abel iusto cepit, et ad nouissimum electum tendit; altera que a Cain impio initium sumpsit, et in ultimo reproborum terminabitur. Hic autem, id est in presenti seculo, ciuitas magna, ciuitas diaboli intelligitur. Et Babylon magna, id est collectio illa malorum magna, confusa uenit  in memoriam ante Deum, scilicet in presentia Dei, ipse uidelicet recordatus est singula peccata eorum, quorum prius uidebatur oblitus: dare ei calicem uini indignationis ire eius, ad hoc scilicet, ut Deus daret illi collectioni pessime mensuratam penam, que procedit ab illo indignante et irato, pro delectationibus quas habuit in mundo.

uERS. 20.---Et omnis insula fugit, et montes non sunt inuenti, omnes uidelicet pro Deo afflicti in mundo, et uirtutibus eminentes respectu harum penarum in uita sua uitauerunt consortia impiorum, ideoque non sunt inuenti in penis eorum.

uERS. 21.---Et grando magna sicut talentum descendit  de celo in homines. Maius talentum est centum uiginti librarum, medium talentum septuaginta duarum, minus uero quinquaginta. De medio itaque talento quod septuaginta duarum librarum perficitur, hic dicit, quia peccatores in septuaginta duabus linguis non effugient hanc uindictam. Grando magna et sicut talentum ponderosa significat eternam penam sine fine peccatores contundentem, tamen cum mensura, quia Deus iustus iudex unicuique tribuit secundum opera sua. Et illi homines patientes, in inferno positi blasphemauerunt Deum, dicentes eum iniustum et crudelem, propter plagam grandinis: quoniam magna facta est uehementer. Et illi infelices, quamuis sciant se pro suo merito puniri, dolebunt tamen quod Deus tantam potentiam  habeat, quod eis plagam inferat.



CAPUT XuII.

Ostensis plagis diaboli et bestie, ac liberatione mulieris, ne iudicium Dei iniustum uideatur, incipit iustas damnationis eorum causas ostendere, ut ab his causis caueant sibi fideles.

uERS. 1.---Et uenit unus de septem angelis, qui habebant septem phialas, et locutus est mecum, dicens: ueni, ostendam tibi damnationem meretricis magne. Hic angelus personam habet filii Dei docentis et Ioanni loquentis, qui uere est caput septem angelorum. Cum descripsisset plagas, quas predicatores inferent tempore Antichristi, et damnationem eternam, quam inde patientur impii, monentur attendere causas ipsius damnationis. Quasi diceret:  Ostendi uobis quid in illo futuro tempore fiet, et uos presentes modo cauete uobis, quia idem diabolus, qui tunc ita aperte decipiet, occulte decipit quotidie, et ad eumdem interitum quo illos, ducet uos si potest. ueni, inquit angelus, o Ioannes, per intelligentiam, et ostendam tibi damnationem meretricis magne: id est causam damnationis malorum, qui relicto creatore, fornicantur cum demone idola colendo, et terrena amando; que sedet super aquas multas, regnat uidelicet super multos populos, quos attrahunt ad se luxuriando. Unde ait Dominus ad Iob: uirtus eius scilicet diaboli, in lumbis eius, quando uiros, quorum seminarium in lumbis est, decipit . Unde propheta ad Ierusalem  quasi ad meretricem loquitur, dicens: In die ortus tui, id est, in hoc tempore seculi, non est precisus umbilicus tuus , scilicet non refrenasti luxuriam.

uERS. 2.---Cum qua meretrice fornicati sunt reges terre, id est principes seculi, honores terre et uoluptates carnis appetendo et immunditiam sectando; et inebriati sunt qui inhabitant terram de uino prostitutionis eius, id est manifeste fornicationis illius. Sicut ebrius nichil timet, sic terrenis inherentes in tantum excecabuntur amore terre, ut nec Deum diligant, nec penas inferni timeant. Meretrix ista magna est Antichristus, et mali qui tempore eius erunt; que iam sedet super aquas, id est iam regnat super malos presentes, et in nouissimo  regnabit super malos futuros quorum ipse est caput. Sequitur:

uERS. 3.---Et abstulit me in desertum in spiritu, id est in corda reproborum absentia diuinitatis uacua. Hec omnia beatus Ioannes non corpore uidit, sed spiritu et mentis intellectu. Desertum in sacro eloquio aliquando significat celum, ut est illud in Euangelio: Reliquit nonaginta nouem oues in deserto, id est in celo . Aliquando significat mentes sanctorum, sicut in Psalmo legitur: Ecce elongaui fugiens, et mansi in solitudine , id est, in secreto mentis. Aliquando significat Deum sicut Ieremias ait: Quis dabit me in solitudine diuersorum uiatorum?  Aliquando corda reproborum, ut est illud Ieremie:  Quomodo sedet sola ciuitas plena populo . Sola, id est sine Deo. Hinc et Ioannes dicit: uox clamantis in deserto: Dirigite uiam Domini . Iure enim desertum uocantur hi quos omnipotens Deus per gratiam non inhabitat. Iterum subiungit dicens, et uidi mulierem super bestiam coccineam, id est illos malos, qui Eue a qua peccatum cepit, conformantur; qui diabolum habent fundamentum, qui est sanguineus in se et in suis, uel quia sanguinem sanctorum fundunt, plenam nominibus blasphemie, siue quia eloquia Domini male intelligunt, et mendaciter proferunt, uel quia mala que faciunt, Deo non displicere dicunt; bestiam dico, habentem capita septem, id est quinque sensus carnis et errorem hereticorum, et tandem  Antichristum, per que septem diabolus homines ducit ad peccatum, et cornua decem, scilicet decem regna que erunt tempore Antichristi, per que intelliguntur decem cornua.

uERS. 4.---Et per illam bestiam talem, id est per diabolum, mulier erat circumdata purpura. Illi uidelicet molles et fornicarii super diabolum erant circumdati purpura, regalibus scilicet uestibus ornati terrenis diuitiis, ut decipiant fideles, et coccino erat circumdata, quia ipsi sunt sanguinolenti, sicut pater eorum diabolus, occident enim nolentes sibi acquiescere. Et erat inaurata auro, quia uidebuntur diuina sapientia illuminati, et lapide pretioso, scilicet carbunculo, id est caritate quam dicent se  habere, et margaritis, aliis uidelicet uirtutibus, habens poculum aureum, diuinam scilicet Scripturam, qua potantur fideles ad salutem, habent in manu sua, id est in prauis expositionibus; populum dico plenum abominatione et immunditia fornicationis eius, uidelicet que secundum illas expositiones debent abiici a fidelibus, quia immunditiam carnis docent, et fornicari a Deo.

uERS. 5.---Et quamuis mulier, scilicet ipsa collectio malorum sit tam habilis ad decipiendum, tamen, o uos fideles Christi, ne desperetis, quia in fronte eius, id est in manifesto, habet nomen scriptum: Mysterium; scilicet immutabiliter positum et incognoscibile signum, nisi sapientibus; quod rudibus est mysterium hoc nomen, uidelicet quod  Babylon magna uocabitur, id est, magna confusio, et mater fornicationum, a Deo uidelicet recedentium, dantes aliis peccandi exemplum, et abominationum terre, pro quibus terreni homines a salute fidelium repellentur.

uERS. 6.---Et uidi eamdem mulierem, ut dixi, uariis uestimentis ornatam, diuersis uidelicet uitiis inuolutam, id est pro peccato damnatam; et de sanguine sanctorum ebriam; ita scilicet depressam uindicta pro effusione sanguinis ut pre nimiis doloribus nesciat ubi sit; et de sanguine martyrum Iesu, illorum scilicet, qui testari non timent Christum Deum uerum esse et hominem. Et miratus sum, cum uidissem illam admiratione magna. Hic habet beatus Ioannes personam illorum, qui cum  uident malos in mundo exaltatos, mirantur, cum audiunt penas que ipsis malis promittuntur: et cum ita sint puniendi, quare permittit Deus exaltari eos. Sed qui huiusmodi mirantur, docentur intelligere illam exaltationem datam ad maiorem excecationem, et inde iuste inferri eternam damnationem.

uERS. 7.---Et dixit mihi angelus, id est inspirauit mihi Deus: Quare miraris, o Ioannes? Quasi diceret: Noli mirari, sed intellige quid sit. Et ego dicam, scilicet reserabo tibi, ita ut possis intelligere sacramentum mulieris, et bestie que portat eam, uidelicet quare puniantur isti mali, et diabolus qui eos peccare fecit; sacramentum dico, quod est incognitum, non doctis, sed indoctis: que bestia habet  capita septem, et cornua decem.

uERS. 8.---Bestia, quam uidisti, id est diabolus, qui bestiales homines facit, ante aduentum Christi fuit, dominium habens, et non est, quia, Christo nato, ius perdidit, et ascensura est de abysso, scilicet de massa infidelium, habens dominium, quia tempore Antichristi potestatem recipiet, in malis uidelicet hominibus locum habebit, et in interitum ibit, quia, mortuo Antichristo, quem Dominus iehsu interficiet spiritu oris sui , amplius non habebit diabolus locum in terra. Et mirabuntur inhabitantes terram, mali uidelicet, cum uiderint potestatem diaboli et Antichristi ita adnichilatam, dolebunt; non quasi penitentes, sed tantum admirantes;  quorum nomina non sunt scripta in libro uite a constitutione mundi, quamuis ipsi presumendo scribunt se, dicentes: Non mouebor in eternum : uidentes bestiam que erat, scilicet dominabatur humani generis, et modo adeo dominans non est.

uERS. 9.---Et hic, id est in hoc loco, est sensus, uidelicet adhibendus est intellectus, non stultis et idiotis; sed ille qui habet sapientiam, debet hic intelligentiam suam exercere. Ac si apertius diceret: Respectu huius pene potestis uobis cauere. Hic, id est in consideratione istarum rerum, uel in expositione sequentium beatus Ioannes auditores suos reddit attentos. Septem capita huius bestie septem montes sunt, id est septem dominationes per septem  status Ecclesie ab aduentu Domini usque ad diem iudicii, uel septem principalia uitia, quia per hec septem erigit diabolus homines in superbiam, in quibus innituntur infideles, super quos mulier sedet, molles uidelicet, et fornicarii, et ad peccandum proni; et reges septem sunt.

uERS. 10.---Quinque ceciderunt, unus est, et alius nondum uenit; et cum uenerit, oportet eum breue tempus manere. Sex etates mundi addito septimo statu Antichristi facit septem reges sedentes super septem montes. Isti ergo reges iam regnant in auis, et proauis, id est in suis similibus. Alius, id est septimus rex dicitur Antichristus, cuius regnum non permanebit, nisi per tres annos et dimidium. Hic dicitur septimus, non quantum ad etates mundi,  que sunt solummodo sex, sed quantum ad septem status, in quorum septimo Antichristus uenturus est, qui septimus status continetur infra sextam etatem, que est ab aduentu Domini usque ad diem iudicii.

Adam si in obedientia perseuerasset, ad nullam uoluptatem sensibus corporis uteretur: sed per peccatum ita corrupti sunt, ut iam naturale sit, lenia tactu, sapora, canora, odorifera, uisu pulchra querere. Hi sunt quinque reges, per quos homines diabolus in pueritia regit, quia ipse fuit causa quare corrumperentur. Hi sunt quinque uiri Samaritane mulieris, quibus succedit error, quia postquam ad discretionem uenit homo, si peccat, iam  non dicitur peccare per quinque sensus, sed per errorem. De quo ait Dominus mulieri Samaritane: Quem nunc habes, non est tuus uir . Alius rex qui septimus dicitur, est Antichristus, qui, ut dictum est, nondum uenit, per quem amplius quam per quinque sensus, uel per errorem reget eamdem mulierem, omnem scilicet malorum collectionem, ad eternam damnationem.

uERS. 11.---Et bestia, id est diabolus, que erat ante aduentum Domini habens dominium, et modo non est adeo dominans, et ipsa octaua est, quia eius dominium protenditur usque ad resurrectionem, que est octaua etas. Et ipsa bestia, scilicet diabolus, de septem est, quia similiter peccat, et similiter  punietur, et octaua est, et in interitum uadit ipse totius malitie caput cum suis membris, quia omnes transcendit et in nequitia et in pena.

uERS. 12.---Et decem cornua, que uidisti, decem reges sunt, qui regnum nondum acceperunt. Tempore Antichristi, ut ait Daniel, erunt decem regna, quorum reges in cornibus notantur . Sed qui sunt isti reges Perse? uidelicet, Saraceni, uandali, Gothi, Longobardi, Burgundiones, Franci, Hungari, Alamani, et Sueni [Sueui], qui tamen tempore beati Ioannis regnum nondum acceperant. Sed potestatem tanquam non ueri reges, sed tanquam tyranni una hora accipient post bestiam, id est, secundi post caput suum. Ac si apertius dicatur: O fideles Christi, ideo timere non debetis, quia malorum  regnum quantumcunque permaneat, comparatum eternitati nichil est.

uERS. 13.---Hi omnes reges deuicti ab Antichristo in bello materialiter ui, unum consilium habent, id est, habebunt, negandi Christum, et credendi in Antichristo, hoc scilicet, quia uirtutem, quam habebunt in se, et potestatem, quam habebunt super alios, bestie tradent, quia omnem gratiarum actionem illi attribuent.

uERS. 14.---Hi omnes uerbo et opere ut fideles sibi subiiciant, cum Agno, id est contra Agnum, pugnabunt; sed consilium eorum uanum erit, quia Agnus uincet illos, faciendo suos constantes, et damnando impios cum suo capite diabolo. Innocentia uidelicet Agni destruet consilium bestie, id est  diaboli; quia Dominus dissipat consilia gentium, reprobat autem cogitationes populorum, et reprobat consilia principum . Quare? Quoniam Dominus dominorum est, et Rex regum, utens etiam malis ad utilitatem fidelium: et ideo uincet supradictos reges, quia qui cum illo sunt, uocati, per predicatores, electi, ab eterno, et fideles sunt exsequendo recta opera.

uERS. 15.---Et dixit mihi angelus: O Ioannes, aquas [f. aque] quas uidisti ubi meretrix sedet, id est, ubi Antichristus iam regnat per mysterium, populi sunt, et gentes, et lingue, scilicet presentes mali ex omni diuersitate hominum collecti,

uERS. 16.---Et decem cornua, que uidisti in bestia, scilicet principes Hebreorum, Grecorum, Latinorum,  et Saracenorum impugnantes decem precepta legis; hi odient fornicariam idololatriam, reprobi uidelicet odient seipsos; quia Qui diligit iniquitatem, odit animam suam ; quia unde reprobi se amant uoluntates suas sequendo, inde se odisse conuincuntur. Et dosolatam facient illam, ab illis uidelicet quibus imperabit, quia solatium diaboli perditio est malorum; quod solatium perdet completo numero electorum. Et facient illam nudam, a prima uidelicet potestate. Diabolus habet potestatem faciendi signa ad deceptionem, quam perdet completo numero bonorum, quia postea tentatio non habebit locum. Quando diabolus et Antichristus filius eius potestatem, quam ad decipiendum  humanum genus habuerunt, perdiderint, dicturi sunt reprobi: Ecce quomodo serui Iesu Christi computati sunt inter filios Dei, et inter sanctos sors illorum est. Nos insensati uitam illorum estimabamus insaniam, et finem illorum sine honore . Et carnes eius, id est uoluptates diaboli, et Antichristi omniumque discipulorum eorum, manducabunt, id est destruent et denudabunt, et tormentis tradent ipsum diabolum, et corpus illius, scilicet Antichristum et membra eius; et ipsam bestiam fornicariam, id est ipsum diabolum qui eos fecit fornicari, igni concremabunt; quia simul cum ipsis et pro peccatis illorum punietur ipse diabolus, qui eos ad peccandum incitauit. uel ipsi sunt carnes, quia semper penis pascentur, semperque eos uermes  comedent, et nunquam ad defectum, cum iugiter defecerint, peruenient. Dum ergo suis iniquitatibus, suisque prauis uoluptatibus quasi quibusdam lignis ignem quo comburantur accendunt, ipsi se concremant. Sic enim usitata locutione, quod in ipsis contigerit, reprobi facere perhibentur; sicuti nos quemlibet se ipsum interfecisse dicimus, qui periculum mortis, cum posset, non declinauit; uel seipsum incendisse, qui semet uolens in ignem precipitem dedit. Isaias dicit de reprobis, quia Ignis eorum non exstinguetur, et uermis eorum non morietur . Merito ergo sic eueniet bestie, id est diabolo et membris ipsius, quia pro suis malis meritis excecauit eos Deus. Sepe enim Deus iratus pro precedentibus hominum peccatis  permittit eos facere, unde illum amplius offendant.

uERS. 17.---Deus ergo dedit in corda eorum, scilicet supradictorum regum, ut faciant quod  illi, id est, quod a Deo permissum est; hoc scilicet, ut dent regnum suum bestie, uidelicet ut permittant se regi a diabolo conuersi in reprobum sensum, donec consummentur, id est, opere compleantur uerba Dei de promissione premiorum uel penarum. Quia superius obscure egerat angelus de muliere illa, apertius inde modo Ioanni loquitur, dicens:

uERS. 18.---Et mulier, quam uidisti, id est quam superius monstraui tibi, ciuitas magna est, scilicet multitudo malorum, que habet regnum super reges  terre, id est, que allexit sibi reges terrenos, non spirituales, unde maxime superbiunt ipsi.



CAPUT XuIII.

In hac sexta uisione agit de ultimis penis quas patientur impii in inferno pro singulis peccatis; et primum de Babylone ostendit, postea de bestia et pseudoprophetis, tandem de ipso diabolo, in quo finis patet. Istam damnationem exsecuturus a Christo predicatum dicit, ut maior fides habeatur.

uERS. 1.---Et post hec, inquit, scilicet post predicata ab illis centum quadraginta quatuor millibus, id est ab omnibus ueteris et noui testamenti doctoribus; uidi alium angelum, scilicet Christum, secundum  predicationem eorumdem centum quadraginta quatuor millium, descendentem in uterum uirginis de celo, scilicet de equalitate Patris, habentem potestatem magnam cum eodem Patre secundum diuinitatem, et etiam secundum humanitatem. Unde ipse ait in Euangelio: Data est mihi omnis potestas in celo, et in terra ; et terra, scilicet Ecclesia, illuminata est, expulsis tenebris ignorantie, a gloria, id est a gloriosa predicatione eius.

uERS. 2.---Et exclamauit, scilicet predicauit in forti uoce, qui quod dixit, effectu non carebit, dicens: Cecidit, cecidit Babylon magna. Bis pro duplici damnatione, anime uidelicet et corporis ponitur; uel quia eternaliter punietur. Unde ait Psalmista:  Deiecisti eos dum alleuarentur . Et ideo cadet, quia facta est habitatio demoniorum, id est collectio, quia demones habitabunt in ea, expulso a se Deo, et custodia omnis spiritus immundi, quia ipsa custodit se diabolo, uel ipse diabolus custodit eam sibi; et custodia omnis uolucris immunde, ideo uidelicet, quia demones in prauis cordibus pro carnis illecebris sunt immundi, pro mentis elatione uolucres, quia per hunc erem discurrunt. Et hec idcirco illi euenient,

uERS. 3.---Quia de ira  fornicationis eius biberunt omnes gentes, scilicet de fornicatione qua irascitur Deus, et reges terre, id est principes seculi, cum illa fornicati sunt; et mercatores terre, illi uidelicet qui animas suas uendunt ambitione  secularium rerum, de uirtute deliciarum eius diuites facti sunt, id est, de ambitione secularis pompe, scilicet de peccatis per que acquiruntur diuitie, quia omnis diues. aut est iniquus, aut heres iniqui.

uERS. 4.---Et audiui aliam uocem de celo, dicentem, id est diuinam inspirationem, uel Christi uel suorum predicationem, dicens futuram illam damnationem ad presens, et ideo admonet presentes ut sibi caueant. Exite de illa, populus meus, id est, opera eius ne faciatis, et ne participes sitis delictorum eius, facientibus uidelicet consensum ne prebeatis, et de plagis eius non accipiatis; quia si dissimiles in uita fueritis, similes in pena non eritis;  quia modicum tempus superest, quo pro merito accipient ultionis tormenta.

uERS. 5.---Quoniam peruenerunt peccata eius usque ad celum, id est usque ad contemptum Dei per impenitentiam, et recordatus est Dominus iniquitatum eius, quamuis uideretur oblitus, dum permitteret prosperari. uidetur enim Deus obliuioni tradere bona iustorum et peruersa facta impiorum, quando istos permittit affligi, illos autem honoribus et dignitatibus pollere. Sequitur:

uERS. 6.---Reddite illi sicut ipsa reddidit uobis, id est, sicut ipsa uindictam meam exercuit de uobis qui purgamini, sic uos iniuriam meam uindicate in illis, et duplicate duplicia, secundum opera eius, scilicet, anime et corpori maiores penas inferte  illis, quam ipsi intulerunt uobis, secundum uidelicet quod ipsi in Deum et in se et in uos peccauerunt; in poculo, quo miscuit, miscete illi duplum: id est, sicut uobis tormenta intulerunt, sic uos illis uestro iudicio.

uERS. 7.---Quantum glorificauit, id est exaltauit se et superbiuit, et quantum in deliciis fuit, scilicet quantum delectata est in terrenis deliciis, cum duplo tantum date illi tormentum in corpore, et luctum in anima, quia in corde suo dicit: Sedeo regina, quasi non mouenda, honore scilicet et dignitate; et uidua non sum, quia habeo consolationem in temporalibus bonis; et luctum non uidebo, quia futura mala non  timeo, sed letitia perseuerabit mecum. Et quia hoc dicit,

uERS. 8.---Ideo in una die, scilicet in die iudicii, uenient plage eius, et mors absentia uite, id est, Dei, et luctus, contra hoc quod hic riserunt, et fames, quia Deo qui est uera refectio carebunt, et perpetuo igni comburentur; quia fortis est Deus, qui iuste iudicabit illam.

uERS. 9.---Et flebunt, et plangent se super illam reges terre, dolorem uidelicet in corpore et in anima sentient, eo quod super illam fundati fuerunt principes seculi, qui cum illa fornicati sunt, id est, qui casto Dei amori Babylonis amorem pretulerunt, illi adherentes, et in deliciis mundi uixerunt. Cum uiderint fumum incendii eius, id est, cum defecerint  diuitie eorum, quod est signum eterni incendii; uel cum uiderunt penam suam ultra modum exaltatam et eleuatam, tunc flebunt et lugebunt.

uERS. 10.---Longe stantes, non corpore sed uoluntate, longe uidelicet desiderantes esse propter timorem tormentorum eius, et dicentes: ue, ue ciuitas illa magna Babylon, ciuitas illa fortis; ue, scilicet omnem miseriam habebit in corpore et ue in anima, quia nunc in toto mundo distenditur propter multitudinem reproborum, que simulabat se fortem, non in bono, sed in persecutione sanctorum, quos diuersis afflixit modis, et interfecit. Et reuera Babylon ue, scilicet omnem miseriam in corpore et in anima habebis, quoniam una hora,  id est subito, uenit iudicium tuum, id est damnatio tua.

uERS. 11.---Et negotiatores terre, id est terrenorum, uel maligni spiritus. uel ad litteram, pro terrenis animas dantes, flebunt, scilicet quia illa perire dolebunt, in quibus suam deputabant prospetatem, et lugebunt super illam, quoniam merces eorum nemo emet amplius, quia uidelicet gloria temporalis, quam homines solebant emere, peribit. Sic enim dicturi sunt: Omni gloria mundi pereunte. non erunt merces quas non emamus, nec erunt qui nostras merces emant, ut eorum pretio ditemur. Dolent enim quod ad presens perdent inuiti, nec amant quod in eternum possidere poterant uoluntarii.

 uERS. 12-13.---Hec que sequuntur, pertinent ad quinque sensus corporis, quibus nutritur auaritia, luxuria, et cetera uitia. Hec quatuor pertinent ad uisum: uidelicet merces auri et argenti, lapides pretiosi, et margarite. Et hec quatuor ad tactum: scilicet merces byssi, et purpure, et serici et cocci. Et hec sex ad uisum: uidelicet omne lignum thyinum, id est odoriferum, et omnia uasa eboris, et omnia uasa de lapide pretioso, et eramento, et ferro, et marmore. Et hec quinque ad odoratum, id est cinnamomum, et odoramentorum, et unguenti, et thuris. Sed et iste singule species electos significant, quas bestia, scilicet diabolus, fraude se habere  ostendit, et perdidisse dolet. Et hec quatuor ad gustum: uidelicet merces uini, et olei, et simile, et tritici; etiam merces iumentorum, et ouium, et equorum, et rhedarum, et mancipiorum, et merces animarum hominum; quia etiam homines solent uendi, uel quando aliqui sacros ordines uel aliquam sancti Spiritus gratiam uendunt.

uERS. 14.---Et poma tua desiderii uel concupiscentie anime, id est superflua quelibet existentia desideria anime tue discesserunt a te, et amplius illa non inuenient, pereunte mundi gloria.

uERS. 15.---Mercatores horum, id est, diaboli, et illi homines, qui diuites facti sunt, ab ea, id est abundantes luxuria et ceteris uitiis, longe stabunt, uidelicet pro uoto suo longe starent si possent, propter  timorem tormentorum Babylonie, sed longe stare non poterunt. Hoc omnino, quod secundum quinque corporis sensus reprobi tractant, pereunte deplorant, quia nesciunt aliud cogitare, nisi ea que exterius considerant. Longe, inquit, stabunt, flentes, ac lugentes, et dicentes:

uERS. 16.---ue, ue ciuitas illa magna Babylon. Hoc autem dictum est de mediocribus, maiores namque dixerunt superiora ue, isti uero mediocres dicunt, ue, ue. Minores autem dicent tertium ue, ue, ciuitas illa magna, quod est habitura in corpore, et in anima, que amicta erat bysso, et purpura, et cocco, et erat abundans omni gloria mundi, et deaurata auro, humana uidelicet sapientia, et lapide  pretioso, soliditate scilicet uirtutum, estimatione hominum, et margaritis, id est diuersis uirtutibus. Et merito illi ciuitati, ue, ue:

uERS. 17.---Quoniam una hora, ex improuiso, destitute sunt, id est destructe, tante diuitie, uidelicet tam superbe Babylonis. Et omnis gubernator, id est maiores inter minores, et omnes qui in longum nauigant, scilicet qui aliquid certi habere desiderant, sicut aliqui episcopatum, ut per totum mundum suam falsam doctrinam diffundant, uel quorum lata sunt imperia, et naute, id est consortes, sed tamen sunt minores, et qui in mari operantur, scilicet minimi qui mundi lucra sequuntur, longe steterunt, uidelicet pro uoto suo longe starent si possent.

 uERS. 18.---Et clamauerunt toto affectu cordis, uidentes locum incendii eius, horrorem scilicet penarum Babylonis id est, infernum cui tradita est dicentes: Que res similis, scilicet in miseria, ciuitati huic magne in deliciis et in nequitia?

uERS. 19.---Et miserunt puluerem, id est serotinam penitentiam uel concupiscentiam terrenorum, super capita sua, scilicet super mentes suas per similitudinem penitentis, et clamauerunt plangentes et lugentes, habitum uidelicet penitentie ostendentes, ac dicentes: ue, ue in corpore et in anima ciuitas magna Babylon, in qua diuites facti sunt de copia uitiorum suorum omnes qui habent naues, id est nauigationes in mari, de pretiis eius. Et merito ue, quia una hora, id est in ictu oculi, desolata est.  Postquam predixit hanc damnationem futuram impiis, monet fideles exsultare, ut concordent diuino iudicio, uel quia his damnatis, sequetur eorum remuneratio.

uERS. 20.---Exsultate super eam celi, id est celestes creature, et sancti apostoli et prophete. Ac si diceret: Illi reges terre et negotiatores flebunt, et lugebunt, sed, o uos celi, id est sancti apostoli, et prophete, et omnes fideles, qui ex terra celestes facti estis, exsultate: non quia perit Babylon, id est omnis collectio malorum, sed quia iudicium Dei iustum est, et quia talia euasistis. Exsultate, inquit, quoniam iudicauit Deus iudicium uestrum de illa, scilicet, ut illa iudicauit uos iniuste, damnabitur iuste. Pena enim malorum augmentum est glorie bonorum.  Postquam descripte sunt singule pene, ostenditur beato Ioanni modus damnationis. Ac si aperte dicat: Quod uidi predictum, uidi etiam qualiter in futuro erit completum.

uERS. 21.---Et sustulit unus angelus fortis, id est, Christus, lapidem quasi molarem magnum, id est dura corda habentes, quia per mundana uoluuntur, et misit in mare, scilicet in infernum, dicens: Hoc impetu, id est tali, scilicet irrecuperabiliter, mittetur Babylon illa magna ciuitas, collectio uidelicet confusorum notabilis, et magna in peccatis, que ita est uolubilis terrenis uoluptatibus, sicut lapis molaris: mittetur, dico, in infernum, et ultra iam non inuenietur, sed desiderium eorum, quia in inferno nulla est redemptio. Quia superius  quatuor sensus tantum premiserat, agit hic de quinto, id est, de auditu.

uERS. 22.---Et uox, inquit, citharedorum, et musicorum, et tibia canentium et tuba non audietur, id est non inuenietur, in te amplius, quia nulla erit amplius terrenorum iucunditas. Et non tantum unius artis, ut fabri et carpentarii, sed omnis artifex cuiuslibet artis non inuenietur in te amplius, quia, peracto iudicio, omnis secularis scientia delebitur. Ibi non exquirentur delicatissimi panes, quia uox mole non audietur in te amplius; uel quia tantum superflui erant, quod ad molendum piper maximas molas habebant.

uERS. 23.---Et lux lucerne, id est lampadis  non lucebit in te amplius. Et uox sponsi et sponse, id est letitia nuptiarum, non audietur adhuc in te, scilicet post iudicium. Ac si patenter dicat: Cuiuslibet generis sit gloria huius mundi, omnino delebitur. Et merito destrueris, o Babylon, quia mercatores tui erant principes terre, id est diaboli. Quasi diceret: Quia illi dantes animas pro terrenis, nimiam potestatem exercuerunt, quam pati non possunt, ideo ista non audientur in te amplius. Ideo etiam iuste peribis, quia in ueneficiis tuis, id est in erroribus et in prauis persuasionibus tuis, errauerunt omnes gentes, quidam uidelicet de omnibus. Nunc ad ipsam Babylonem loquitur de suo casu, quasi condolens miserie eius; nunc ad auditores conuertitur, ut fideles exhortetur. Ideo iterum  Babylon, id est omnis collectio malorum, mittentur in infernum quia:

uERS. 24.---In ea sanguis prophetarum et sanctorum inuentus est, in uindictam scilicet sanguinis: et omnium, qui in nequitia interfecti sunt, id est occisi, in terra. Si malus malum occidit, occisorem non excusat.



CAPUT XIX.

uERS. 1.---Post hec audiui mente, id est, post hanc uisionem intellexi, centum quadraginta quatuor millia sine mendacio docuisse hoc auditores suos, quia, facto iudicio, omnes sancti laudabunt Dominum pro remuneratione bonorum. Quod dicit, post hec, non est diuersitas temporis, sicut predictum est, sed ordo narrationis. Contra hoc uidelicet  quod superius dictum est, ue, ue, ue, pro damnatione capitis et membrorum, ita ostenditur beato Ioanni sanctos dicturos esse ter Alleluia, scilicet, laus sit Deo Patri, et uirtus Deo Filio, et gloria Spiritui sancto. Audiui, inquit, quasi uocem magnam multarum tubarum in celo, illorum scilicet qui in predicatione fuerunt tube, dicentium: Alleluia, laus uidelicet humanis uerbis inexplicabilis. Ideo dicimus Alleluia, quia laus est Deo nostro; id est quia magna bona nobis fecit; unde antonomastice, id est excellenter eum laudare debemus. Sit itaque laus Deo Patri, et gloria, id est immortalitas et impassibilitas; et uirtus Deo Filio, id est uictoria qua uicit diabolum, et Spiritui sancto, scilicet Deo nostro Trinitati laus est.

 uERS. 2.---Quia dando quod promisit, uera et iusta iudicia eius sunt, unicuique secundum merita reddendo, quia iudicauit de meretrice magna, que corrumpit terram, scilicet praui homines corrumpunt seipsos, uel alius alium, uel sanctam Ecclesiam, in prostitutione sua, id est in luxuria, et uindicauit sanguinem seruorum suorum de manibus eius requirens eum.

uERS. 3.---Et iterum dixerunt: Alleluia. Per hanc iterationem debemus intelligere laudem eternam. Deus uindicauit sanguinem sanctorum de manu eius. Et fumus eius, id est obscuritas et eleuata pena eternaliter ascendet et crescet durans in secula seculorum.

 uERS. 4.---Et ceciderunt seniores uiginti quatuor, et quatuor animalia et adorauerunt Deum sedentem super thronum, dicentes: Amen, Alleluia; quia uidelicet non minores sancti solummodo de hac damnatione laudauerunt Deum, sed etiam illi maiores qui in Ecclesia fuerunt iudices et doctores aliorum. Ac si dicerent: uere Deus laudandus est de hoc, quod inimicos nostros ita puniuit. Ac si apertius dicatur: Amen: Alleluia: scilicet uerum est, quod ita Deus gloriosus est.

uERS. 5.---Et uox de throno, id est admonitio de illis in quibus Deus sedet, ad audientiam omnium exiuit, dicens: Laudem dicite Deo nostro omnes serui eius: et qui timetis eum casto amore, pusilli et magni, qui hec possunt. Laudem Deo dicere,  est bene operari. Pusilli sunt qui nequeunt altiora penetrare mysteria, nec Domini consilium possunt implere dicentis: uende omnia que habes, et da pauperibus, et ueni, sequere me . Paruitas quippe ingenii non nocet, cuius cor et lingua Domini laude repletur.

uERS. 6.---Et audiui uocem quasi tube magne, et sicut uocem aquarum multarum, quia de multis populis collecti sunt. et sicut uocem tonitruum magnorum, quia terrebit impios sanctorum exsultatio, dicentium Alleluia. Ostensa letitia quam habebunt sancti de iusta damnatione impiorum, subiungit aliam letitiam ipsorum sanctorum, quam de saluatione sua habebunt. Quasi dicerent: Antea regnauerunt impii, sed nos ideo gaudemus, quoniam  regnabit Dominus Deus noster omnipotens.

uERS. 7.---Gaudeamus itaque beatitudinem anime habentes, et exsultemus in corpore glorificati, et demus gloriam ei, ab eo uidelicet nos omnia habere reputemus, quia uenerunt nuptie Agni, Ecclesia scilicet coniuncta est Christo, et uxor eius conueniens, ut iungeretur, preparauit se, quia ipsa Ecclesia fecit se idoneam ut reciperetur.

uERS. 8.---Et datum est illi, ut se posset preparare, et ut cooperiat se contra estus mundi byssino splendido et candido, id est iustificationibus, quia nullis maculis fuscatur conscientia sanctorum profectu uirtutum. Nunc sancta Ecclesia est sponsa. Cum autem ad amplexus sui uiri fuerit perducta, et quod nunc uidet in spe, uiderit in re, tunc erit  uxor. Byssus enim iustificationes sunt sanctorum , que fiunt per caritatem, que operit multitudinem peccatorum . Fiunt etiam iustificationes per fidem, sicut ait Apostolus: Iustificati per fidem, pacem habeamus in idipsum .

uERS. 9.---Et dixit mihi angelus: Scribe: Beati, qui ad cenam nuptiarum Agni uocati sunt. Locutus de nuptiis futuris, inuitat presentes ad eas. Ac si diceret: Beati qui ad cenam, id est ad supernum illud et celeste conuiuium uocati sunt in Dei prescientia et predestinatione ad consortium uidelicet angelorum et sanctorum hominum, ubi erit refectio sanctarum animarum, presens scilicet omnipotentis Dei uultus. Bene autem non conuiuium,  sed cena uocatur, quia in fine mundi adimplebitur. Post prandium enim cena restat, post cenam autem conuiuium nullum. Et dixit mihi: hec uerba Dei sunt; et ideo uera quia illius sunt propria.

uERS. 10.---Et quia ego Ioannes maiora me intellexi et obedire paratus fui, cecidi ante pedes eius, ut adorarem eum. Notandum, quia idem angelus pedes habuisse dicitur, quia nimirum de celo ueniens, ex aëre corpus assumpsit. Et dixit mihi idem angelus: uide ne feceris: conseruus enim tuus sum, et fratrum tuorum habentium testimonium Iesu, quia quidquid prophete dixerunt, Christo testimonium perhibet. Deum igitur adora, quia ego, et tu, et fratres tui unum Deum habemus. In ueteri lege non prohibuit se angelus adorari , sed post ascensionem uidens super se exaltatum hominem, ab homine timuit adorari. Testimonium enim Iesu est spiritus prophetie.

uERS. 11.---Et uidi celum apertum, id est mysteria reuelata, quod homo possit ascendere celum, et cognoscere Deum. Ac si apertius diceret: uidi uocatos ad nuptias; uidi etiam quod possent uenire, nam bonum adiutorem et bonos habent admonitores. Et quid aperuit iste? Ecce, inquit, equus albus, id est, caro Christi portans uerbum Dei ad bellum contra diabolum; et qui sedebat super eum, scilicet deitas, uocabatur Fidelis; quia promissa adimplet; et uerax, quia ipse est ueritas, et ueraces facit, et cum iustitia iudicat, quia unicuique iusta opera sua reddit; et pugnat in suis contra diabolum.

 uERS. 12.---Oculi autem eius, id est dona sancti Spiritus uel caritas, sicut flamma ignis, quia uitia comburunt et corda illuminant, et ad Dei amorem accendunt; et in capite eius, scilicet in diuinitate, diademata multa, quia per ea, ipse, et sui coronantur, habens nomen scriptum, quod nemo infidelis nouit nisi ipse, et sui per eum.

uERS. 13.---Et uestitus erat ueste aspersa sanguine, id est carne passa, uel Ecclesia, que in martyribus occiditur; et uocatur nomen eius uerbum Dei, quia per ipsum Deus Pater dixit, et facta sunt omnia, et per quem se mundo innotuit. De hac ueste Isaias ex persona angelorum ad ipsum Dominum loquentium sic ait: Quare rubrum est indumentum  tuum, et uestimenta tua sicut calcantium in torculari? 

uERS. 14.---Et exercitus qui sunt in celo, id est in Ecclesia, fideles scilicet contra diabolum dimicantes, sequebantur, id est, imitabantur, eum in equis albis, uidelicet in corporibus mundis que ab illicitis refrenantur, et stimulo caritatis ad bona innituntur, uestiti bysso, id est iustitia, albo profectu uirtutum, mundo a criminali macula.

uERS. 15.---Et de ore, id est de predicatione, ipsius procedit gladius acutus, diuina uidelicet sententia incidens prauas cogitationes mentis, et illicitos corporis motus; uel Testamentum uetus et Nouum: ut in ipso percutiat gentes, quosdam ad uitam, quosdam ad mortem. Et ipse reget eos, sanctos  scilicet de uirtute in uirtutem, et malos puniens in uirga ferrea, id est inflexibili iustitia; et ipse calcat torcular uini furoris ire Dei omnipotentis, id est mortem, que ab irato Deo primo homini peccanti illata est, resurgens destruxit. uel torcular tribulatio intelligitur, quam, id est in qua positos sanctos calcat, dum ampliat; quam Deus iratus Ade peccanti intulit, et iuste in propagine eius extendit; sed uinum in cellario Dei ponendum fiunt, quo positi non erunt uinum furoris, sed gratie.

uERS. 16.---Et habet in uestimento, id est in humanitate, et in femore suo, in humano scilicet corpore, quod de uirgine habuit sine uirili semine, ut ostendat se de uera progenie priorum Patrum carnem habuisse: scriptum indelebiliter Rex regum, id  est sanctorum qui se et alios regunt, et Dominus dominantium, id est dominium exercent super subditos. Mattheus generationem illius per reges describit, per Dauid scilicet, et posteros eius. uel in cordibus fidelium, qui sunt sibi uestimentum et filii, scriptum est Rex regum. Ostensa dignitate Christi, per quam diabolum expugnare poterit, subdit admonitionem de presenti. Ac si aperte dicat: Isti tali adherent fideles. Iterum subsequenter ait:

uERS. 17.---Et uidi, id est intellexi, illos centum quadraginta quatuor millia, predicatores scilicet ueteris et Noui Testamenti, istud docuisse, auditores suos uidelicet; unum angelum, id est Eliam et Enoch unum et idem predicantes; angelum dico, stantem in sole, ipsos scilicet predicatores, non in  absconso, sed coram omnibus populis in aperto perseuerantes in Christi predicatione, quia illius gloria in toto orbe terrarum diffusa est. Et clamauit uoce magna, dicens omnibus auibus, id est fidelibus qui agiles et leues sunt in promotione bonorum operum, et celestia contemplantur; que uolant per medium celi, uidelicet per catholicam fidem, que est communis in Ecclesia. uenite ergo, o fideles, bene operando, congregamini compage caritatis in eadem fide, non diuersas hereses sequentes, sicut mali. uel, de diuersis mundi partibus uenite ad cenam magni Dei complendam, id est ad ipsum Deum qui uobis refectio erit:

uERS. 18.---Ut manducetis carnes, uidelicet ut predicando destruatis carnales delectationes. Aliter:  uenite, ut manducetis carnes regum, et carnes tribunorum, id est ut delectemini in cruciatu, tam maiorum, quam minorum; et carnes fortium in corpore, et carnes equorum, scilicet carnalem sensum brutorum hominum ab hereticis deceptorum, et aliis subditorum, et sedentium in ipsis, id est dominantium illis, uidelicet heresiarcharum prelatorum; et omnes omnium , id est regum; ac seruorum, scilicet tribunorum; et pusillorum ac magnorum, id est magis et minus fortium. Et contra apertam predicationem Elie et Enoch docebant centum quadraginta quatuor millia auditores suos uenturum Antichristum. Quasi diceret: O fideles, multum debetis esse solliciti ut ad  hanc cenam Agni uenire possitis, quia nisi bene pugnaueritis, diabolo succumbetis, qui pro uiribus paratus est nocere uobis: quem tamen auxilio Dei superare poteritis. Sequitur:

uERS. 19.---Et uidi bestiam et reges terre, id est Antichristum et apostolos eius, et exercitus eorum, scilicet omnes obedientes ei, congregatos ad faciendum prelium cum illo qui sedebat in equo, contra Christum uidelicet Deum et hominem, et contra suos, et cum exercitu eius, id est cum membris illius. Et quibus armis? Blasphemiis scilicet, et tribulationibus, et miraculis.

uERS. 20.---Et apprehensa est bestia a magnitudine Dei, id est eternaliter punita; et cum illa pseudopropheta, scilicet multitudo discipulorum  Antichristi: qui pseudopropheta fecit signa coram ipso Antichristo, quibus seduxit eos, qui in eum credunt, qui et acceperunt characterem bestie, id est fidem, qui et adorauerunt imaginem eius, ut Iudei, qui cum gaudio illum suscipient. uiui missi sunt hi duo, scilicet diabolus et Antichristus cum suis discipulis, in stagnum ignis ardentis et sulphuris, ut semper uiuant in fetidis et tenebrosis penis. Maiores penas patientur isti, quam alii, ad similitudinem illorum qui uiui comburuntur.

uERS. 21.---Et ceteri, id est sequaces eorum qui minori pena patientur, occisi sunt in gladio, scilicet per gladium uerbi Dei, sedentis super equum album, super corpus uidelicet sine peccato, qui procedit de ore ipsius, id est de predicatoribus illius.  uel illi qui erunt ceteri, scilicet qui non sunt ex parte diaboli uel Antichristi, sed ad Deum conuersi; sunt occisi mundo, et uiuunt Deo. Et omnes aues , id est omnes sancti delectati sunt de pena illorum, uel de profectu fratrum. Unde est illud: uidebunt iusti, et timebunt, super eum ridebunt, et dicent: Ecce homo qui non posuit Deum adiutorem suum .



CAPUT XX.

Dicta damnatione Babylonis et Antichristi, et pseudoapostolorum, subiungit damnationem ipsius diaboli, et proponit causam, quare, et tempus quo damnabitur, et quis illum possit uincere: ille scilicet qui in humili aduentu potuit illum ligare quanto tempore uoluit, iam glorificatus eumdem omnino  destruere poterit. Et ne aues, id est sancti et ceteri fideles possent ab istorum impietate et praua persuasione destrui,

uERS. 1.---uidi, scilicet intellexi Christum descendentem, id est humiliantem se in carne, et condescendentem eis, de celo uidelicet de diuina misecordia, habentem clauem abyssi, id est potestatem, et catenam magnam, ligaturam scilicet incomparabilem, et ineuitabilem potentiam que omnia constringit, in manu sua, id est in operatione passionis et resurrectionis sue. Abyssum dicit tenebrosa corda impiorum, uel ipsum diabolum, quem Dominus seuire permittit, et ne tantum noceat, quantum cupit, refrenat.

 uERS. 2.---Et apprehendit draconem, scilicet peccasse ostendit, dum se immunem a peccato ille occidit: draconem dico, id est diabolum fortem et potentem contra humanum genus: serpentem antiquum, qui a principio mundi fraude decepit primum hominem, qui est diabolus, deorsum fluens in se, et Satanas, scilicet aduersarius ad alios; et ligauit eum, priori uidelicet dignitate priuauit, per annos mille, a tempore scilicet passionis sue usque ad Antichristum: quo tempore possunt homines pro modulo suo perfecti fieri, quia eiectus a fidelibus, in malis hominibus cepit dominari atrocius. Hinc in Euangelio legitur, quod intrauit in porcos .

uERS. 3.---Et misit in abyssum, id est in corda  infidelium occulto suo iudicio. Millenarius numerus pro perfectione rei ponitur. Unde legitur in psalmo: uerbi quod mandauit in mille generationes . Ideo igitur hic numerus propter sui perfectionem omne hoc presens tempus significat a passione Domini usque ad finem seculi. Iterum subiungit, dicens: Et clausit, id est, licentiam egrediendi interdixit, et signauit, sigillum posuit, id est signum sancte crucis super eum, quod signum sic ipsum diabolum superat, ut eum a fidelibus repellat: ad hoc uidelicet ut ipse diabolus eternaliter pereat, et ut non seducat amplius gentes; eos scilicet qui in Dei predestinatione sunt saluandi, et sic a toto pars intelligitur: donec consummentur mille anni, id est, donec Antichristus ueniat. Sciendum quod similiter in  Abraham et aliis fidelibus diabolus fuit ligatus, sicut in istis presentibus; sed in illis ligauit eum spes futuri Christi, in istis uero ipse Christus adueniens. Post hec, id est post mille annos, oportet illum solui, quia Deus ita constituit, modico tempore, ideoque non est timendus. Oportet itaque illum solui, ut recipiat potestatem quam habuit ante aduentum Christi, per tres annos et dimidium. Tunc enim exiet seducere gentes, quia comparatione illius seductionis ista que nunc agitur, seductio esse denegatur. Unde ait beatus Ambrosius: »Ideo permittitur modico tempore solui diabolus, ut Dei uirtus, et diaboli infirmitas et impotentia manifestetur. uirtus Dei seruos suos facit fortes et patientes, infirmitas autem diaboli uincitur a puellis  et infantulis.« Et quia beatus Ioannes dixerat diabolum soluendum, ne fideles desperarent, dicit eos futuros iudices diaboli et suorum membrorum.

uERS. 4.---Et ligato diabolo, a tempore uidelicet passionis Christi usque ad Antichristum, uidi sedes, scilicet minores fideles solutos prelatis suis obedire paratos, et sederunt prelati super eas ad iudicandum in subditos, et hoc idcirco, quia iudicium datum est illis; Deus uidelicet iniunxit eis hoc iudicium. Et uidi animas decollatorum, que propter excellentiam dicuntur uise, propter testimonium Iesu, id est humanitatis, et propter uerbum Dei, scilicet diuinitatem, et uidi illos, qui non adorauerunt bestiam, id est Antichristum, neque imaginem  eius, scilicet apostolos illius, nec acceperunt characterem in frontibus suis, id est signum eius manifesta confessione, aut in manibus suis, uidelicet in operatione, sed uicerunt Antichristum, et uixerunt et regnauerunt, hi omnes cum Christo mille annis, id est omni tempore uite sue, et ideo iudicabunt cum eo. Non ideo uiuent et regnabunt in futuro, sed etiam in hoc presenti seculo, ex quo interfecti sunt, uixerunt et regnauerunt cum Christo. Ac si apertius diceret: uidi in tempore huius ligationis, scilicet a passione Christi, quo tempore fuit ligatus diabolus; uidi Ecclesiam ad bene operandum ita solutam: et in hoc eodem tempore illos qui pro Christo moriuntur, uidi statim in gloriam intrare, et nunquam ad inferos descendere, sicut Abraham  et ceteri prophete descenderunt, quamuis iusti fuerint. Sequitur:

uERS. 5.---Et ceteri mortuorum, id est in anima mortui, non uixerunt, et hoc ideo quia eternas penas patientur. Donec consummentur mille anni: donec uidelicet finiatur eternitas, que nunquam finietur. Hec est resurrectio prima: scilicet ut anima diabolum et peccatum uincat, et in carne mortificata uiuens, uirtutes acquirat ad differentiam illius uidelicet resurrectionis que erit simul in anima et corpore. Et, si omnes perfecti esse non possunt, nec in eadem claritate futuri sunt; tamen

uERS. 6.---Beatus est, quia beatitudinem consequetur, et sanctus, quia in ea erit firmus, qui habet  partem in resurrectione prima, cuius partes sunt eleemosynas dare, ieiunare et diuine contemplationi inherere. Et uere beati in quibus prima resurrectio partem habet, quia in his secunda mors, id est eterna damnatio que erit in corpore et in anima, non habet partem uel potestatem, quia in nullo contristabuntur. Sed illi qui cum Christo non uiuunt, neque uincunt, non erunt beati, sed potius infelices, quia non habent partem in prima resurrectione. Mors secunda dicitur, quando corpus et anima simul puniuntur. Iterum subiiciens, ait: Sed erunt sacerdotes Dei et Christi, eternas scilicet laudes offerentes Trinitati, id est Deo Patri, et Filio, et Spiritui sancto; et regnabunt cum illo mille annis, seipsos uidelicet semper in melius  regent: et non solum post mille annos, quibus non est dubium, sed etiam in istis mille annis regnabunt cum Dei Trinitate, et Christi humanitate, que passa est pro humani generis salute. Sed

uERS. 7.---Cum consummati fuerint mille anni, soluetur Satanas, id est recipiet priorem potestatem de carcere suo, scilicet de cordibus reproborum in quibus modo ligatus est, ne pro suo uelle seuiat: et exibit, uidelicet exercebit potestatem, et seducet, a Christo scilicet ad se ducet gentes, que sunt super quatuor angulos terre, scilicet Gog, quod interpretatur tectum, et Magog, quod interpretatur detectum, ut per hos duos populos intelligamus occultos et manifestos Ecclesie persecutores, quorum  est numerus  ita infinitus, sicut arena maris, et qui sunt ita steriles et infructuosi, sicut arena maris. Ad litteram has duas gentes prius seducet, et per eas ad alias procedet. Quidam dicunt has gentes esse Getas et Massagetas. Et congregabit eas in prelium, non loqualiter sed mente.

uERS. 8.---Et ascenderunt, scilicet diabolus et membra eius, id est Gog et Magog superbient, super latitudinem terre, id est in omni orbe; et quasi inuadentes intrare non poterunt, sed circuibunt castra sanctorum, id est sanctos semper paratos ad spirituale bellum; et ciuitatem dilectam, uidelicet eosdem sanctos uirtutibus a Deo munitos, et unanimes in bello. De hac ciuitate dicitur:  Non potest ciuitas abscondi supra montem posita .

uERS. 9.---Et descendit ignis de celo, id est repentinus interitus, et deuorauit eos, quia cito peribunt: et diabolus, qui seducebat eos, missus est in stagnum ignis, et sulphuris. Quasi a Deo ignis de celo descendit, cum ex diuini uerbi predicatione reprobis liuor inuidie accrescit, et sic ipsa predicatio que iustis est uita, reprobis est damnatio perpetua. Missus est ergo diabolus in stagnum ignis et sulphuris, ubi est bestia, id est Antichristus.

uERS. 10.---Et pseudoprophete, id est falsi prophete eius, et discipuli cruciabuntur die ac nocte, respectu scilicet glorie iustorum, que est dies et penarum suarum que sunt nox in secula seculorum:  Amen. uel dies et nox ponitur pro uariatione penarum. Dicta destructione diaboli et suorum membrorum, subiungit destructionem mundi ad maiorem penam impiorum. Competit enim ut, destructis malis hominibus, mundus etiam destruatur, scilicet incommoditates mundi, secundum quod ab eis fuerat corruptus.

uERS. 11.---Et uidi thronum, id est Ecclesiam, magnum, multitudine, candidum per immortalitatem et impassibilitatem, perfectiores uidelicet et maiores sanctos, qui facti candidi et immortales et impassibiles, erunt in die iudicii thronus Dei. Et uidi sedentem super thronum, scilicet Christum requiescentem et iudicantem in supradictis suis sanctis, a cuius conspectu fugit terra, ab hac specie,  et celum, id est er, et locus, uidelicet status iste, non est inuentus amplius ab eis; quia terra non habebit amplius montes et ualles, nec edificia, nec erit sicut modo ponderosa, nec poterit amplius talia sustinere corpora, qualia modo sustinet; neque er erit amplius ita modo lucidus, modo obscurus, modo dies, modo nox, sicut nunc est. Unde ait beatus Paulus: Preterit figura huius mundi . Sepe locutus de glorificatione sanctorum et de penis impiorum, non fecerat mentionem corporum, uidelicet si deberent glorificari, uel puniri, quod hic aperte ostendit.

uERS. 12.---Et uidi mortuos magnos et pusillos, id est malos tam maiores quam minores, stantes  scilicet corporaliter, in conspectu throni, quia sancti omnino conspicient merita singulorum, et libri aperti sunt, scilicet diuinorum preceptorum, quando dicent: Et nos insensati uitam illorum estimabamus insaniam: ecce quomodo computati sunt inter filios Dei, et inter sanctos sors illorum est . Et alius liber apertus est, id est conscientie singulorum, qui est uite, scilicet uere uiuentium. uel Christus est liber uite qui tunc omnibus apparebit potens, et suis dabit uitam. uel liber prescientia Dei est, quia tunc aperte scient mali se non predestinatos esse ad uitam quam in mundo existentes sibi promittebant. uel liber apertus sunt diuina precepta, que quia agere pretermiserunt impii, scient se pro merito puniri. uel libri aperti, ut diximus, conscientie  sunt singulorum, que omnibus aperte erunt. Et iudicati sunt mortui ex his que scripta erant in libris: per comparationem uidelicet sanctorum impii damnabuntur, qui legent in illis que agere noluerunt. Iudicati sunt ergo secundum opera eorum, quia aliis maior pena dabitur, aliis minor.

uERS. 13.---Et dedit mare, id est reddet uite, mortuos suos, scilicet corpora mortuorum que erant in eo. uult aperte ostendere, corpora mortuorum ubicunque fuerint proiecta, in illo iudicio uiuificari. Dedit ergo mare, scilicet mundus iste, mortuos suos, id est corpora mortuorum que erant in eo. Et mors, id est diabolus, et infernus, scilicet tenebrarum locus, dederunt mortuos suos, animas  uidelicet mortuorum, qui, uel que in ipsis erant: et iudicatum est de singulis secundum opera eorum.

uERS. 14.---Et infernus, id est profundi in uitiis, et mors, scilicet diabolus, missi sunt in stagnum ignis Hec mors secunda est. Ac si patenter dicat: Cauete uobis a morte prima, id est a peccato, quia ex illa prima sequitur hec uera mors.

uERS. 15.---Et qui non est inuentus in libro uite, scilicet scriptus, id est ad uitam eternam predestinatus, missus est in stagnum ignis.



CAPUT XXI.

In hac septima uisione agit de innouatione elementorum, et glorificatione sanctorum, describens  merita per que sancti ita glorificandi sunt.

uERS. 1.---Et uidi celum nouum, id est erem nouum statum habentem, scilicet immobilem, fulgure et tonitruis carentem et nullam uarietatem lucis ac tenebrarum recipientem, et purgatum ab omni sorde per ignem qui sicut diluuium transcendet omnes montes. Unde ait magister Anselmus  : »Celum, sol, luna, stelle, aque, que modo festinant cursu irretardabili, quasi cupientes in meliorem statum immutari; tunc fixa stabiliter manebunt et quieta, et immutabili glorificatione immutata. Celum gloriam solis induet, et sol septempliciter plus quam nunc fulgebit. Unde Isaias propheta ait: Erit lux unius diei, scilicet eternitatis,  sicut lux septem dierum. Luna et stelle uestientur ineffabili splendore . Aqua uero, que corpus Christi tangere meruit et in baptismate lauit, omnem crystalli decorem transcendet. Terra que in gremio suo Dominicum corpus confouit, tota erit ut paradisus: et quia sanctorum sanguine est irrigata, odoriferis floribus, uidelicet liliis, rosis, uiolis, immarcescibiliter erit perpetuo decorata. Que terra prius fuerat, peccante homine, maledicta et spinis ac tribulis subiecta; tunc a Domino erit in eternum benedicta, et labor uel dolor non erit ultra.« Terra ergo similiter habebit nouum statum. Nullos ut credimus, habebit montes,  nec siluas, nec edificia, nec bestias, nec uolucres, nec homines, nec cetera huiusmodi. Mundus penitus non interibit; sed firgus et estus, grandines, turbines, fulgura, tonitrua et alie incommoditates, ut credimus, omnino interibunt. Primum ergo celum, ut dictum est, et prima terra abiit: ille uidelicet status in quo prius erant, amplius non est necessarius secundum primum statum. Et mare iam non est, id est collectiones aquarum iam perdiderunt priorem statum, nescio quomodo, siue per ignem sicut cetera elementa, siue sola Dei uoluntate. Immutatio ergo eris et terre dubium non est, quin per ignem fiat; sed de aqua etiam a sanctis doctoribus dubitatur. Nam, ut predictum est, purgationem in seipsa habere creditur.

 uERS. 2.---Et uidi ciuitatem, id est Ecclesiam in eterna quiete et gloria positam, et ita munitam, ut nec diabolus, nec quisquam persecutor eam nocere preualeat; ciuitatem, dico, sanctam Ierusalem, id est firmam et sine fine in gloria statutam, presentialiter et plene uidentem eternam pacem, id est Deum qui pax est ad se peruenientibus; nouam, scilicet immortalem et impassibilem, descendentem de celo, quia Ecclesia humiliter intelligit, omnia que habet, sola Dei gratia percepisse; a Deo paratam sicut sponsam ornatam uiro suo. Sicut enim sponsus preparat sponse munera antequam eam ducat uxorem, ita Christus Ecclesie fidem, et uirtutes, et bona opera, antequam eam in gloria suscipiat. Cum dixisset se uidisse innouationem  elementorum et glorificationem sanctorum; quia incognitum erat et incredibile, subiungit auctoritatem sanctorum Patrum qui hec predixerunt.

uERS. 3.---Et audiui, inquit, uocem; id est admonitionem, magnam, quia de secretis agit de throno, ab illis uidelicet in quibus Deus principaliter sedet, dicentem: Ecce tabernaculum Dei cum hominibus, scilicet in euidenti est quod in eadem gloria qua est humanitas Christi, in qua Deus uerbum habitat et militauit, erunt homines pro modulo suo, qui ipsum fuerint imitati, et bene ratione usi. Unde ipse ait in Euangelio: Pater, uolo ut ubi ego sum, ibi sint et hi mecum . Et sicut alibi  ait: Ubi fuerit corpus, illuc congregabuntur et aquile . Et ipse habitabit cum eis, non ad tempus sed eternaliter; et tunc ipsi populus eius erunt, in nullo uidelicet offendentes, uel peccata committentes, quod esse non potest dum in carne uiuunt; et ipse Deus, etiam secundum deitatem presens eis, erit cum eis eorum Deus, uidelicet quia ipsi nunquam peccabunt, et ipse nunquam recedet ab eis.

uERS. 4.---Et quia erit ibi gloria et nulla tristitia, absterget Deus omnem lacrymam ab oculis eorum, quia non erit amplius causa aliqua que eos faciat lacrymari. Primus homo ea lege conditus est  in paradiso, ut, si non peccasset, immortalis mansisset, et, completo dierum numero, ab illo paradiso terreno, absque mortis interuentu transiret ad patriam celestem. Si autem peccaret, mori posset. uere itaque absterget Deus omnem lacrymam in celesti paradiso ab oculis iustorum, quia ibi mors non erit ultra, id est dissolutio anime et corporis sicut in paradiso terreno; nec lacryme, quia nec causa lacrymarum; neque luctus, scilicet penitentialis fletus peccatorum; neque clamor, id est aliqua inquietatio; neque dolor, mala uidelicet conscientia peccatorum, erit ultra, que [quia] prima abierunt, scilicet quia iam non est locus eorum, cum peccata non sint de quibus hec incommoda procedebant, que prius regnauerunt.

 uERS. 5.---Et dixit qui sedebat in throno. Posita auctoritate sanctorum de hac innouatione, ponit etiam auctoritatem ipsius Dei dicentis: Ecce noua facio omnia, superius dicta. Et dixit mihi: O Ioannes, scribe, scilicet in corde tuo et in cordibus aliorum. Scribe ergo, quia hec uerba fidelisssima sunt, scilicet habilia ad credendum, et leuiter ac cito credetur eis; et uera, quia complebuntur.

uERS. 6.---Et dixit mihi: Factum est, scilicet completa sunt que complenda fuerunt. Et ne beatus Ioannes quereret quid post illam innouationem futurum esset, dicitur sibi nichil restare faciendum. Quasi diceret: O Ioannes, ne queras scire quid fiet post omnium rerum innouationem, nam factum  est totum; et hoc potes per hoc scire, quia ego sum Alpha et Omega, hoc est, initium et finis. Ac si diceret: Hanc innouationem facere potero, quia per me sunt omnia facta, et in me consummabuntur. Et ad hanc innouationem debent omnes festinare, quia ego sitienti, id est desideranti, dabo de fonte, scilicet de meipso, qui sum principium omnis beatitudinis, aque uiue, quia uiuere facit; et dabo eam gratis, id est per solam gratiam.

uERS. 7.---Et qui uicerit, peccata scilicet et uitia, possidebit hec, id est firmiter obtinebit supradicta bona, quia ego non dabo ea sitienti, scilicet desideranti ad horam, sed iugiter perseueranti. Et ero illi Deus, id est eterna satietas, et ille erit mihi filius, quod supra populus.

 uERS. 8.---Timidis autem, et incredulis, illis uidelicet qui timore penarum fidem accipere fugiunt, uel acceptam relinquunt, de hac innouatione desperantibus: et exsecratis, id est excommunicatis; et ueneficis, scilicet magis erit eternus dolor. uel possumus eos intelligere, qui humana potestate aliis dominantur. De quibus ait Dominus in Euangelio: Reges gentium dominantur eorum: et qui potestatem habent super eos, uenefici uocantur , id est malefici. Sunt etiam in pace Ecclesie timidi, qui metu principum secularium hominum bona operari metuunt. De quibus dicitur: Illic trepidauerunt timore, ubi non erat timor . Homicidis ergo, et fornicatoribus, et ueneficis, et idololatris, et omnibus mendacibus, illis uidelicet quibus mendacium est in usu, pars illorum erit, id est participantes erunt uel plus uel minus, in stagno ardenti igne et sulphure; quod est mors secunda.

Dicit beatus Augustinus  , octo esse genera mendaciorum; sed tamen nullum mendacium est, quod peccato careat. Unde scriptum est: Os quod mentitur occidit animam ; et perdes eos qui loquuntur mendacium . Nonnulli tamen adstruere nituntur non esse peccatum, si pro iustitia mendacium proferatur, sicut legimus factum in Aegypto de obstetricibus . Et de Raab fuit quidem peccatum, sed opere misericordie est purgatum. Peius enim fuisset, si eos proderet ad  mortem, quam quod eos negauit et mentita est . Unum sane firmiter debemus tenere, nullum mendacii genus inultum manere quod hic laxatum non fuerit per penitentiam, aut aliquo pietatis opere. Descripta gloria quam habituri sunt sancti, dicit quo merito uel quo auxilio illam sint accepturi.

uERS. 9.---Et uenit ad corda iustorum unus de septem angelis, scilicet Christus, habentibus phialas plenas septem plagis nouissimis, et locutus est mecum, dicens: ueni, id est amplia tuum intellectum et ostendam tibi sponsam uxorem Agni; uidelicet quo merito fideles debent peruenire ad hanc supradictam innouationem; et quare Ecclesia sit sponsa, et quare sit uxor Agni. Et ut melius crederetur  mihi,

uERS. 10.---Sustulit me in spiritu, per intellectum ueteris et noue legis, in montem magnum et altum. Christus est mons, quia munimentum suorum; magnus, quia totum mundum implet; altus, quia est insuperabilis. Et ostendit mihi super illum montem ciuitatem, id est Ecclesiam ad iure uiuendum collectam, et sanctis uirtutibus munitam; et sanctam, scilicet firmam et stabilem in suo proposito, et magnam, uidelicet potentem superare aduersarios; Ierusalem, id est uidentem et contemplantem eternam pacem, descendentem de celo a Deo, scilicet de Dei secreto.

uERS. 11.---Habentem claritatem Dei, uidelicet  cognitionem de Deo; quia spiritu in celis conuersans, eadem Dei claritate potitur qua et angeli. Et uere clara ciuitas illa, id est sancta Ecclesia; quia lumen eius simile est lapidi pretioso, lucem uidelicet habet pro modo suo similem Christo, qui fuit et est in proposito firmus, et lucens uirtutibus, prebens pascua suis fidelibus. Unde est illud: Dominus regit me, et nichil mihi deerit; in loco pascue ibi me collocauit . Est ergo lumen Ecclesie tanquam lapidis iaspidis propter uirorem fidei atque constantiam; sicut crystallus, quia eius fides perspicua est omnibus. Nam sicut iaspis durus est et uiridis sic Ecclesia uiret fide, et in ea firma est.

 uERS. 12.---Et uere sancta et firma erat, quia habebat murum, id est Christum defensorem qui magnus est in Sion, et altus cum Patre: magnus secundum humanitatem, altus secundum diuinitatem. uel murus ciuitatis huius, id est Ecclesie, sunt defensores, qui magni bene uiuendo, et alti, scilicet insuperabiles, et potentes ad persecutores superandos. Et hec ciuitas non solum per murum patet esse magnam, sed etiam per portas, id est per duodecim patriarchas, per quorum exemplum alii ad fidem introducuntur. Per hoc etiam patet hec ciuitas esse magnam, quia et in portis, id est in fide, et in uestigiis patriarcharum et prophetarum, habebat angulos duodecim, id est apostolos qui sunt anguli, id est aliorum defensores. Et nomina  scripta, id est omnes fideles tenentes quatuor Euangelia et fidem sancte Trinitatis sunt in memoria: que sunt nomina duodecim tribuum filiorum Israël; quia omnes fideles sunt fundati et quasi inscripti in prophetis et patriarchis, et in dilectione priorum Patrum constant. Nomina dico scripta in portis que sunt nomina duodecim tribuum filiorum Israël, id est omnium eorum qui spiritualiter tam in ueteri quam in noua Ecclesia sunt filii et imitatores uidentium Deum, et exempla sanctorum patriarcharum, prophetarum, et apostolorum sequentium, qui Deum contemplabantur.

Numerus etiam duodecim portarum, que per quatuor mundi partes suo ternario numero comprehenduntur, ad ministerium pertinet duodecim  apostolorum, per quos fides Trinitatis diffunditur per orbem quadripertitum. Ciuitas ergo illa, ut dictum est, huiusmodi habebat duodecim portas:

uERS. 13.---Ab oriente uidelicet erant porte tres, per quas ingrederentur Iudei de quibus ortus est Dominus; uel ab infantia ad cultum Dei uenientibus. Oriens Iudei in hoc loco intelliguntur, a quibus Sol Iustitie ortus est. In his itaque sunt porte tres, quia his primum fides sancte Trinitatis est. Et ab aquilone porte tres, per quas ingrederentur gentiles, qui frigidi et steriles erant, ad hanc ciuitatem in senectute uenientes. Aquilo igitur frigidas gentes designat, que post Iudeos crediderunt. Et ab austro, id est in iuuentute uenientibus  porte tres, per quas fideles ingressuri erant ab aduentu Domini usque ad occasum, id est usque ad ultimam etatem mundi, in qua Elias et Enoch quatuor euangelia et fidem Trinitatis predicabunt. Ab austro ergo sunt porte tres, id est a claritate fidei, que est ab aduentu Christi. Et ab occasu porte tres, in decrepita etate uenientibus. Ab occasu ergo sunt porte tres, id est ab ultima etate mundi que per Eliam et Enoch fidem Trinitatis recipient.

uERS. 14.---Et murus ciuitatis, id est fides Christi que munit ipsam ciuitatem, habens fundamenta duodecim, scilicet duodecim patriarchas per quos fundatur; quia illi primi hanc fidem tenuerunt, et in illis innituntur quicunque ad fidem accedunt.  Et in ipsis duodecim fundamentis, id est in patriarchis et prophetis, scilicet in memoria et predicatione eorum, nomina duodecim apostolorum et Agni, id est memoria Christi quem predixerunt uenturum, et memoria apostolorum atque omnium retinentium quatuor Euangelia et fidem Trinitatis. Quam fidem enim isti tenent, illi uenturam intellexerunt et prenuntiauerunt. Unde Isaias ait: Ecce uirgo concipiet, et pariet filium, et uocabitur nomen eius Emmanuel .

uERS. 15.---Et qui loquebatur mecum, scilicet angelus in persona Christi ad beneplacitum meum, habebat mensuram arundineam auream, id est diuinam Scripturam Dei sapientia compositam, que tangit et illustrat corda fidelium; ut metiretur  ciuitatem, quia non omnes erant equalis meriti quos per diuinam sapientiam metiebatur. Ad hoc ergo metiebatur ciuitatem, ut secundum mensuram daret prelatis et subditis intelligentiam ipsarum Scripturarum pro capacitate utentium. Et portas eius, id est illos qui alios introducunt ad fidem; et murum, scilicet defensores aliorum.

uERS. 16.---Et ciuitas in quadro posita est, et longitudo eius tanta est quanta et latitudo. Quatuor latera ciuitatis sunt fides, spes, caritas et operatio; que equalia sunt, quia quantum quis credit, tantum sperat, et tantum diligit; et quantum diligit, tantum operatur. Est ergo in quadro posita, quia robusta fide, longanimis spe, ampla caritate, et efficax est opere. uel quatuor latera quatuor sunt  principales uirtutes quarum alia non debet excedere aliam in homine, scilicet prudentia appetendi bonum et uitandi malum, quam sequitur temperantia, ut a uoluptatibus homo se retrahat. Post hec fortitudo, ut quod intelligit operetur; dehinc iustitia, ut sic suos actus temperet, ne nimis iustus uel sapiens uideatur. Iterum subsequenter ait: Et mensus est ciuitatem, id est presentem Ecclesiam, de arundine aurea, id est per diuinam Scripturam, per stadia duodecim millia, illi uidelicet qui perfecti sunt in fide sancte Trinitatis, et quasi per stadia festinent ad celestem patriam ex quatuor mundi partibus. Stadium locus cursus est, et notat tendentes ad brauium. Quadragenarius numerus in  Scriptura sacra multimoda ratione habetur perfectus, propter ieiunium Domini quadraginta diebus peractum, siue propter decalogum legis, et quatuor Euangelia, in quibus decalogi perfectio continetur. Quaternarius similiter numerus sacratus est, propter quatuor flumina paradisi uel quatuor libros Euangelii, etiam propter quatuor partes mundi, uel quatuor principales uirtutes. Quantum ergo ad altiorem pertinet intellectum, mensura hominis que est angeli, recte Ecclesia mensuratur, quia uidelicet gloria angelorum et hominum in celesti beatitudine equalis erit. Unde in Euangelio Dominus ait: Neque nubent, neque nubentur: sed erunt sicut angeli Dei in celo . uel ideo mensura hominis, que est angeli dicitur, qui  quot angeli remanserunt in celo post casum archangeli, tot homines de terra sunt ascensuri ad celos. Sequitur: Longitudo, id est fides uel longanimitas, et latitudo, scilicet caritas, et altitudo eius, id est spes uel contemplatio, equalia sunt.

uERS. 17.---Et mensus est muros eius, id est, defensores aliorum, quantum laborent et pro se et pro aliis in legis mandatis, centum quadraginta et quatuor cubitorum, mensura hominis, que est angeli. Cubitus in quo est manus, operationem significat. Iuxta litteram ostendit, angelum apparuisse sibi in specie hominis, ut aperte doceret  eum qui significabatur uerum angelum, id est, Dei Filium, et uerum hominem fuisse.

uERS. 18.---Et erat structura muri eius ex lapide  iaspide, id est ex fide constanti, quia, si aliquis ad hoc instruit, ut sit aliorum defensor, hoc habet ex fide quam fortiter tenet et predicat, quod lapis uiridis significat. Ipsa uero ciuitas, id est Ecclesia, aurum mundum simile uitro mundo. Aurum sapientiam designat, uitrum fidei puritatem, quia sancta Ecclesia ore promit quod corde credit. Hec uerba non possunt referri ad presentem Ecclesiam, in qua singulis conscientie occulte sunt, sed quando, ueniente Domino, qui illuminabit abscondita tenebrarum et consilia cordium , singulorum conscientie cunctis manifestabuntur. Quidquid enim cogitatum fuerit ab aliquo, totum uidebitur ab altero. Sicque unusquisque tunc erit conspicabilis alteri, sicut nunc esse non potest conspicabilis  sibi. Dixerat in hac ciuitate esse muros, et portas, et fundamenta, et ipsos inter se alios maiores esse, et alios minores. Hic autem exsequitur murus ipse qualis sit, et qualis ipsa ciuitas, et fundamenta, et porte ipsius.

uERS. 19.---Fundamenta muri ciuitatis sunt ornata omni pretioso lapide, id est patriarchis et prophetis quos defensores Ecclesie habent fundamentum. Fuerunt decorati et ornati omnibus pretiosis uirtutibus et firmis, et in eis primum fundamentum fuit iaspis, id est fides fortis et firma. Fundamentum primum est iaspis uiridis, qui immarcescibilem fidei uirorem significat. Secundum est sapphirus, similis sereno celo, qui percussus radiis solis ardentem  emittit fulgorem. Significat altitudinem spei sanctorum quorum conuersatio in celis est, qui et a uero sole innouati, ardentius eternam patriam querunt, et alios querere docent. Tertium est chalcedonius. Quasi pallens ignis lucerne nitet et fulget sub diuo, non in domo; qui significat flammam caritatis interne, que in abscondito bona agit; sed cum aliis prodesse iubetur, mox apparet quid fulgoris habeat intus; sculpentibus resistit, ictu solis uel attritu digitorum excandens, ad se paleas trahit. Ita sancti cum ualde atteruntur, et ardentiores fiunt, et a nullo uinci queunt, imo ad se paleas, id est fragiliores, trahunt. Quartum  smaragdus est, nimie uiriditatis, superans herbas et frondes. Qui lapis in frigore Scythie inuenitur, id est fortis confessio eiusdem fidei inter aduersa, que frigore signantur; que fides, quia tanta per euangelium mundo innotuit, quarta dicitur propter quatuor Euangelia.

uERS. 20.---Quintum est sardonyx qui est niger inferius, in medio candidus, superius rubeus, et significat sanctos martyres, qui patiendo sunt rubei, interius conscientia candidi, sed sibi per humilitatem despecti. Que humilitas quia ex infirmitate corporis descendit, quod quinque sensibus agitur, quinta est. Sextum est sardius, sanguinei coloris; martyrum gloriam significat; ideoque sexto loco ponitur, quia Christus in sexta feria et  hora fuit crucifixus. Septimum est chrysolythus, qui ut aurum fulget scintillasque ardentes emittit, id est spiritualis inter miracula predicatio. Auro enim superna sapientia; scintillis, exhortatio uel etiam miracula signantur. Quod quia per Spiritum sanctum fit, septimo loco ponitur. Octauum est beryllus, quo predicantium perfecta operatio designatur; ut enim aqua sole percussa refulget. Quod non fit aliter nisi in sexangula poliatur forma; quia ex angulorum repercussione splendor acuitur. Aqua sensum hominis significat, splendor solis diuinam sapientiam per quam amplius fulget. Sed neque humana neque diuina sapientia perfecte lucet, nisi operibus consummetur. Perfectio operum per sex intelligitur, cum hoc numero opus mundi factum sit. Hic  lapis urit manum tenentis; quia qui sancto uiro coniungitur, eius conuersatione accenditur. Nonum est topazius, qui quanto rarior, tanto est pretiosior. Et est bicolor, ex auro scilicet et etherea claritate maxime lucens; cum splendore solis tangitur, superans omnium gemmarum claritates, in aspectum suum singulariter prouocans aspicientes. Quem si polis, obscuras; si nature sue relinquis, clarior est. Nihil est eo carius inter diuitias regibus. Contemplatiuam uitam significat, quam sancti reges omnibus operum diuitiis et gemmis uirtutum preferunt, et in eam maxime mentes dirigunt; et tanto amplius, quanto frequentius diuina gratia illustrantur. Ex interna caritate color aureus, et  ex dulcedine contemplationis ethereus: que contemplatio attritu seculi uel occupationibus secularis rei uilescit. uix enim potest aliquis simul doloribus corporis agi, et tranquilla mente gaudia celi contemplari. Et, sicut in octauo actiua uita, sic in nono contemplatiua, que est angelorum, quorum nouem sunt ordines; uel quia a denario mercedis uno gradu abest, scilicet mortis. Decimum est chrysoptasus, qui uiridis est, et quedam auree misture sunt in eo, et est purpureus cum guttis aureis. Nascitur quoque in India; et significat eos qui uirorem eterne patrie caritate merentur, et aliis purpuram martyrii ostendunt; et qui exemplum  Domini sequi merentur; in India, scilicet prope ortum solis sunt. Et quia cum Christo regnare exspectant, in denario numero sunt, et decalogus implebitur per dilectionem que nona fuit  . In chrysoptaso igitur opus martyrii indicatur et premium. Undecimum fundamentum est hyacinthus, qui cum ere mutatur: in sereno scilicet perspicuus est, in nubilo marcescit; et indicat doctores ad alta leuatos, sed ad utilitatem proximorum per caritatem condescendentes. Duodecimum fundamentum est amethystus, purpureus, misto colore uiole et rose leniter quasdam flammas fundens. Purpureus decor celestis regni speciem tenet; uiola sanctorum uerecundiam, rosa pretiosam sanctorum mortem significat, qui inter aduersa  mente sunt in summo: qui non solummodo inter se, sed etiam ad inimicos flammas caritatis refundunt. Significat igitur amethystus celestis regni semper memoriam in humilium Dei seruorum animo. Talia sunt fundamenta huius ciuitatis, ut supradicta sunt.

uERS. 21.---Et duodecim porte duodecim margarite sunt, id est unusquisque apostolorum duodecim, habebat simul omnes supradictos lapides, per singulas: ita quod unaqueque porta est una margarita. Et hoc exponit eundo per singulas. Ac si aperte dicat: Dixi esse duodecim portas; et cum ita sint, duodecim ille porte, id est apostoli eorumque imitatores predicantes fidem sancte Trinitatis  per quatuor mundi partes, et alios in Ecclesiam introducentes, per singulas, scilicet per instructionem singulorum doctorum sunt margarite; illi uidelicet qui de quacunque mundi parte ad fidem Trinitatis uocantur, sunt splendidi uirtutibus. Et singule porte, id est singuli apostoli, scilicet omnes quotquot sunt, ex singulis supradictis margaritis uel lapidibus sunt; uidelicet innituntur et fundantur in patriarchis et prophetis, qui ex omnibus supradictis lapidibus inter omnes ornati fuerunt. Tales sunt muri et porte ciuitatis, ut dixi. Sed et platea ciuitatis, id est simpliciores in Ecclesia laxius mundo utentes sicut uxorati, sunt aurum mundum, sapientia uidelicet et caritate pleni, et a criminali macula mundi, tanquam uitrum  perlucidum, scilicet nullas sordes in se celantes. Platee igitur ciuitatis sunt humillimi in Ecclesia, quorum uita laxior est, non habentes hos supradictos lapides; sed tamen sunt aurum mundum, habent uidelicet caritatem sine hypocrisi, et fidei puritatem, quod notatur per uitrum lucidum; uel quia possunt mali in operibus illorum nequitiam suam uelut in speculo cognoscere,

uERS. 22.---Et templum non uidi in ea, id est locus orationis et obsecrationis, que ibi locum non habebunt. Ubi peccatum non erit, procul dubio nec hostie temporales erunt. Dominus enim Deus Pater omnipotens templum illius est, scilicet omnimoda  requies, et Agnus, id est, Filius eius super quem immolabunt hostiam laudis.

uERS. 23.---Et ciuitas illa non eget sole noui testamenti, neque luna testamenti ueteris, ut luceant in ea. Hic eget sancta Ecclesia ad ministerium diei ac noctis sole et luna, ibi uero non; quia Deus omnipotens plene illuminabit eam. Diu enim promissa claritas Dei Patris illuminauit eam: et lucerna eius, id est lumen, scilicet humanitas continens in se deitatem ad illuminationem multorum, est Agnus, Dei uidelicet et uirginis Filius.

uERS. 24.---Et ambulabunt gentes in lumine eius, id est perseuerabunt eternaliter in illa claritate in spe uidelicet luminis eius, uel per radios cognitionis illius quos iam habent. Et tanta erit illa lux  in futuro, quod usque ad finem mundi ambulent gentes; illi uidelicet qui gentiliter uixerunt, dimissa gentilitate ambulabunt semper, id est promouebunt se de bono in melius. Et reges terre, scilicet rectores Ecclesie qui seipsos et alios regunt, afferent gloriam suam, id est acquisitos Deo pro quibus coronabuntur, et honorem suum in illam ciuitatem, scilicet puritatem conscientie sue pro ea habenda ad similitudinem uictorum qui spolia in urbes suas transferunt. Hec uerba non ad remunerationem futuri, sed ad laborem presentis temporis referenda sunt, quia sancti in ambulando tunc non laborabunt, sed post laborem beate uiuentes quiescent. Nunc itaque ambulant per lumen eius, scilicet  per Christi fidem ceterasque uirtutes, ut postea peruenientes ad patriam, quiescant in ipso lumine, id est in ipsius Dei contemplatione.

uERS. 25.---Et porte eius non claudentur per diem. Hec de futuro in presenti. Aliquando subtrahitur predicatio ne fures intrent et conculcent dum nox est, id est locus insidiarum. Sed quia ibi dies perpetua erit, omnis timor aufertur. Nox enim non erit illic, uidelicet in futuro.

uERS. 26.---Et sancti apostoli ceterique doctores afferent, scilicet representabunt Deo Patri gloriam, puritatem uidelicet conscientiarum fidelium, et honorem gentium in illam, id est ipsas gentes propter sua bona opera honoratas. Dicta honestate  ciuitatis, ne quisquam falsus frater ad aliquem horum graduum pertinere presumeret, determinat qui sint intraturi, et qui non. Licet ergo porte non claudantur, tamen

uERS. 27.---Non intrabit in eam aliquid coinquinatum, id est cum aliis per consensum inquinatum, et faciens abominationem, scilicet aliquod criminale, et mendacium, uidelicet qui delectatur in mendaciis inueniendis. Quid per singula referam? Nemo intrabit in eam, nisi illi qui scripti sunt in libro uite, id est in prescientia deitatis, et Agni, scilicet Dei et hominis Iesu Christi per quem dabitur illa uita scriptis in Dei memoria.



CAPUT XXII.


Postquam situm ciuitatis, dignitatem eius, muros et fundamenta describit, ostendit etiam refectionem quam Deus ipsi ciuitati tribuit, et in presenti et maxime in futuro, dicens:

uERS. 1.---Et ostendit mihi fluuium aque uite, splendidum, id est copiosam refectionem sanctorum et in presenti et in futuro: refectionem dico, scilicet aquam affluentem, id est eternam beatitudinem, tanquam crystallum, quia eternaliter fulgebunt sancti; procedentem de sede Dei et Agni, de illis uidelicet in quibus principaliter sedet Deus, quia in illis maxime et per instructionem eorum minores coronabuntur, id est in confessoribus, qui minores Deo coniungunt.

 uERS. 2.---In medio platee eius, eorum uidelicet qui laxiori uita incesserunt. In specie aque notatur per ablutionem baptismi ad hanc beatitudinem peruenisse. Et ex utraque parte fluminis lignum uite, id est secundum utramque naturam Christi idem Christus sit suis lignum uite, cuius fructus primitiui fuerunt apostoli, afferens fructus duodecim, per singulos menses, scilicet prophetas et apostolos in fide Trinitatis per quatuor mundi partes fructificantes per singulas etates, uel assidue, id est omni tempore, lignum dico reddens fructum suum, scilicet animarum refectionem. Christus est ergo lignum uite reddens fructum suum per duodecim menses, id est per duodecim apostolos, quia Christus  dies uel annus, apostoli sunt hore uel menses, sicut ipse in Euangelio ait: Nonne duodecim hore sunt diei?  Quasi diceret: Quia uos estis mihi subditi, mihi  preuidendum est uobis. Alia etiam ligna sunt ibi reddentia fructum suum, id est sancti qui reddunt pro meritis premia sibi subditis. Et folia ligni, scilicet precepta Christi que tegunt et ornant fructum, id est uerba predicationis eius sunt ad sanitatem gentium, gentilium uidelicet conuersorum si implentur. Christus ergo reddet fructum, et apostoli eorumque successores post eos predicando, per uniuersum mundum spargent folia, id est precepta ipsius Christi. uel citra fluuium, id est in hac uita, habemus lignum uite, scilicet corpus et sanguinem Christi in quibus reficimur,  et ultra flumen, uidelicet in futuro habebimus ipsum presentem. uel citra flumen accipimus tempus ante baptismum, per ultra, illud quod fuit post baptismum, ut ostendamus fideles in ueteri et in noua lege saluatos per Christum quod presignauit Moyses qui duxit filios Isrel usque ad flumen Iordanis, et Iesu Naue qui de flumine Iordanis duxit eos in terram promissionis. Sequitur:

uERS 3.---Et omne maledictum non erit amplius, id est substractio gratie non erit amplius. Istud est maledictum legis: Maledictus qui non fecerit omnia uerba legis . Sed et sedes Dei et  Agni in illa ciuitate erunt: scilicet eternaliter requiescet Deus Pater, et Christus Deus et homo, et Spiritus sanctus, uidelicet Trinitas unus Deus in illis: et serui eius, non timore sed dilectione, seruient illi laude eterna.

uERS. 4.---Et uidebunt faciem eius, non in enigmate, ut nunc, sed sicut est.

uERS. 5.---Et nox, id est preuaricatio uel ignorantia, ultra non erit. Et non egebunt lumine lucerne, id est doctrina ueteris legis uel alicuius mediocris predicatoris, neque lumine solis, scilicet doctrina noue legis uel alicuius eximii doctoris, quod repugnat ad egere lumine aliorum, quoniam Deus illuminabit illos, et regnabunt cum eo in secula seculorum. Sicut in principio posuit commendationem  uisionis, sic et ad ultimum ponit. Iterum subiungit, dicens:

uERS. 6.---Et dixit mihi, scilicet idem angelus: Hec uerba, id est quodcunque uerbis et figuris ostenditur, fidelissima, uidelicet habilia quibus fides adhibeatur, et uera sunt, quia implebuntur, et Dominus Deus spirituum prophetarum misit angelum suum ostendere seruis suis, que oportet fieri cito. Quasi diceret: O Ioannes, ideo bene credere debes que audisti et uidisti, quia ille qui in potestate habet dona sancti Spiritus, per quem locuti sunt prophete, misit angelum suum  non regibus nec philosophis, sed seruis suis: que oportet fieri cito, id est remuneratio sanctorum, quia non possunt  remanere inexpleta, scilicet in breuissimo huius presentis uite momento. Et uere cito fient, quia ipse dicit:

uERS. 7.---Ecce uenio cito. Et hec etiam dixit mihi: Beatus qui custodit, id est qui opere implet, uerba libri huius. Ac si apertius diceret: Quia uelociter uenturus sum ut reddam unicuique secundum opera sua, Beatus, qui custodit uerba libri huius, ut dignus habeatur remuneratione perpetua. Sicut angelus Ioanni, sic Ioannes commendat hec suis discipulis. Quasi diceret: Non propter me ostensa sunt mihi hec, sed pro totius Ecclesie salute, et ut uos mihi credatis. Angelus ergo mihi locutus est.

uERS. 8.---Et ego Ioannes, qui nichil falsitatis  soleo uobis nuntiare, audiui uoces, et uidi hec per figuras notata. Et postquam audissem, et uidissem, cecidi, id est humiliaui me, ut adorarem ante pedes angeli, qui mihi hec ostendebat, id est pro hac causa.

uERS. 9.---Et dixit mihi, uide ne feceris: conseruus enim tuus sum, et fratrum tuorum, scilicet prophetarum, id est predicantium, et eorum, scilicet predicantibus obedientium, qui fide et opere seruant uerba libri huius: Deum adora, quia ipse solus est adorandus.

uERS. 10.---Et dicit mihi: Ne signaueris, id est  ne sigillaueris, sed propala omnibus uerba prophetie libri huius. Quia posset dici, quod malum esset prophetare malis, cum grauius essent puniendi, dictum est sibi ne ideo esset, quia bonum est. Tempus ergo prope est, in quo omnia discutientur. Igitur,

uERS. 11.---Qui nocet, noceat adhuc: scilicet post ostensionem libri ea que mali inferunt, bonis inferant, et qui in sordibus est, scilicet in propria nequitia, sordescat adhuc; et qui iustus est, bonum tribuens aliis, iustitiam faciat, id est impensius tribuat adhuc: et qui sanctus est, sanctificetur adhuc proficiendo in melius. Permissiuus modus est, non optatiuus neque imperatiuus. Sepe enim Deus omnipotens permittit hominem propter peccata preterita ruere ad grauiora. Unde et Dominus per Psalmistam:  Non audiuit populus meus uocem meam, et Isrel non intendit mihi. Et dimisi eos secundum desideria cordis eorum, ibunt in adinuentionibus suis . In qua sententia aperte ostenditur precessisse culpam inobedientie per quam a Deo permissi sunt ire in uoluptates suas. Et uere, inquit, tempus breue est, quia

uERS. 12.---Ecce uenio cito, et merces mea, id est meorum, mecum est, in mea uidelicet consideratione, reddere unicuique, uni plus et alii minus, secundum opera sua. Et bene hoc potero facere, quia

uERS. 13.---Ego sum Alpha et omega, id est primus, in quo omnia principium habuerunt, et nouissimus, in quo omnia consummabuntur, principium scilicet, et finis.

 uERS. 14.---Beati qui lauant stolas suas, corpora scilicet et uitam in baptismo et in lacrymis penitentie, ut sit potestas eorum in ligno uite, id est ut possint edere de ligno uite, et per portas, scilicet per fidem doctorum, intrare in ciuitatem sanctam Ierusalem, quia hec porta Domini, et iusti intrabunt per eam . Quia dixerat: Nocens noceat adhuc; sordens sordescat adhuc: ne aliquis malus diceret, cum sim malus, quare me peniteret, dicit: Non solum sunt beati qui maiorem habent perfectionem; sed etiam illi qui contaminauerunt stolas suas quas in baptismo acceperunt, si denuo lauerunt eas, et eos peccasse peniteat, beati erunt. Sed,

uERS. 15.---Foris canes, scilicet oblatrantes, et  garruli, et uenefici, id est immundi et heretici, impudici, homicide, idolis seruientes, et omnis qui amat, audiendo, et facit, inueniendo, mendacium.

uERS. 16.---Ego iehsu misi angelum meum, id est nuntium, testificari uobis hec in Ecclesiis. Et mihi ergo credendum est quia ego iehsu sum radix secundum deitatem, id est sustentamentum, et genus Dauid secundum humanitatem, stella splendida et matutina, scilicet magna claritas annuntians diem, id est futuram beatitudinem per meam resurrectionem in mane factam.

uERS 17.---Et spiritus, et sponsa, id est sancta Ecclesia, dicunt: ueni; sed spiritus per occultam inspirationem, et Ecclesia per apertam predicationem omni homini qui est extra Ecclesiam, dicit:  ueni, scilicet ad notitiam huius libri. Et qui audit, id est qui intelligit, non solum fidelibus, sed etiam omni homini infideli dicat: ueni. Et non tantum quilibet, sed ille tantum ueniat qui sitit, id est credere desiderat. Et non ueniat aliquis coactus, sed ille tantum qui uult, accipiat aquam uite per baptismum gratis, sine pretio uidelicet meritorum, per quod baptismum itur ad eternam uitam. Postquam beatus Ioannes commendationem huius libri posuit per Deum Patrem, et Filium, et Spiritum sanctum, per angelum, per se, et per fideles, quia quosdam sciebat esse in Asia, qui pro suis erroribus fouendis aliquid adderent uel demerent, supponit excommunicationem, dicens: Et ego Ioannes

uERS. 18.---Contestor, id est cum testimonio Dei  Patris et Filii et Spiritus sancti dico omni audienti uerba prophetie libri huius: Si quis apposuerit ad hec que non sunt apponenda, apponet Deus super illum, id est ad depressionem illius, plagas scriptas, scilicet memoratas, in libro isto.

uERS. 19.---Et si quis diminuerit aliquid de uerbis prophetie huius, auferet Deus partem eius de ligno uite, id est de Christo uite datore, et de ciuitate sancta, et de his que sunt scripta in libro isto. Hoc ego dico, scilicet excommunico, et ille idem Christus

uERS. 20.---Dicit qui testimonium perhibet istorum: id est mecum excommunicat illum qui aliquid mutauerit. Dicit etiam Christus: Amen, scilicet uera sunt omnia supradicta. uenio cito. Quasi diceret: Cauete uobis, quia ego cito uenio iudicare  seculum. Amen, scilicet uerum est quod dico. ueni Domine, precamur ad remunerandum. Hoc omnis Ecclesia loquitur in Ioanne, optans ut Christus ueniat ad iudicium. Unde et quotidie in oratione Dominica postulat, dicens: Adueniat regnum tuum .

uERS. 21.---Gratia Domini nostri Iesu Christi, id est, remissio peccatorum sit cum omnibus uobis, ab eodem Domino nostro Iesu Christo, qui cum Patre et Spiritu sancto uiuit et regnat Deus per omnia secula seculorum. Amen.

In hoc loco beatus Ioannes typum gerit predicatorum, qui scientes hominem non posse iustificari per legem sed per gratiam, optat ut eadem gratia  semper cum Ecclesia permaneat. Nota quod hic beatus Ioannes a gratia sumpsit initium, et in gratia posuit terminum, quia uidelicet et preueniente Dei gratia saluamur, et subsequente iustificamur.

Dignum est, fratres karissimi, ut omnipotenti Deo gratiarum actiones in commune persoluamus, cuius gratia nos preueniente, comitante, et subsequente, obscuritates uerborum et arcana mysteriorum huius ueracissime reuelationis, secundum quod a sanctis Patribus exposita sunt, ad eruditionem uestram descripsimus; quatenus fidem catholicam quam in baptismo per patrinos Deo et sacerdotibus Ecclesie confessi estis, corde, ore et opere firmam teneatis, et, si necesse fuerit, pro Dei amore et proximi dilectione aduersa pati non fugiatis. Hortor  etiam uos omnes Ecclesie fideles, qui Antichristi tempora uisuri estis, ut Iesu Christo, Dei et uirginis Filio, deuota mente adhereatis, eique puram et incorruptam fidem exhibeatis, et neque temporalium rerum promissionibus, neque Antichristi uel ministrorum eius terroribus ab integritate fidei ipsius Iesu Christi recedatis. Ipse ante omnia secula ineffabiliter natus est de Deo Patre, ipse pro redemptione nostra dignatus est nasci in tempore de uirgine matre. Conceptus de Spiritu sancto in uterum uirginis humanitatem nostram sine peccato sibi uniuit, et secundum ipsam natus, legi obediens, seipsum quadragesimo natiuitatis die, diuinitus accensis lampadibus, et obuiam sibi populis laude cantantibus, in templo presentauit; magos diuina  inspiratione ad seipsum adorandum de orientis partibus preuia stella perduxit; a facie Herodis, terreni uidelicet regis, non resistendo, sed humiliter persecutionem declinando, monente angelo in Aegyptum descendit; et ut Ecclesiam sponsam suam ab originali peccato ablueret, qui peccatum omnino nullum habebat, baptizari uoluit; et ut eiusdem Ecclesie filiis exemplum abstinentie donaret, quadraginta diebus ieiunauit; docens nos tentationes uincere, tentari pertulit, ipsumque tentatorem uincens, nos ab eius potestate eripuit, predicatione sua nos miseros sedentes in tenebris et umbra mortis illuminauit ; passionem secundum humanitatem, non pro se, sed pro humani generis reparatione sustinuit, crucem misericorditer ascendit  , et in ea, ut bonus Pastor pro ouibus suis, animam suam posuit , qua ad infernum descendens, portas confregit, ipsum humani generis inimicum, scilicet diabolum, in profundum inferni ligauit, captiuitatem, quam idem totius malitie inuentor captiuauerat, recaptiuauit, inde rediens tertia die corpus de monumento suscitauit, seipsum per quadraginta dies in multis argumentis discipulis suis manifestans, quadragesimo die celum ascendens, eamdem quam ab inferis abstraxerat captiuitatem, in celum collocauit, et in dextera Dei Patris a quo exierat, sedet, unde etiam in fine mundi uenturus est, ut reddat unicuique iuxta opera sua, et iudicet uiuos et mortuos,  et seculum per ignem .

uobis testificor, o Ecclesie filii, qui uisuri estis Antichristum uel illius falsos apostolos, quia hec est uera fides et catholica, quam nisi integram inuiolatamque seruaueritis, salui esse non poteritis. Iste igitur qui sic est, ut supra diximus, de Deo Patre et de uirgine matre sine peccato natus, cum eodem Patre et Spiritu sancto unus est et uerus Deus. uerus Deus et uerus homo est, sine quo nemo ad Patrem peruenire potest. De Deo Patre ante omnia secula ineffabiliter genitus, ueram accepit in tempore de uirgine matre substantiam, cum qua tertiam habet in Trinitate personam. Christus est igitur uere  fidei fundamentum fortissimum a lege et prophetis habens testimonium. Unde ait apostolus Paulus: Nemo potest aliud fundamentum ponere preter id quod positum est, quod est Christus iehsu . Ipsum habemus in terra piissimum et fortissimum pastorem; per ipsum credimus pertingere ad eiusdem Patris sui perennem et dulcissimam uisionem. Ipse est uia recta, uerissima ueritas, et uita eterna, , per quam filii Ecclesie currunt et perueniunt ad eterna premia.

Iterum uos moneo, o populi Christiani, qui uiui in corpore estis inueniendi tempore Antichristi, ut firmiter teneatis hanc Iesu Christi Dei et hominis fidem contra eiusdem Antichristi persecutionem uel fallacem disputationem. Nam, ut ait beatus Petrus  apostolus, Non est in alio aliquo salus. Nec enim aliud nomen est sub celo datum hominibus, in quo oporteat nos saluos fieri , nisi in Iesu Christo filio Dei, qui mundum redemit in manu hostis antiqui. Minas ergo Antichristi non pertimescatis, nec illius promissionibus acquiescatis, nec miraculis fidem attribuatis, quia non ueniet, ut mundum redimat, sed ut genus humanum secum ad perditionem pertrahat. Ideo illum Scriptura commemorat filium perditionis quia suis falsis miraculis et uerbis seductoriis multos secum precipitabit in stagnum ignis ardentis, et ad ultimum ipse interficietur spirituali gladio ex utraque parte acuto qui procedit ex ore Iesu Christi in dextera Dei Patris sedentis . Unde Isaias propheta, enumeratis  uirtutibus eiusdem Filii Dei et uirginis, loquitur dicens: Spiritu labiorum suorum interficiet impium . Reuera impius et crudelis, qui nec sibi parcit nec aliis. Congrue igitur illum propheta impium uocauit, quia cum uenerit, et se et multos alios secum condemnabit. De quo etiam ait apostolus Paulus: Cum reuelatus fuerit ille homo peccati, filius perditionis, qui aduersatur, et extollitur supra omne quod dicitur, aut quod colitur, ita ut in templo Dei sedeat ostendens se tanquam sit Deus . Recte siquidem homo peccati dicitur, quia, ut ait magister Anselmus  , uir sapiens scilicet et catholicus: »In Babylonia ex meretrice de tribu Dan nascetur, et in matris utero diabolico spiritu replebitur,  et a maleficis nutrietur.« In templo Dei sedebit ostendens se tanquam sit Deus, quia antiquam Ierusalem restaurabit, in qua se quasi Deum coli iubebit.

Hic igitur, o fideles Christiani, qui homo peccati et perditionis filius dicitur, nequaquam pro Deo est colendus, sed omnibus modis a filiis Ecclesie abominandus et exsecrandus. Sanctitatem simulabit, sed omni dolo et fallacia plenus erit. Miracula facturus est, non uera, sed ab ipso et patre suo diabolo fallaciter inuenta. Omni arte magica et seculari scientia atque incredibili eloquentia eruditus erit, quibus humanum genus decipiet, sibique subiugabit.  uidete ergo, fratres karissimi, cum reuelatus fuerit ille homo peccati, perditionis filius, ne illius signis et prodigiis, uirtutibus mendacissimis decepti, cito moueamini a uestro sensu, id est, a recto et uero catholice fidei statu. uidete ne adoretis filium perditionis loco redemptoris. Insani capitis est et uani filium iniquitatis adorare, et Iesum Christum, Filium Dei omnipotentis, contemnere, qui mundum redemit suo pretioso sanguine. Procul dubio igitur, si Antichristum adoraueritis, siue characterem ipsius in manu, scilicet in operatione, aut in fronte, id est in confessione uestra susceperitis, cum eo peribitis. In Christo itaque Dei et  uirginis Filio anchoram spei uestre reponite, ad ipsum gradibus bonorum operum accedite, pro ipso, si necesse fuerit, persecutiones, plagas, uerbera et cetera aduersa tolerate; ipsum brachiis uere fidei et sincere dilectionis amplectimini; ad ipsum in dextera Dei Patris sedentem summa deuotione oculos mentis erigite, ipsum cum Deo Patre et Spiritu sancto in celo regnantem unum et uerum Deum adorate, ut cum electis eius in ipsius presentia sine fine possitis regnare, ipso prestante, qui cum eodem Patre et Spiritu sancto in Trinitate perfecta uiuit et regnat Deus, per omnia secula seculorum. Amen.




ANNO DOMINI MCCII
GUALTERUS DE CASTELLIONE





NOTITIA


 Magister Philippus Gualterus de Castellione, Insulanus  , prepositus canonicorum Tornacensium, scripsit, Q. Curtii insistens uestigiis, Alexandreidem siue pema heroicum de rebus gestis Alexandri Magni, elegans pro illa etate, libris X, quorum singulorum prime littere referunt nomen, Guillermus  ; dicauit enim illos Guillermo II, qui archiepiscopus Remensis fuit ab anno 1176 ad 1201. Hoc pema circa annum 1280, quo tempore scripsit Henricus Gandauensis, in scholis grammaticorum tante dignitatis fuit, ut pre illo ueterum petarum lectio negligeretur: neque tamen tantum Gualtero Alanus Insulensis prestat, ut nisi iudicium istud dictasset illi liuor, hec Gesta ducis Macedum, conuicio tenebrosi carminis umbre perstringere debuisset. Post editionem Argentinensem anno 1513, 8o, hos libros uulgauit Osualdus Eck, dicauitque Alberto, comiti palatino Rheni et duci Bauarie, ingolstad. 1541, 8o, ex officina Alexandri ueissenborn. Hanc editionem cum uariis lectionibus, ascriptis manu Christiani  Daumii , qui huius scriptoris editionem cogitabat, possidere se testatur u. C. Christophorus Augustus Heumannus in Conspectu reip. litterarie, pag. 65, et in Actis philosophorum, parte Xu, pag. 371. Denique Gualteri Alexandreis  lucem uidit Lugd. 1558, 4o, singulari et nitido typorum charactere, qui propius accedit ad currentes litteras quibus in scribendo utimur  . ueterem Islandicam uersionem, quam edere parabat uir peritissimus illarum litterarum Arnas Magneus, ab alio uiro erudito exspectamus, qui Latinos etiam duos codices mss. huius scriptoris in usum uertere poterit, quos ex auctione Gudiana nactus ad laudatum Magneum miseram.

Opuscula rhythmica uaria que exstare in bibl. regis Gallie codice 5333 notat Oudinus  , non Gualteri de Castellione sunt, sed Gualteri Mapes, de quo infra. Idem uero Oudinus libellos tres dialogi scriptos more aduersus Iudeos sub Gualteri de Castellione nomine primus uulgauit ex ms. codice abbatie S. Euodii de Brana, premissa etiam auctoris ere descripta icone; inter opuscula sacra aliquot Gallie et Belgii scriptorum Lugd. Bat., 1692, 8o. Denique Bernardus Pez tom. II Anecdotorum,  parte II, pag. 51, ex ms. Salisburgensi in lucem protulit Magistri Galteri, quem hunc Gualterum Insulanum esse sibi persuadet, tractatum De SS. Trinitate, Auguste uindel. 1721, fol. uide laudati Pezii Diss. isagogicam p. XXII.





NOTITIA ALTERA.


 Gualterus Insulanus, de Castellone dictus, floruit ab anno circiter 1160 usque ad an. 1200, uel ultra etiam. Cuius meminit Ioannes Sarisberiensis epistola 134, ad Ioannem Gaufridum de Sancto Edmundo, innuens a se rogatum Gualterum, ut regem Anglorum pro S. Thoma Cantuariensi archiepiscopo et martyre adiret: Sollicitaueram antea super hoc uirum optimum et suis meritis mihi reuerendum M. Gualterum de Insula, et per ipsum alios patres, quorum fides mihi uidebatur esse sincerior. Et in fine: Audio M. Gualterum iuramento arctari, ut neque litteras neque muntios recipiat exsulantium. Et Epistola 159: uerum M. Gualterum de Insula misit in Angliam cum litteris a colloquio Chinonensi, ut Insulanos super facta appellatione premuniret, et portas transitus faceret diligentius obseruari, et clerum ab obediendo suspenderet, cum tamen facta sit appellatio, et archiepiscopus possit facile inueniri. Nec dubito quin predicto Gualtero machinatio ista  displiceat, cum omnibus que proferuntur aduersus Ecclesiam Dei, quoniam Dominum timet. Ad eumdem scribit epistola 189. Ex his igitur patet Gualterum floruisse aliquanto post medium seculi XII, ab anno circiter 1160 usque ad 1200: nec fuisse Magalonensem episcopum, ut aliqui scribunt, cum hisce temporibus Ioannes de Montelauro Ecclesie Magalonensi preesset. Huius facit mentionem Henricus Gandauensis in libro De scriptoribus ecclesiasticis, cap. 20, pag. 165, Bibliothece ecclesiastice Auberti Mirei, his uerbis: Gualterus dictus de Castellione, Insulis oriundus, unde est eius illud Monostichon

Insula me genuit, rapuit Castellio nomen.
Scripsit Gesta Alexandri Magni eleganti metro, qui liber in scholis grammaticorum tante dignitatis est hodie, ut pre ipso ueterum petarum lectio negligatur. Exstant autem Libri decem Alexandreidos siue. De gestis Alexandri Magni a Gualtero Castellionensi  carmine heroico non infelici, ad Guillelmum Remensem archiepiscopum, anno circiter 1180, scripti, qui anno 1531 Argentorati, et Ingolstadii ac Lugduni anno 1558, typis editi sunt. Habentur mss. in regia Galliarum bibliotheca codd. 5644, 5645. Prologus incipit, Moris est usitati, etc. Liber primus:

Primus Aristotelis imbutum nectare sacro, etc.
Itemque in bibliotheca Sancti Germani Parisiensis, codd. optime note 536 et 537, sepiusque in Colbertina et uictorina. Item inter mss. codd. uniu. Cantabrigiensis, num, 344; in mss. codicibus collegii Sancte Trinitatis, in parte australi bibliothece, serie prima, codice 3. Inter mss. codices Bodleiane bibliothece, num. 1269; in mss. codicibus Guilielmi Laudi littera II. codice 6. Et ibidem num. 1515, in mss. codicibus eiusdem littera K, codice 89. Denique inter mss. codices uniuersitatis Cantabrigiensis, num. 1346, in mss. codicibus  collegii S. Benedicti, codice 69, n. 6. Eiusdem creditur num. 5: Artificium bene loquendi uersu, cuius initium: Ecce pape leges, quod rectius ab aliis Galfrido de uino saluo tribuitur Anglo pete. Huius Gualteri pete meminit Guillelmus Brito, initio sue Philippidos libris duodecim conscripte.

Gesta ducis Macedum celebri describere uersu,
Si licuit, Gualtere, tibi, que sola relatu
 Multiuago docuit te uociferatio fame.
Si sua gentili mendacia cuique pete
Grandisonante fuit licitum pompare boatu:
Si tibi, Petre Riga, uitium non esse putasti
Ubere de legis occultos sugere sensus,
Quos facis ut leuibus uerbis elegia cantet
Fortia facta uirum numero breuiore coarctant,
Que potius pede Meuio referenda fuerunt.
Cur ego que noui, proprio que lumine uidi,
Non ausim magni magnalia scribere regis?
Et in fine libri septimi indicat quantum se Gualtero in arte petica inferiorem agnosceret.

Ut qui Gualtero te nosti uoce minorem,
Saltem librorum numerus te comparet illi.
Non defuerunt tamen e ueteribus qui Gualterum sugillarent, ei forsitan inuidentes gloriam, quam fame tuba sparsam uidebant. Nam Alanus de Insulis, popularis eius et compatriota, eum uocat Meuium, id est malum petam, instar illius Meuii  uirgiliani.

   Priami fortunas intonat illic
Meuius, in celis audens os ponere mutum:
Gesta ducis Macedum tenebrosi carminis umbra
Fingere dum tentat, in primo limine fessus
Heret, et ignauam queritur torpescere musam.

Eiusdem opuscula uaria in Regia Gallie Bibliotheca, cod. 5333, nempe Gualteri de Insula opusculum rhythmicum, De statibus mundi: »Missus sum in uineam,« etc., fol. 36. Eiusdem similia opuscula super statibus ecclesiasticarum personarum: Multiformis hominum fraus, etc., fol. 36. Contra ecclesiasticos prelatos, Fallax est, etc. fol. 37. Contra ecclesiasticos iuxta uisionem Apocalypsis: A Tauro torrida, etc., fol. 37. Quod papa sit summus, et imperator sub ipso: »Totus huius temporis ordo,« etc., fol. 40. Contra statum ecclesie deprauatum: »Heliconis riuulo,« etc., fol. 41.  De aduentu Antichristi: »Dum contemptor,« etc., fol. 41. Domino pape: »Tanto uiro locuturi,« etc., fol. 42. Scholaribus bonis in reditu suo a curia Romana: »Membra cohereant.« fol. 43. Rhythmica paraphrasis in Psalmum. Miserere mei, Deus, etc. Dum Gualterus egrotaret, etc. fol. 44. Horum tamen opusculorum  magnam partem attribuit Gualtero Mapo, Anglo, Henrici II regis sacellano, tandemque archidiacono Oxoniensi, Guillelmus Cauus, ipse Anglus, in Historia litteraria scriptorum ecclesiasticorum, ad annum 1210, pag. 706: qua de re uideant qui mss. codices uoluere possunt, ac disquirere ad quem istorum spectent amborum Gualterorum, qui eadem etate florebant, hic in Belgica Flandria, ille in Anglia. Scripsit etiam Libellos tres contra Iudeos, quos uidi mss. in bibliotheca Branensi, ordinis Premonstratensis, in episcopatu Suessionensi, cum aliis tractatibus contra Iudeos in unum uolumen compactis. Sunt  autem per formam dialogi inter Gualterum, qui se Castellionensem appellat, et Balduinum ualentianensem, huius abbatie Branensis canonicum, Gualtero ob eamdem patriam carissimum. Illud opusculum procurante me, editum in 8o, anno 1692, Lugduni Batauorum, cum aliis seculi XII opusculis, apud Petrum uander Meerche.

ualerius Andreas in sua Bibliotheca ms. Belgica duos Gualteros de Insula cognominatos confudit,  quos male inquit claruisse circa annos 1255. Alter enim amborum anno 1108, factus Magalonensis episcopus, anno 1128, mortuus est in peregrinatione suscepta ad Terram Sanctam, ut recte tradunt fratres Sammarthani tomo III Gallie Christiane, fol. 567, in episcopis Magalonensibus; alter autem floruit ab anno 1160 ad 1200, ut supra diximus. Agunt de hoc Gualtero Insulano Ioannes Trithemius in libro De scriptoribus ecclesiasticis; Antonius Posseuinus tomo I Apparatus sacri, pag. mihi 692; Gerardus Ioannes uossius lib. III De historicis Latinis, part. II. De historicis incerte etatis, littera  P. quem Philippum Gualtherum Castellioneum uocat, recteque circa annum 1200 floruisse statuit; seculum Iu. Historie uniuersitatis Parisiensis, pag. 740, in Catalogo illustrium huius seculi Academicorum, unde multa habuimus. Aubertus Mireus in scholiis suis ad libellum Henrici Gandauensis De scriptoribus ecclesiasticis, ubi de duobus Gualteris Insulensibus loquitur; ualerius Andreas in Bibliotheca Belgica, p. 773, ubi eum Philippum Gualtherum de Castellione uocat, editionis 1643, ultime, in 4o, Louanii.





TRACTATUS SIuE DIALOGUS MAGISTRI GUALTERI TORNACENSIS ET BALDUINI uALENTIANENSIS CONTRA IUDAEOS




PROLOGUS.

 Cum triplicem prime perditionis causam fuisse constiterit, auaritiam scilicet, [uanam gloriam] et gulam, ab his tribus tota posterorum series, utpote corrupto semine, peccandi sumpsit exordium. Ita ut ab eis, tanquam efficientibus causis, totius humane fragilitatis occasio, uelut originaliter propaganda prodierit; ac more lymphe semper ad decliuia tendentis, permisso ei libere arbitrii freno, ad hoc nostre captiuitatis calamitas deuenit, ut homo ad cuius imaginem factus sit non recordans, idolorum culture se subderet, et quod factum fuerat, et non eum qui fecerat adoraret. Quocirca Diuum arbiter proborum merita ponderans, atque reproborum culpas examinans, inundante aquarum diluuio, quod perdendum erat, perdidit;  seruatoque boni chirurgi tenore, mortuam carnem, ne pars sincera traheretur, recidit, et quod uiuum erat reseruauit. Labente autem multo temporum curriculo, quam plurimi pristine iniquitatis adipem sapientes, inueterata iam malitia, apostasie periculum incurrerunt; pauci uero in cultu unius Dei permanserunt. Ex quibus patriarche et patriarcharum filii, radix sancta, populus electus prodierunt, quibus data est lex ad tempus, donec ueniret  Sanctus sanctorum, qui utraque unum faciens, et protoplasmatis delictum absolueret, et regni celestis introitum credentibus aperiret. Cuius misericordie particeps Ecclesia, sponsum ad generales nuptias uenturum exspectat; Synagoga uero adhuc uelamen ante oculos habens, ut Britones Arcturum, primum ipsius prestolatur aduentum. Unde procacem Iudeorum duritiam et peruicacem eorum obstinationem uehementer admiror, qui nescio quo Dei occulto iudicio, in ueteri sua perfidia adeo pertinaces sunt, ut si quis infidelitatem ab eis quadam quasi furca repelleret, iram tamen usque incurreret; ac si eorum inseparabile accidens infidelitas alibi sedem non inueniret. O igitur mira dispensatio Conditoris! O districta ultio iudicis, qui sic tabernaculum  repulit, sic Isrel primogenitum suum exclusit; qui sic quos edificauerat destruxit, sic quos plantauerat euellit! Qui nimirum noue gratie ueritati non solum non acquiescunt, uerum etiam, quasi planete retrogradi, firmamento fidei nostre obuiare conantur, et Christicolis obiecta ex Pentateucho auctoritate controuersantur.

Super quo eorum. imperitie consulentes, ego Gualterus Tornacensis dieceseos oppido quod Insula  dicitur oriundus, et Balduinus ualentianensis Ecclesie Branensis canonicus, libellum in Iudeos sub dialogo scripsimus, in quo scilicet ex prophetarum libris, compilatis quibusdam floribus, diuersa defensionum genera texuimus, quibus linguam falsiloquam refrenamus. Cum enim nichil aliud fere prophetarum oracula, quam aduentum Christi, passionem, resurrectionem categorizent, quia tamen aliqui minus liquide et enigmatice quodammodo loquuntur, ex eis quedam apertissima uaticinia collegimus, quibus, etsi uelit illa subiugalis asina, contraire non possit.

BALD. Sed priusquam littere uacemus, ea in quibus a nobis dissonat, per capitula distinguamus. GUALT. Placet quod dicis; et illud quidem prius  ponendum censeo, quod ipsi Messiam nondum uenisse, et, cum uenerit, non de uirgine, sed de corrupta nasciturum asseuerant. B. Ita est, inquam, ipsum quoque non Deum, sed purum hominem fore confirmant, nec passurum, nec resurrecturum astruunt.  Preterea memini me cum quodam eorum, quem pro se constituerant aduersum me responsalem et aduocatum, nudius tertius disceptasse: et ad hoc eum cegisse ut duos fore Messias, unum iam uenisse, alterum uenturum esse fateretur. G. Pape! Quod nouum irrisionis genus? Simile est hoc ei quod asseritur, peccatum scilicet transgressoris Ade posteris suis nichil mali intulisse, preter moriendi occasionem, et quod nulli ob hunc reatum ad inferos descenderint, precipue de Iudaismo, ibi damnandi. B. Hoc et adiunge predictis, quod se solos populum Dei gloriantur esse, uocationem gentium excludentes. G. Imo et reprobationem eorum, et si qua mee suggesseris paruitati, styli officio designabo. B. Et ego in quibusdam personam Iudeorum  gerens, que opponi posse uideo, obiiciam. G. Sapienter, inquam, locutus es, sed nunc quod instat agamus, et prius Isaie reuoluamus oracula, qui ceteris euidentius Christi predicauit aduentum.



LIBER PRIMUS.


 I. G. Isaias in exordio libri sui et Iudeorum obcecationem, et gentium illuminationem patenter  insinuat, ait enim: »Filios enutriui et exaltaui, ipsi autem spreuerunt me .« Sed quia hoc tam de gentibus quam de Iudeis intelligi potest, audi quod sequitur: »Cognouit bos possessorem suum, et asinus presepe domini sui, Isrel autem non me cognouit, et populus meus non intellexit .« B. In his que obiicere possunt, non uideo; procede ergo. G. Holocausta quoque eorum quia non placita sunt Deo, ipse ostendit, ubi dicitur: »Quo mihi multitudinem uictimarum uestrarum, dicit Dominus? plenus sum .« Et quibusdam interpositis que ad ritum sacrificiorum pertinent, subiungit: »Ne afferatis ultra sacrificium frustra. Incensum abominatio est mihi, Neomeniam et Sabbatum et alias festiuitates non  feram. Iniqui sunt cetus uestri; Kalendas uestras et solemnitates uestras odiuit anima mea. Facta sunt mihi molesta, laboraui sustinens. Cum extenderitis manus uestras, auertam oculos meos a uobis, et cum multiplicaueritis orationem, non exaudiam .« B. In his omnibus, ut uideo, nichil aliud quam eorum repulsa intelligi potest. G. Et paulo post, reprobationem eorum euidenter insinuat, ubi ait: »Proiecisti, Domine, populum tuum, domum Iacob .« Et post pauca ad conuersionem gentium se transfert dicens: »Eleuabitur Dominus solus in die illa, et idola penitus conterentur .« B. Quomodo per hec Messiam uenisse arguas non uideo, cum nos quoque et crucifixos et imagines sanctorum que ipsi idola  dicunt, habeamus. G. Nullus, Balduine, iam superest locus huiusmodi oppositioni, si sequentia diligenter  intendas. Ait enim idem de eodem. »In die illa proiiciet homo idola argenti sui et simulacra auri sui que fecerat, ut adoraret talpas et uespertiliones .« Non enim in toto orbe terrarum gens est adeo expers rationis, que se non incuruet sub iugo unius Creatoris; nulla est que idola deos esse confirmet, nulla est que talpas et uespertiliones adoret. B. Ita est, inquam. G. Quid igitur habent, ut pre aliis de unius Dei cultura glorientur? Imo habent, ut infelices dicantur. Scripsit enim Isaias in persona Domini loquentis: »Popule meus, qui beatum te dicunt, ipsi te decipiunt .«

II. B. Queso te, si in tota ueteris Instrumenti pagina reperis, quod eos ut in deitate Trinitatem  recipiant arguere possit, edisseras. G. Multa equidem, sed prius de ceteris utpote de facilibus expediti, in fine huius operis, quasi de terrenis ad celestia gradientes, de Trinitate unitatis prolixius disseremus; nunc autem propositum exsequamur. Sequitur: »Exceca cor populi huius, et aures eius aggraua, et oculos eius claude, ne forte uideant oculis, et auribus suis audiant, et corde suo intelligant, et conuertantur et sanem eos .« Aggrauatum est quippe cor eorum et oculi cordis clausi, cum Christum nondum uenisse et quod de corrupta nasciturus sit mentiuntur, Isaia dicente: »Ecce uirgo concipiet in utero et pariet filium, et uocabitur nomen eius Emmanuel .« Aliter se habere in Hebreo dicunt. Ubi enim nos  uirgo legimus, ibi dicunt se habere hanc dictionem alma, cui equipollet Latine puella, ut alma significet in sexu etatem, non pudoris integritatem. Predictum itaque sic uersiculum legunt: Hinne ahalma haara uatielezebeir . Ac si Latine diceretur: »Ecce puella concipiet.« O mira miserorum uersutia! Cum bona que habent, non solum non credunt, sed ne credant, legendo peruertunt. Quam peruersionem ex facili potes aduertere, si precedentia uelis intelligere. Ait enim: »Pete tibi signum a Domino Deo tuo in profundum inferni, siue in excelsum supra .« Et post pusillum: »Et propter hoc dabit Dominus ipse uobis signum: Ecce uirgo concipiet et pariet filium .« O legis preuaricatores! O dure  ceruicis rebelles! O increduli! Quod signum uobis ostendit, si puella concipit? Quod prodigium demonstraret, si adolescentula parturiret, quod fieri quotidie uidemus? uere repulsa es, Iudea preuaricatrix, a Domino. Sequitur enim: »Exspectabo Dominum, qui abscondit faciem suam a domo Iacob .« Ab eo enim quem Deus non diligit, faciem suam abscondit. Quid autem de gentium illuminatione et Christi natiuitate ac diuinitate senserit, audiuimus. Ait: »Gentium populus qui ambulabat in tenebris, uidit lucem magnam, habitantibus in regione umbre mortis, lux orta est eis .« Unde hoc contingat tanquam exponens, subiungit: »Paruulus enim natus est nobis, et filius datus est nobis, et uocabitur nomen eius Admirabilis,  Consiliarius, Deus fortis, Pater futuri seculi, Princeps pacis .« Quid tibi uidetur, Balduine? eritne Deus Messias cum uenerit? B. Imo et Deus est, et iam uenit, et eum secundo uenturum exspectamus.

III. G. Ita est, inquam, et qui hoc non credunt, merito dispergentur. Unde sequitur: »Disperdet Dominus ab Isrel caput et caudam .« Qui uero Christum plenum Spiritu sancto fuisse negant, audiant quid sequitur: »Egredietur uirga de radice Iesse, et flos de radice eius ascendet, et requiescet super eum Spiritus Domini,« etc.  Itemque: »In die illa erit radix Iesse. Qui stat in signum populorum, ipsum gentes deprecabuntur,  et erit sepulcrum eius gloriosum .« Cuius enim sepulcrum adeo famosum, cuius pyramis adeo gloriosa, ut nostri Redemptoris sepultura? B. Nullius, inquam. G. Sequitur: »Emitte Agnum, Domine, dominatorem terre de petra deserti, ad montem filie Sion .« B. Quis est hic Agnus, qui de petra deserti promittitur emittendus? G. Quis alius agni nomine censetur, quam Agnus noster immaculatus, qui pro nobis mortem subiit, qui in Aegyptum a matre delatus, ad montem filie Sion crucifigendus ascendit? De quo et subditur: »In die illa inclinabitur homo ad factorem suum, et oculi eius ad sanctum Isrel respicient, et non inclinabitur ad altaria, que fecerunt manus eius .« Iterum: »Ecce Dominus ascendet  super nubem leuem et ingredietur Aegyptum, et commouebuntur simulacra Aegypti a facie eius .« Iterum ait: »Ecce ego mittam in fundamentum Sion lapidem: lapidem probatum, angularem, pretiosum, in fundamento fundatum; qui crediderit, non festinet .« Et post pauca: »Et delebitur fedus uestrum cum morte, et pactum uestrum cum inferno non stabit ;« et subiicit: »Ut faciat opus alienum, opus eius .«

Iu. B. Hec omnia aliquantulum obscure sonant, et tamen, ut reor, obiicienda sunt eis. G. uera, inquam, reris. Sed audi quod sequitur: »In die illa cantabitur canticum istud in terra Iuda: Urbs fortitudinis nostre Sion, saluator ponetur in ea  murus et antemurale. Aperite portas, et ingrediatur gens iusta custodiens ueritatem, et uetus error abiit . B. Ecce nunc palam loquitur. G. Attende sequentia. Ait: »Deus ipse ueniet, et saluabit nos. Tunc aperientur oculi cecorum, et aures surdorum patebunt .« Hec enim iam facta et quotidie fieri uidemus. Cum enim Ecclesia de gentibus, ueritatem Euangelii oculo cordis intuita, apostolice predicationi auditum credendo prebuerit, que prius ceca erat, quid aliud quam uisum auditumque recepit, quamuis predicta quoque ad miracula Saluatoris referri possint? ueniens enim in carne Redemptor noster, surdis auditum et cecis uisum reddidit, et, quod  maius est, mortuos suscitauit. B. Nihil uerius.

u. G. Nunc errorem eorum, quo dicitur transgressionem protoplasmatis nulli penam intulisse infernalem, persequentes refellamus. Isaias enim ait: »Ego dixi in dimidio dierum meorum: uadam ad portas inferi .« B. Heu miseri, quam bonum nobis esset, si uestre opinioni ueritas assentiret, si nemo nostrum ad inferos declinaret! G. Sequitur: »Dedi spiritum meum super eum. Iudicium gentibus proferet: non clamabit neque accipiet personam, neque audietur foris uox eius .« Et post pauca: »In ueritate educet iudicium. Non erit tristis, neque turbulentus, donec ponat in terra iudicium: et legem eius insule exspectabunt .« Et iterum: »Seruaui te et dedi te in fedus  populi, in lucem gentium, ut aperires oculos cecorum, et educeres de conclusione uinctum, de domo carceris sedentem in tenebris .« B. Hec omnia fere superius exposita sunt. G. Procedamus ergo: »Que prima fuerunt, ecce uenerunt; noua quoque ego adiicio, antequam oriantur audita uobis, faciam. Cantate Domino canticum nouum, laus eius ab extremis terre .« Et post pusillum: »Ducam cecos in uiam quam nescierunt: in semitas quas ignorauerunt, ambulare eos faciam .« Et exponens subdit: »Quis cecus, nisi seruus meus, et surdus, nisi ad quem nuntios misi?«  Rursusque post pauca: »Ecce ego faciam noua .« Et que noua facturus sit, quibusdam interpositis exponendo subiunxit:  »Rorate, celi, desuper, et nubes pluant iustum; aperiatur terra et germinet Saluatorem .« Tunc enim terra nostra germinauit, tunc fructum suum dedit, cum caro factum uerbum Patris uterum uirginis obumbratione sancti Spiritus impregnauit. uerum quid de eo amplius dicat audiamus: »Iste asperget gentes multas. Super ipsum continebunt reges os suum, quia quibus non est annuntiatum, de eo uidebunt .« Et quibusdam interpositis, de passione Saluatoris euidenter adiungit: »uere languores nostros ipse tulit, et dolores nostros ipse portauit, et nos putauimus eum quasi leprosum et percussum a Deo et humiliatum. Ipse autem uulneratus est propter iniquitates nostras, attritus est propter scelera nostra. Disciplina  pacis nostre super eum, et liuore eius sanati sumus. Omnes nos quasi oues errauimus, et unusquisque in uiam suam declinauit, et Dominus posuit in eo iniquitates omnium nostrum. Oblatus est quia ipse uoluit, et non aperuit os suum. Sicut ouis ad occisionem ducetur, et sicut agnus coram tondente se obmutescet, et non aperiet os suum .« Multos enim legimus prophetas subiisse martyrium, multos fuisse reges in Isrel interfectos; nulli tamen eorum attribui potest, quod dolores nostros portauerit, et quod propter scelera nostra attritus fuerit, nisi soli Regi regum, Deo et homini, de quo subditur: »De angustia et iudicio sublatus est. Generationem eius quis enarrabit?«  Ac si diceret:  Nemo. Iterum: »Iustificabit ipse iustus seruos meos multos. et iniquitates eorum ipse portabit; ideo dispertiam ei plurimos, et fortium diuidet spolia, pro eo quod tradiderit in morte animam suam, et cum sceleratis reputatus est. Et ipse peccatum multorum tulit, et pro transgressoribus orauit, ut non perirent .« B. Hec omnia adeo plana mihi uidentur, quod expositione non indigent. G. Quid planius eo quod ait: »Locum pedum meorum glorificabo?«  Iterum: »Et suges lac gentium, et mamillas regum lactabis .« Et iterum de passione Christi: »Quis est iste qui uenit de Edom, tinctis uestibus de Bosra? Iste formosus in stola sua, gradiens in multitudine fortitudinis sue . At ille quasi interrogatus respondet:  Ego qui loquor iustitiam, et propugnator sum ad saluandum .« Et subiicitur quasi uox interrogantis: »Quare ergo rubrum est indumentum tuum, et uestimenta tua sicut calcantium in torculari?«  Et subiicit causam: »Torcular calcaui solus, et de gentibus non est uir mecum; calcaui eos in furore meo, et conculcaui eos in ira mea. Et aspersus est sanguis eorum super uestimenta mea, et omnia indumenta mea inquinaui . Et quid super hoc facturus sit ostendit, dicens: Dies ultionis in corde meo, annus retributionis mee uenit .« Item de uocatione gentium: »Queserunt me qui ante non interrogabant, inuenerunt qui non quesierunt me .« Rursumque: »Ad gentem que non inuocauit nomen meum, expandi  manus meas tota die, ad populum incredulum .« Item de eadem: »Et ponam in eis signum, et mittam ex eis qui saluati fuerint ad gentes in mari, in Africa, in Lydia tendentes sagittam, in Italiam et Greciam, ad insulas longe, ad eos qui non audierunt de me et non uiderunt gloriam meam. Et annuntiabunt gloriam meam gentibus, et adducent omnes fratres nostros de cunctis gentibus Domino .« Hec de Isaia pro posse nostro summatim expressimus, nunc ad Ieremiam styli uestigium conuertamus.

uI. Ieremias, qui antequam formaretur in utero ac de uulua exiret sanctificatus est, passionem Domini Saluatoris, uocationem quoque gentium, et reprobationem Iudaismi euidenter insinuat. Ait enim:  »Tu ergo noli orare pro populo hoc, non assumas pro eis laudem et orationem, et non obsistas mihi, quia non exaudiam te .« Et alibi: »Miluus in celo cognouit tempus suum; turtur et hirundo et ciconia custodierunt tempus aduentus sui: populus autem non cognouit iudicium Domini. Quomodo dicitis: Sapientes nos sumus, et lex Domini nobiscum est? uere mendacium operatus est stylus mendax scribarum. .« Et post pauca: »Derelinquam populum meum, et recedam ab eis .« B. Hec omnia nuda sunt, et quod his obiici possit, non habeo. G. Sed quid apertius eo quod subiungitur? »Ecce ego, inquit, cibabo populum istum absynthio, et potum dabo eis aquam fellis, et  dispergam eos in gentibus, quas non nouerunt ipsi et patres eorum: et mittam post eos gladium, donec consumantur, dicit Dominus exercituum .« Et amplius: »Inducam super eos mala, de quibus exire non poterunt; et clamabunt ad me, et non exaudiam .« Iterum idem de eodem: »Tu ergo noli orare pro populo hoc, et ne assumas pro eo laudem et orationem, quia non exaudiam in tempore afflictionis eorum.« B. Suntne aliqua in his omnibus, que expositione indigeant? G. Nequaquam.

uII. B. uerum ad id quod de ortu noue gratie dixerit, festinemus. G. Nihil hoc ipso clarius amplector. Ait ergo: »Ecce dies ueniunt, dicit Dominus, et feriam domui Isrel et domui Iuda fedus  nouum, non secundum pactum quod pepigi cum patribus uestris in die qua apprehendi manum eorum, ut educerem eos de terra Aegypti; pactum quod irritum fecerunt; sed ego dominatus sum eorum, dicit Dominus. Sed hoc erit pactum quod feriam cum domo Isrel: Post dies illos, dicit Dominus, dabo legem in uisceribus eorum, et in corde eorum scribam eam; et ego ero eis in Deum, et ipsi erunt mihi in populum. Et non docebit ultra uir proximum, et uir fratrem suum, dicens: Cognosce Dominum. Omnes enim cognoscent me a minimo usque ad maximum, dicit Dominus .« Et alibi: »Ecce dies ueniunt, dicit Dominus, et suscitabo uerbum bonum quod locutus sum ad domum Iuda. In diebus illis et in tempore illo germinare faciam Dauid  germen iustitie, et faciet iudicium et iustitiam in terra, et hoc est nomen quod uocabunt eum: Dominus iustus noster. Non interibit de Dauid uir qui sedeat super thronum domus Isrel, et de sacerdotibus et de Leuitis non interibit uir a facie mea, qui offerat holocaustomata et incendat sacrificium, et cedat uictimas cunctis diebus .« Item de eodem: »Si irritum fieri potest pactum meum cum die et pactum meum cum nocte, ut non sit dies et nox in tempore suo; et pactum meum irritum esse poterit cum Dauid seruo meo, ut non sit ex eo filius qui regnet in throno eius, et ministri sacerdotes mei .« B. Per hec et similia probari posse uidetur, aut de nobis hoc dictum fuisse; aut ipsos quod falsum est, etiam nunc et regem, et Leuitas  et sacerdotes offerentes holocausta et cedentes uictimas, habere. G. Ita est, inquam: aliter enim propheta mentitus fuisse uideretur. Non, inquam, imo ipsi mendaces sunt et pseudodeicole de quibus sequitur: »Ecce ego iuraui in nomine meo magno dicit Dominus, quia nequaquam ultra nomen meum uocabitur ex ore omnis Iudei .« Et post pauca: »Ecce quos edificaui destruo, et quos plantaui ego euello .« Rursusque: »Grex perditus factus est populus meus, pastores eorum seduxerunt eos .« Et post pusillum: »Omnes qui inuenerunt, comederunt eos; et hostes eorum dixerunt: »Non peccauimus:« pro eo quod peccauerunt Domino, decori iustitie et exspectationi patrum eorum Domino .«

 uIII. Quid autem in Threnis Ieremias de passione Saluatoris, reprobatione quoque Synagoge patenter innuerit, si placet, eloquamur. B. Ita tamen, ut ea que ex eis compilauerimus, oculo intelligentie subiecta clarescant. G. Imo et quedam figurate dicta scribere necessarium arbitror, ut unde grana fideles, inde sibi paleam tollant infideles. Quid est enim aliud sub persona destructe Ierusalem passionem Christi attendere, quam sub palea granum inuenire? Ait ergo: »O uos omnes qui transitis per uiam, attendite et uidete si est dolor similis sicut dolor meus !« Item: »Torcular calcauit Dominus uirgini filie Iuda .« Et de abiectione Iudeorum: »Repulit Dominus altare suum,  maledixit sanctificationi sue .« Rursus in persona Domini: »Factus sum in derisum populo meo .« Item de Synagoga: »Periit finis meus et spes mea a Domino .« Ait etiam: »Dabit percutienti se maxillam, saturabitur opprobriis .« Sequiturque aperta eorum reprobatio, ubi dicitur: »Denigrata est super carbones facies eorum .« Et post pauca: »Non addet ultra ut inhabitet in eis; facies Domini diuisit eos, non addet ut respiciat eos .« Hoc siquidem satis nude dictum est, sed multo liquidius est quod subiungitur: »Spiritus oris nostri Christus Dominus captus est in peccatis nostris .« De quo etiam Baruch, Ieremie notarius, tanquam hunc magistri sui uersiculum exponens, ait:  »Hic est Deus noster, et non estimabitur alius ad illum. Hic adinuenit omnem uiam discipline et dedit illam Iacob puero suo, et Isrel dilecto suo. Post hoc uisus est in terris, et cum hominibus conuersatus est .«

IX. Hec de Ieremia pro modulo nostro diximus. Nunc ad Ezechielem calamum uertamus, pauca tamen in Ezechiele que enigmatibus inuoluta non sunt, inuenimus: que ideo pretermisimus, quia per hec ad litteram Iudeos posse redargui desperamus. uerum que nude sonant, prosequamur. Ait: »Ecce ego ad te, et ipse ego faciam in medio tui iudicia in oculis gentium, et faciam in te que non feci, et quibus similia ultra non faciam .« B. Queratur igitur ab eis que sunt hec, quibus similia  ultra non faciet, uel fecit, G. Placet. Sequitur hoc quoque post pauca: »Conturbatio super conturbationem ueniet, et auditus super auditum; et querent de propheta uisionem, et lex peribit a sacerdote et consilium a senioribus .« Iterum: »Et relinquam ex eis uiros paucos a gladio et fame et pestilentia, ut narrent omnia secula eorum in gentibus, ad quas ingredientur .« Et post pauca, abiectionem eorum, et gentium uocationem euidenter insinuat, ubi dicit: »Et scient omnia ligna regionis, quia ego Dominus humiliaui lignum sublime, et exaltaui lignum humile; et siccaui lignum uiride, et frondere lignum aridum feci, dicit Dominus .« B. Queso te, unde per hec eos esse abiectos et gentes exaltatas affirmes,  edissere? G. Quid per lignum sublime et humiliatum, uiride prius et modo arefactum, nisi Synagoge repulsam intelligis? Que enim prius sublimis et uiridis fuit, nunc in infidelitate prostrata prorsus emarcuit; et gens que prius arida fuit, nunc in fide Christi exaltata uirescit, de qua etiam subiungitur: »Et ponam gloriam meam in gentibus . Que autem in Ezechiele sequuntur, adeo obscura sunt, ut nec ipsi quidem ea ad litteram intelligant, nedum ad figuram. Hec autem fidelibus mystice intellecta dulce sapiunt, et manna spirituale propinant. Unde a quodam sapiente celesti nectare delibuta esse dictum est: palato fidei dulce sapit mel Dei.

 X. B. Ita est, inquam, sed nunc, si placet, Danielis oracula reuoluamus. G. Placet; quis enim et aduentum et passionem Saluatoris eo liquidius expressit? Ait enim: »Aspiciebam ego in uisione noctis, et ecce cum nubibus celi quasi Filius hominis ueniebat, et usque ad Antiquum dierum peruenit, et in conspectu eius obtulerunt eum, et dedit ei potestatem et regnum; et omnes populi, tribus et lingue seruient ei. Potestas eius, potestas eterna que non auferetur, et regnum eius quod non corrumpetur .« Et iterum: »Regnum autem et potestas et magnitudo regni, quod est subtus omne celum dabitur populo sanctorum Altissimi; cuius regnum sempiternum est, et omnes reges seruient ei et obedient .« Et quibusdam interpositis  addit: »Septuaginta, inquit, hebdomades abbreuiate sunt super populum tuum, et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum .« Per hec, Balduine, aut de Messia non esse predicta, aut ipsum cum uenerit Deum fore, necessario Moysicolas recipere oportet. B. Quonam, inquam, modo? Cum enim Deum esse sanctum constet, si Messias Sanctus sanctorum sit, aut ipse Deus erit, aut aliquem Deo sanctiorem esse constabit. G. uerisimiliter, ut arbitror, argumentaris, attende quod sequitur: »Et post hebdomades septuaginta duas occidetur Christus, et non erit eius populus, qui  eum negaturus est .« Sequentia uero si quis perscrutatur interius, celestis plena saporis inueniet. Sed quia sanctum dare canibus non debemus , hucusque Danielem legisse sufficiat, et ad retractanda libri duodecim prophetarum uaticinia, preparemur.

XI. Et quia primus Osee legendus occurrit, quid de reprobatione Iudeorum ac spoliatione inferni dixerit, audiamus: »Quia, inquit, oblita es legem Dei tui, obliuiscar filiorum tuorum et ego, secundum multitudinem eorum, sicut peccauerunt mihi, gloriam eorum in ignominiam commutabo. Peccata populi mei comedent .« Et alibi: »uenite, reuertamur ad Dominum, quia ipse cepit et saluabit nos; percutiet et curabit nos. uiuificabit  nos post duos dies, in die tertia suscitabit nos .« Et post pusillum, de passione Saluatoris euidentiora subiungit: »Ero mors tua, o mors, morsus tuus ero, inferne .« Momordit enim infernum, cum eorum quos tenebat partem ab eo extorsit, partem reliquit.

XII. Iel etiam ait: »Ululate, ministri altaris, ingredimini; cubate in sacco, ministri Dei mei, quoniam interiit de domo Dei uestri sacrificium et libatio .« Iterum: »Sol et luna obtenebrati sunt, et stelle retraxerunt splendorem suum .« Item: »Dominus de Sion rugiet, et de Ierusalem dabit uocem suam, ac mouebuntur celi ac terra, ac fons de domo Domini  egredietur, ac irrigabit torrentem spinarum .«

XIII. Amos quoque pastor ouium uerum pastorem moriturum preuidit, de quo ipse ait: »Super tribus sceleribus Isrel, ac super quatuor non conuertam eum, pro eo quod uendidit argento iustum, ac pauperem pro calceamentis .« Rursus de aduentu Domini: »Postquam hec fecero tibi, preparare in occursum Dei tui .« Sequitur de abiectione Synagoge: »Cecidit, non adiiciet ut resurgat uirgo Isrel. ue desiderantibus diem Domini, ad quid eam uobis !« Quod tam de secundo aduentu, quam de primo intelligi potest. ue enim Synagoge in primo aduentu, quia quem desiderauerat, non cognouit! Unde: »ue  illi secundo erit!« de quo et subditur: »Odi ac proieci festiuitates uestras, ac non capiam odorem cetuum uestrorum .« Et post pauca: »uenit finis super populum meum Isrel. Ac erit iniquitas in die illa, dicit Dominus. Occidet sol in meridie, et tenebrescere faciam terram in diebus luminis, et conuertam festiuitates uestras in luctum, et canticum uestrum in planctum .« Ubi enim sol iustitie mortem subiit, sol materialis lucis sue radios suos abscondit. Hec Amos de Christo precurrit.

XIu. Abdias quoque uocationem gentium euidenter aperuit: »Quo modo, inquit Dominus, bibistis super montem sanctum meum, bibent omnes gentes iugiter, et in monte Sion erit saluatio, et erit  sanctus .« B. Quomodo ista in ordine prosequimur, sic ordine singula exponere deberemus. G. Longum esset ac difficile, si cuncta uellemus ad plenum enucleare. Prolixitas enim operis plerumque fastidium generat auribus audientis. Unde quid mystice sentiat uox prophetantis, relinquendum est diligentie lectoris. De Iona autem ideo pretermisimus, quia nichil ad litteram sonat, quod Iudeis opponamus.

Xu. Micheas uero ait: »Ecce egredietur Dominus de loco sancto suo, et descendet et calcabit super excelsa terre .« Item: »Tunc clamabunt ad Dominum, et non exaudiet eos, abscondet faciem suam ab eis .« Item: »In nouissimo dierum erit mons preparatus domus  Domini in uertice montium, et sublimis super omnes colles, et fluent ad eum populi, et properabunt gentes multe et dicent: uenite, ascendamus ad montem Domini et ad domum Dei Iacob, et docebit nos uias suas, et ambulabimus in semitis eius: quia de Sion exibit lex, et uerbum Domini de Ierusalem .« Que lex est ista, quam exituram propheta predixit, nisi illa gratie precepta que discipulis in monte residens aperuit? Sequitur: »In uirga percutient maxillam Iudicis Isrel; et tu, Bethlehem Ephrata, paruulus es in millibus Iuda: ex te mihi egredietur qui sit Dominator in Isrel, et egressus eius ab initio, a diebus eternitatis .« Quid ad hoc, carissime, Iudeos respondere  posse putas? Nunquid de suo Messia dicta fore arbitrantur? B. Nequaquam possunt, cum enim purum hominem ipsum esse fateantur, quomodo egressus eius ab initio, et a diebus eternitatis? G. Optime, inquam, respondisti. Sequitur: »In die illa longe fiet lex .«

XuI. Nahum quoque dixit: »Ecce super montes sedes euangelizantis ac annuntiantis pacem .«

XuII. Habacuc uero luctator fortissimus: »Aspipite, inquit, in gentibus, et uidete, et admiramini, et obstupescite, quia opus factum est in diebus nostris, quod nemo credet, cum enarrabitur .« Item de aduentu Saluatoris: »Apparebit in finem et non mentietur; si moram fecerit,  exspecta eum, quia ueniens ueniet, et non tardabit .« De quo etiam accipi potest quod sequitur: »Spoliabunt te omnes qui reliqui fuerint de populis, propter sanguinem hominis, et iniquitatem terre, et ciuitatis et omnium habitantium in ea .« Illud autem quod sequitur, cum maxima deuotione fidelibus amplexandum est, pro eo quod redemptionis nostre mysteria declarat; ait enim: »Splendor eius ut lux erit, cornua in manibus eius. Ibi abscondita est fortitudo eius, ante faciem eius ibit mors .« Hactenus uerba Habacuc.

XuIII. Sophonias quoque ait: »Adorabunt omnes uiri de loco suo, omnes insule gentium .« Rursus de reprobatione Iudeorum: »Sacerdotes  eius polluerunt sanctum, iniuste egerunt contra legem ;« et alibi: »Quapropter exspecta me, dicit Dominus, in die resurrectionis mee in futurum, quia iudicium meum est, ut congregem gentes et colligam regna .«

XIX. De quo etiam Aggeus ait: »Adhuc unum modicum, et ego mouebo celum et terram, et mare et aridam, et ueniet Desideratus cunctis gentibus, et replebo domum ista gloria. Meum est argentum ac meum est aurum, dicit Dominus exercituum. Maior erit gloria domus istius nouissime, quam prime .«

XX. Zacarias quoque: »Lauda, inquit, et letare, filia Sion, quia ecce ego uenio ac habitabo  in medio tui, ait Dominus. Et applicabuntur gentes multe ad Dominum in die illa, et erunt mihi in populum, et habitabo in medio tui .« Item, idem super eodem: »Et uenient populi multi et gentes robuste, ad querendum Dominum exercituum in Ierusalem, et predicandam [uulg. deprecandam] faciem Domini .« Et post pauca Christum in carne uenientem intuitus, ait: »Exsulta satis, filia Sion; iubila, filia Ierusalem, ecce rex tuus uenit tibi iustus et saluator, ipse pauper et ascendens super asinam, et super pullum filium asine .« Et statim subinfert: »Loquetur pacem gentibus; et potestas eius a mari usque ad mare, et a fluminibus usque  ad terminos terre .« Et conuersus ad eum dicit: »Tu quoque in sanguine testamenti tui, emisisti uinctos tuos de lacu, in quo non erat aqua .« In quo nimirum propheta fideles innuit quos de lacu inferiorum in sanguine suo Christus eduxit. Sequitur: »Et Deus noster super eos uidebitur, et exibit ut fulgur, iaculum eius .« Et post hec uenditum a discipulo Saluatorem figurat dicens: »Et tuli, inquit, uirgam meam, que uocatur Decus, et abscidi eam ut irritum facerem fedus meum, quod percussi cum omnibus populis: et irritum deductum est in die illa, et cognouerunt sic pauperes gregis qui custodiunt mihi, quia uerbum Domini est. Et dixi ad eos: Si bonum est in oculis uestris, afferte mercedem  meam; si non, quiescite. Et appenderunt mercedem meam XXX argenteos. Et dixit Dominus ad me: Proiice illud ad statuarium, de quorum pretio [uulg. decorum pretium quo] appretiatus sum ab eis. Et tuli XXX argenteos, et proieci in templo ad statuarium .« Item de passione et Spiritus sancti aduentu: »Effundam super domum Dauid et super habitatores Ierusalem spiritum gratie et precum, et aspicient ad me quem confixerunt. Et plangent eum planctu, quasi super unigenitum .« Iterum ad idem confirmandum: »Quid sunt plage iste in medio manuum tuarum? Et dicet: His plagatus sum in medio eorum qui diligebant me .« Sequitur: »Percute pastorem, et dispergentur oues, et conuertam  manum meam ad paruulos .« Et alibi: »Egredietur Dominus et preliabitur contra illas gentes, et stabunt pedes eius in die illa super montes oliuarum .« uocationem quoque gentium manifeste subiungit: »Et omnes, inquit, qui reliqui fuerint de uniuersis gentibus que uenerunt contra Ierusalem, ascendent ab anno in annum, ut adorent Dominum exercituum .« Addit et quiddam quod iam completum esse cognouimus: ait enim: »In die illa erit quod super frenum equi est, sanctum Domino .« Intelligisne quid dicat? B. Intelligo. Legitur enim Constantinum Helene filium clauos, quibus Dominus cruci affixus fuerat, in superiori parte freni, illa scilicet que super caput est equi, consilio matris addidisse,  ut sic Sancto Domini munitus, in belli discrimina pergeret ab hoste securus. G. Ita est, inquam, nunc ad propositum redeamus.

XXI. Malachias et gentium fidem et Iudaismi obcecationem uno concludit uersiculo, in persona Domini dicens: »Non est uoluntas mihi in uobis, dicit Dominus exercituum, et munus de manu uestra non suscipiam. Ab ortu enim solis usque ad occasum magnum est nomen meum in gentibus, et in omni loco sacrificatur et offertur nomini meo oblatio munda, quia magnum nomen meum in gentibus .« Et iterum subdit: »Rex magnus ego, dicit Dominus exercituum, et nomen meum horribile in gentibus .« Item in  persona Domini loquentis: »Sacerdotes, si nolueritis audire, et si nolueritis ponere super cor, ut detis gloriam nomini meo, ait Dominus exercituum, mittam in uos egestatem, et maledicam benedictionibus uestris .« Et quibusdam interpositis adiungit: »uos autem recessistis de uia, et scandalizastis plurimos in lege, dicit Dominus. Irritum fecistis pactum meum, propter quod et ego dedi uos contemptibiles, et humiles in omnibus populis .« Ait etiam: »Ecce ego mitto angelum meum ante faciem tuam, et preparabit uiam tuam ante te, et statim ueniet ad templum sanctum tuum Dominator, quem uos queritis; et Angelus testamenti, quem uos uultis. Ecce uenit, dicit Dominus « Hec autem omnia completa  esse nemo fidelium ambigit, cum eo quod sequitur: »Et orietur, inquit, uobis timentibus nomen meum, Sol iustitie, et sanitas in pennis eius .«

XXII. Hec de libro XII prophetarum sumpta pauca expressimus, prout ea, Iudeis obuiare posse cognouimus. Nunc autem paulisper pausationi operam demus, antequam Moysis Pentateuchum replicemus.  Igitur interuallo breui recreationi uacantes, eum cui nichil impossibile est suppliciter imploremus, quatenus ei ita placere studeamus, ut ad ipsum qui »uia, ueritas et uita« est , peruenire mereamur, Dominum nostrum Iesum Christum, cuius imperium sine fine permanet in secula seculorum. Amen.



LIBER SECUNDUS.


 I. Ab heri et nudiustertius otio, Balduine, uacauimus, unde uereor ne uires ingenii quas inuisibiliter nobis diuina gratia propinat, torpor longe quietis excutiat; intermissio enim laboris plerumque causa est hebetationis. Cum igitur argutos et subtiles uiros obtundat otium, quid mirum si nobis quietis mollities obtundat ingenium? Amplius, assiduitas laboris custos solet esse uirtutis. Mentis enim humane labilitas plerumque temperatur, dum sollicitudine operis corpus afficitur. Contingit itaque ut unde uisibilis homo noster atteritur, inde inuisibilis homo quiescens uirtutibus augmentetur. Reuertamur igitur ad laborem styli, ut addatur gratia nostre menti.

II. Et prius illud quidem euangelicum libri Geneseos  Iudeis obiiciendum censeo, quod de assertione Trinitatis scribit Moyses, cum de operibus sex dierum loqueretur, his uerbis utens: »Terra, inquit, erat inanis et uacua, et tenebre erant super faciem abyssi, et spiritus Domini ferebatur super aquas .« Secundo querendum est ab eis, quare secunda dies et eius opera benedictione caruerunt, cum in aliis dicat Moyses: »Et uidit Deus quod esset bonum ,« in secunda uero, non. Tertio eis obiice hanc questionem, cur Deus dixerit: »Faciamus hominem ad imaginem et similitudinem nostram .« uerum de his omnibus que modo prelibando transcurrimus, in tractatu De Trinitate latius differemus; nunc autem sequentia breuiter attingamus.

 III. Attendite, o Iudei, quid est quod post expulsionem protoplasti de paradiso Moyses designat, ubi ait: »Et collocauit ante paradisum uoluptatis cherubim, flammineum gladium atque uersatilem, ad custodiendum uiam ligni uite .« Quid tibi uidetur? Nonne per transgressionem primi patris obstrusus fuit aditus paradisi? Sicut enim mortem transgressor in posteros propagauit, ita omnibus uite ianuam clausit. Unde necesse est ut uel adhuc limen paradisi fateantur obstructum, uel illud per passionem Redemptoris nobiscum predicent fuisse reseratum. B. Quia de redemptione nostra mentionem fecisti, unum mihi modo memorie occurrit, quod ipsi nobis frequenter obiiciunt. Dicite,  inquiunt, o Christicole, ubinam inuenistis quod per mulierem uita debeat reparari, regnumque diaboli destrui? G. Id quidem manifeste reperies, si que premissa sunt, diligenter attendas. Ait enim Dominus ad serpentem: »Inimicitias ponam inter te et mulierem, et semen tuum et semen illius, et ipsa conteret caput tuum, et tu insidiaberis calcaneo illius .« Que omnia si quis perscrutetur intentius, et per mulierem finem accepisse peccatum, et per eam callidi serpentis, id est diaboli caput nouerit esse contritum. Colligendum preterea ex consequentibus quiddam est, quod maxime Iudeorum superbiam retundit, et concedentibus aliquod mysterium innuit. Abrahe namque antequam circumcideretur, Dominum benedixisse ter legimus,  sicut scriptum est: »Egredere de terra tua, et de cognatione tua et de domo patris tui, faciamque te in gentem magnam, et magnificabo nomen tuum. Benedicam benedicentibus tibi, et maledicam maledicentibus tibi, atque in te benedicentur uniuerse cognationes terre .« Dixit etiam Deus ad Abraham, postquam diuisus est ab eo Lot: »Leua oculos tuos et uide, a loco in quo nunc es ad aquilonem et meridiem, ad orientem et ad occidentem. Omnem terram quam conspicis dabo tibi et semini tuo in sempiternum, faciamque semen tuum sicut puluerem terre. Si quis hominum poterit numerare puluerem terre, semen quoque tuum numerare poterit .« Et alibi: »His transactis factus est sermo Domini ad Abram per  uisionem, dicens: Noli timere, Abram, ego protector tuus sum et merces tua magna nimis. Dixitque Abram: Domine Deus, quid dabis mihi? Ego uadam absque liberis, et filius procuratoris domus mee, iste Damascenus Elieser. Mihi autem non dedisti semen, et ecce uernaculus meus, heres meus erit. Statimque factus est sermo Domini ad eum dicens: Non erit hic heres tuus, sed qui egredietur de utero tuo, ipsum habebis heredem. Adduxitque eum foras, et ait: Suspice celum, et numera stellas, si potes; et dixit ei: Sic erit semen tuum. Credidit Abram Deo, et reputatum est ei ad iustitiam .«

Iu. Liquet igitur quia ante circumcisionem Dominus  Abrahe benedixit; et non solum Iudeos quod ipsi autumant, uerum et Ecclesiam de gentibus in semine eius, qui est Christus benedicendam esse promisit. Si enim se duntaxat sub hac bebenedictione comprehendi uoluerint, quomodo sicut puluerem terre semen Abrahe, et sicut stellas celi Deus innumerabile fecit? Nunquam enim a die repromissionis usque ad tempora Iudaice dispersionis, que sub Tito et uespasiano facta esse describitur, tam numerosus Isrel fuit, quin sub certo numero comprehendi potuerit, quod eorum quoque testimonio poteris approbare. Regnante enim Dauid rege fortissimo, copiosissimus Isrel fuit et plurimus, cuius tamen per Ioab principem exercitus sui certus ad regem relatus est numerus. Quia  scriptum est: »Dixit Dauid ad Ioab principem exercitus sui: Perambula omnes tribus Isrel a Dan usque ad Bersabee, et numera populum ut sciam numerum eius .« Et post pauca addit: »Et lustrata uniuersa terra, affuerunt post nouem menses et XX dies in Ierusalem. Dedit ergo Ioab numerum descriptionis populi regi, et inuenta sunt de Isrel octingenta millia uirorum fortium qui educerent gladium, et de Iuda quingenta millia pugnatorum .« Non solum autem Abrahe, sed et Isaac dicte sunt repromissiones a Domino dicente: »Ne descendas in Aegyptum, sed quiesce in terra quam dixero tibi, tibi enim et semini tuo dabo uniuersas regiones has; et benedicentur in semine tuo omnes gentes  terre .«

u. Sed ne forte Ismelitas nos aut Esau filios, et non Isrel esse arbitrari debeant, placet et ipsa promissionis uerba que ad Isrel facta est, retractare. Quia cum uidisset Iacob scalam et angelos ascendentes et descendentes per eam, uidit Dominum dicentem sibi: »Ego sum Dominus Abraham patris tui; terram in qua dormis tibi dabo et semini tuo post te, eritque germen tuum sicut puluis terre. Dilataberis ad orientem et occidentem, septentrionem et meridiem, et benedicentur in te et in semine tuo cuncte tribus terre .« Dicant igitur infideles an illa benedictio impleta sit et in quo, an adhuc restet implenda.  Sed, ut uerum fateamur, et partim iam impleta est, et quotidie impletur, cum quotidie credentium numerus augeatur. Restat autem generalis implenda benedictio, quia, »cum plenitudo gentium intrauerit, tunc omnis Isrel saluus fiet , ut sit Deus omnia in omnibus . Sed de istis hactenus.

uI. Nunc autem ad finem Geneseos transferamur, ubi iuxta ordinem natiuitatis unicuique filiorum benedicens Iacob, conuersusque ad Iudam prophetizat, dicens: »Iuda, te laudabunt fratres tui, manus tua in ceruicibus inimicorum tuorum, adorabunt te filii patris tui. Catulus leonis Iuda, ad predam, fili mi, ascendisti. Requiescens accubuisti ut leo et quasi leena. Quis suscitabit eum? Non auferetur  sceptrum de Iuda, et dux de femore eius, donec ueniat qui mittendus est, et ipse erit exspectatio gentium. Ligans ad uineam pullum suum, et ad uitem, o fili mi, asinam suam. Lauabit in uino stolam suam, et in sanguine uue pallium suum. Pulchriores sunt oculi eius uino, et dentes eius lacte candidiores .« Ex quibus necesse est ut uel ipsi sceptrum regni ducemque in Iuda  ostendant, uel eum qui mittendus erat, ultronei uenisse concedant. Ut quid igitur, o Iudei, obseruatione Sabbati gloriamini, quod a principio uidetis infractum? Ait enim sic beatus Hieronymus in libro Hebraicarum Questionum: Arctabimus, inquit, Iudeos qui de otio Sabbati gloriantur, quod iam tum in principio dissolutum  sit Sabbatum, cum Deus operaretur in Sabbato, complens opera sua in eo, et benedicens ipsi diei, quia in ipso uniuersa compleuerit.

uII. Exodus quoque, qui Hebraice Beelezemoth dicitur, ad confringendum Synagoge cornu multa Christicolis ministrat argumenta. Cum enim precipue de legali mandatorum obseruatione glorientur, querendum est ab eis an ista obseruent, que a Moyse dicente iubentur: »Peregrino molestus non eris. Sex annis seminabis terram tuam et congregabis fruges eius, anno autem septimo dimittes eam et requiescere facies, ut comedant pauperes populi tui .« B. Forsitan respondebunt se non habere agros aut huiusmodi, uti adimpleant que iubentur. G. Nunquid non nouisti  quosdam, uerbi gratia, Isaac, et fratrem eius, qui, cum habeant agros aut uineas, tamen huiusmodi non obseruant? B. Noui. G. Querendum preterea quid portenderit illa Domini comminatio loquentis ad Moysen, postquam adorassent uitulum aureum, et dicentis: »Populus dure ceruicis es, semel ascendam in medio tui, et delebo te .« Sed quid est, dicite, o Iudei, quod sequitur: »Loquebatur autem Dominus facie ad faciem, sicut loqui solet homo ad proximum suum .« Et post pauca Moyses ad eum: »Si inueni, inquit, gratiam in conspectu tuo, ostende mihi faciem tuam .« Si enim loquebatur facie ad facie ad faciem, quare petit: »Ostende mihi faciem tuam?«  Nunquid dicetis: Loquebatur facie ad faciem Dominus, id est angelus? Minime potestis, quia ibi scriptum est Adonai quod interpretatur, Dominus Deus. Que sunt etiam signa que se facturum Dominus pollicetur, loquens ad Moysen dicens: »Ego inibo pactum, cunctis uidentibus signa faciam, que nusquam uisa sunt super terram?« 

uIII. In Leuitico autem, qui Hebraice uaicra dicitur, omnia tam in mari quam in fluminibus que non habent pennulas et squammas, abominabilia et polluta esse monstrantur. Et de muliere menstruata scriptum est: »Mulier que redeunte mense patitur fluxum sanguinis, septem diebus separabitur. Omnis qui tetigerit eam, immundus erit usque ad uesperam, et in quo dormierit uel sederit diebus  separationis sue, polluetur. Qui tetigerit lectum eius, lauabit uestimenta sua, et ipse lotus aqua, immundus erit usque ad uesperum. Omne uas super quod sederit illa quisquis attigerit, lauabit uestimenta sua, et lotus aqua, pollutus erit usque ad uesperum .« Que omnia uel mystice intelligenda, uel se horum omnium esse transgressores, fateantur necesse est: »ueste quoque que ex duobus texta est, non indueris .« Hactenus de Leuitico.

IX. De libro autem Numeri, qui et uaiedaber Hebraice, hoc primo ponimus quod supradictis concordat, in persona Domini loquentis de Moyse ad Aaron et Mariam sororem eius: »Ore, inquit, ad os loquor ei et palam, et non per enigmata et  figuras Dominum uidet .« Si ergo non per enigmata et figuras, quomodo iam constat: »Non uidebit me homo et uiuet?« . Ostendant et fimbrias per angulos palliorum, de quibus locutus est Dominus ad Moysen, dicens: »Loquere filiis Isrel et dices ad eos, ut faciant sibi fimbrias per angulos palliorum, ponentes in eis uittas hyacinthinas, quas cum induerint, recordabuntur omnium mandatorum Domini, nec sequantur cogitationes suas, et oculos per res uarias fornicantes .« Prophetia quoque Balaam non est digna pretermitti. Ait enim: »uidebo eum, sed non modo: intuebor eum, sed non prope. Orietur stella ex Iacob et consurget uirga de Isrel .« Et post pauca subiungit:  »Heu! quis uicturus est, quando ista faciet Deus?«  Nec silentio pretereundum est, quod filie Salphaad de tribu Ioseph dixerunt Moysi: »Pater noster mortuus est in deserto, nec fuit in seditione que concitata est contra Dominum sub Core, sed in peccato suo mortuus est .« Dicant igitur Iudei cum superius iustus fuisse describatur, in quo peccato mortuus est, nisi in peccato originali?

X. Hinc autem Deuteronomium, quod ipsi Elle hadebarerim uocant, consulamus, ex quo precipue se habere dicunt quod Saluatorem nostrum Iesum, lege coacti, merito interimere debuerint. Auctoritatem igitur ex qua hoc contrahunt in medium  proferamus, ut unde triumphasse uidentur, inde uicti fuisse comprobentur. Sunt autem duo capitula quibus innituntur, quorum hoc est primum: »Si surrexerit in medio tui prophetes, aut qui Deum omnium uidisse se dicat, et predixerit signum atque portentum et euenerit quod locutus est, et dixerit tibi: Eamus et sequamur deos alienos, et seruiamus eis: non audies uerba prophete illius aut somniatoris .« Et paulo post: »Propheta autem ille aut fictor somniorum, interficietur .« Hoc est primum. Ecce secundum capitulum: »Prophetam de gente tua et de fratribus tuis sicut me suscitabit tibi Dominus Deus tuus, ipsum audies, ut petisti a Domino Deo tuo in Horeb, quando concio congregata est atque dixisti:  Ultra non audiam uocem Domini mei, et ignem hunc maximum amplius non uidebo, ne moriar. Et ait Dominus mihi: Bene omnia sunt locuti. Prophetam suscitabo eis de medio fratrum tuorum similem tui, et ponam uerba mea in ore eius, loqueturque ad eos omnia que precepero ei. Qui autem uerba eius que loquetur in nomine meo audire noluerit, ego ultor existam. Propheta autem qui arrogantia deprauatus uoluerit loqui in nomine meo que ego non precepi illi ut diceret, aut ex nomine alienorum deorum, interficietur. Quod si tacita cogitatione responderis: Quomodo possum intelligere uerbum, quod non est locutus Dominus? hoc habebis signum: Quod in nomine Domini propheta ille predixerit, et non euenerit, hoc Dominus non est locutus;  sed per tumorem animi sui propheta confinxerit, et idcirco non timebis eum .«

XI. Quam igitur occasionem suum perdendi Messiam in his omnibus inuenerunt? Quippe qui nec deos sequi hortabatur alienos, »nec inuentus est dolus in ore eius ,« cuius opera testimonium perhibebant de eo, ut si uerbis ipsis non crederent, operibus saltem credere deberent. Incircumcisi ergo corde, nunquid de uobis dictum est quod sequitur: »Circumcidite igitur preputium cordis uestri, et ceruicem uestram, ne induretis?«  Sed ne forte quidam, quod predictum est ad aliud transferant, quasi iterando subiungit: »Funiculos in fimbriis, facies per quatuor angulos palli tui, quo operiris .« Et quasi hoc ad summam  protrahens ait: »Custodies te ab omni re mala « ac si dicatur: uis ut breui epilogo que tibi facienda sunt colligam? Audi: »Custodies te ab omni re mala.« Sequitur: »Habebis locum extra castra ad quem egrediaris ad requisita nature, gerens paxillum in balteo; cumque sederis, fodies per circuitum, et egesta humo operies, quo releuatus es .«

XII. B. Forsitan quia in terra non sua sunt, idcirco hec non esse obseruanda respondebunt. G. Quia extorres et peregrini sunt, ideone hec et alia se posse transgredi autumabunt? Inde est quod a nobis debita cum usuris exigunt, cum in precedentibus dictum sit: »Non fenerabis fratri tuo, sed  alieno .« Et in hoc uolumine dicatur: »Et uos ergo amate peregrinos, quia et ipsi fuistis aduene in terra Aegypti . Quonam modo hec soluunt? Cum enim omnes preputium habentes secundum eos peregrini sint et alieni, quomodo amare dicuntur, a quibus fenus et rapinas uiolenter extorquent? Preterimus modo quod ipsi res quaslibet furto sublatas quia, uili pretio comparantur a furibus, emunt. Sed quid plura? »A fructibus eorum cognoscetis eos .«

XIII. Sequitur quoque illud gloriosum Dominice passionis argumentum, quod quia fidem non adhibet, penitus ignorant: »Et erit, inquit, uita tua quasi pendens ante te, timebis nocte et die, et non credes uite tue .« Quid hoc Euangelio  clarius? Quid hac prophetia dulcius? Saluator noster, uia, ueritas et uita, que erat lux hominum ante oculos Iudeorum, in ligno crucis pependit; et tamen infelix Synagoga uite sue pendenti non credidit. Moyses quoque in benedictionibus filiorum Isrel, talia proponit enigmata, que Saluatoris ortum gentiumque uocationem promittere uidentur. Ait enim: »Dominus de Sina uenit, et de Seir ortus est nobis, apparuit de monte Pharan, et cum eo sanctorum millia. In dextera eius ignea lex, dilexit populos, omnes sancti in manu eius sunt .« Hactenus de Pentateucho Moysi questiones erutas, quibus Iudeorum uersutia uel nequitia refellatur, uitandi causa fastidii, legisse sufficiat. Idcirco autem librum Iesu Naue, quem  Iudei Iosue Iehosua uocant, et Sphetim, id est iudicum, pretermisimus, quia in eis pauca que Iudeorum cornu frangant, iuxta litteram esse conspeximus. De cetero si placet, Malachim, id est Regum, diligenter uolumina perscrutemur, si forte in serie rei geste panem subcinericium quo pastus est Elias, inuenire possimus

XIu. Nunc ergo primum inquiramus quid sibi uelit uersus in cantico anime dicentis: »Dominus iudicabit fines, et dabit imperium regi suo, et sublimabit cornu Christi sui?«  Nondum erat rex in Isrel, quid est ergo: »Dabit imperium regi suo?« B. De illo nimirum rege loquitur, qui »cum esset in accubitu suo, nardus« sponse »dedit odorem suum .« G. Benedictus sermo  oris, fratrum carissime, quia bene respondisti. Ipse enim est rex et sacerdos secundum ordinem Melchisedech de quo etiam subditur: »Suscitabo semen tuum post te, quod egredietur de utero tuo, et firmabo regnum eius. Ipse edificabit domum nomini meo, et stabiliam thronum regni eius usque in sempiternum. Ego ero illi in patrem, et ipse erit mihi in filium .« Non enim hoc de Salomone potest accipi; si enim thronus eius usque in sempiternum iuxta litteram stabiliendus erat, ostendant, queso, nunc aliquem de domo Dauid in throno regni sedentem. Preterea dicant, obsecro, quid est quod post uerba Nathan prophete, ingressus Dauid coram Domino ait: »Quis ego sum, Domine  Deus, quia adduxisti me hucusque? Sed et hoc parum uisum est in conspectu tuo, Domine Deus meus, nisi loquereris de domo serui tui in longinquum? Ista enim est lex Adam .« Quid est, queso, ista lex Adam? Est autem hic sensus: Ideo de domo serui tui in longinquum loqueris, quia de semine eius Filium tuum incarnari constituis. Quare? Ista enim est lex Adam, ut »sicut omnes in Adam moriuntur, ita et omnes in Christo uiuificentur .« Non enim ipse loquebatur, sed Spiritus sanctus super eum, ut sequens declarat historia dicens: »Dixit Dauid filius Isai: Dixit uir, cui constitutum est de Christo Dei Iacob, egregius psaltes Isrel, Spiritus Domini locutus est per me, et sermo eius per linguam meam .« uidesne quomodo tribus uerbis totam complexus est Trinitatem? »Spiritus Domini de Christo Dei Iacob.« B. »uere locus iste sanctus est, et »bonum est nos hic esse  .«

Xu. G. Est et aliud super quo arctabimus Iudeos, qui nobis imagines sanctorum obiiciunt dicentes idololatras Christianos. Si enim in his redarguendi sumus, quare Moyses serpentem eneum in deserto, et Salomon in edificatione templi XII boues ceteraque eiusmodi fecisse inueniuntur? In lege quippe prohibitum erat: »Non facies tibi sculptile, neque omnem similitudinem que est in celo desuper et in terra deorsum, nec eorum que sunt in aquis sub terra .« Quid est ergo quod prohibet Dominus per seruum: »Non facies  sculptile,« et postea precipit ei ut faciat serpentem ex ere? Non ergo, o miseri, prohibemur sculptilia facere, sed facere et adorare. Unde statim subiunxit: »Non adorabis ea, neque coles .« Posset autem fortassis quispiam in Regum uoluminibus et alia huiusmodi inuenire, quibus Iudaicam ualeret perfidiam improbare, sed quia liber Psalmorum in quo precipue nostri propositi intentio inualescit, Salomonis quoque codices non sunt explanandi. Cum prolixitas operis mater soleat esse fastidii, Malachim breuiter transcurrisse sufficiat. Nunc autem Psalmistam, quid de restauratione humani generis predixerit, audiamus.

XuI. Ait autem in secundo psalmo: »Astiterunt reges terre et principes conuenerunt in unum ad  uersus Dominum et aduersus Christum eius.« Item; »Dominus dixit ad me: Filius meus es tu, ego hodie genui te.« B. Quid est, queso, »Hodie genui te?« G. A tot et tante memorie uiris exposita sunt Psalmiste oracula, quod nostra explanatione non indigent. uerum quod ab ipsis accepimus, non erit incompetens enarrare. Quid est ergo aliud: »Hodie genui te,« quam eternaliter uel ab eterno? uII: »Exsurge, Domine Deus, in precepto quod mandasti; Synagoga populorum circumdabit te. Et propter hoc in altum regredere.« Et IX: »Conuertantur peccatores in infernum, omnes gentes que obliuiscuntur Deum.« Si per infernum, lacum uel antrum sepulcri ut ipsi mentiuntur, uellet intelligi,  quare peccatores in infernum conuertendos optaret? cum illuc tendat uniuersa caro. Et iterum: »Constitue, Domine, legislatorem super eos.« Xu: »Non derelinques animam meam in inferno, nec dabis Sanctum tuum uidere corruptionem,« super quo in Actibus apostolorum latius disputatum est. In XuIII: »Et ipse tanquam sponsus procedens de thalamo suo.« In XXI: »Foderunt manus meas et pedes meos, dinumerauerunt omnia ossa mea.« In XLuI: »Ascendit Deus in iubilatione, et Dominus in uoce tube.« In XLuIII: »Sicut oues in inferno positi sunt, mors depascet eos.« In eodem; »uerumtamen Deus redimet animam tuam de manu inferni, cum acceperit me.« In LIu: »ueniat mors super illos, et descendant in infernum uiuentes.« In LX: »Dies  super dies regis adiicies, annos eius usque in diem generationis et generationis.« Quod si de alio quam de Christo Iesu, rege Deo, intelligere presumant, quomodo constat quod sequitur: »Permanet in eternum in conspectu Dei, misericordiam et ueritatem eius qui requiret?« In LXuII: »Ascendisti in altum, cepisti captiuitatem.« In LXuIII: »Non erubescant, qui exspectant te, Domine.« Dicens quot exspectationes; »Exspectans exspectaui Dominum: Exspecta Dominum, uiriliter age; Exspectabam eum qui saluum me fecit; Exspectabo Dominum Saluatorem meum.« Putasne durabo, uidebo? »Exspecta, reexspecta; exspecta, reexspecta .« In eodem: »Dederunt in escam meam fel, et in siti mea potauerunt me aceto. Obscurentur oculi eorum  ne uideant, et dorsum eorum semper incurua.« In LXXI: »Descendet sicut pluuia in uellus. Reges Tharsis et insule munera offerent. Ex usuris et iniquitate redimet animas eorum. Et uiuet et dabitur ei de auro Arabie.«

XuII. Sed ne ipsi de suo Messia dictum fore arbitrentur, cum eum purum hominem dicant futurum, neminemque preter Deum adorandum esse  affirment, subiunxit et ait: »Et adorabunt de ipso semper.« Et iterum: »Ante solem permanet nomen eius.« uidesne quanta totius huius psalmi series celestis rore balsami sit referta? In LXXIX: »Excita potentiam et ueni, ut saluos facias nos; Deus uirtutum, conuerte nos, et ostende faciem tuam, et salui erimus.« Ac si aperte  dicat: Si uis nos saluos fieri, ostende faciem tuam, id est figuram substantie tue per assumptionem carnis ostende uisibilem, et salui erimus.« In eodem secundo; »Ostende faciem tuam, et salui erimus.« In qua terna repetitione nichil aliud significandum est quam id: »Qui uidet me, uidet et Patrem ;« et qui Patrem et Filium, ab utroque procedentem Paracletum uidet. B. »Fidelis sermo et omni acceptione dignus .« G. In LXXXuIII: »Benedictiones dabit legislator, ibunt de uirtute in uirtutem, uidebitur Deus deorum in Sion.« O generatio peruersa, et infideles filii! Hodie uos legifer uester Moyses cornuto feriet syllogismo; utram enim partem elegeritis, sequetur  uos confusio. Cum enim dicat Moyses in persona Domini: »Non uidebit me homo ;« et Psalmista: »uidebitur Deus deorum in Sion,« alterum eorum mentiri necesse est. Imo uos mendaces, quia ex patre diabolo estis, et pater uester mendax est. Ponite, miseri, ponite lignum in Marath ut dulcorentur aque, et uidebitis Deum deorum in Sion. In LXXXIu: »ueritas de terra orta est, et iustitia de celo prospexit.« In LXXXuI: »Nunquid Sion dicet: Homo, et homo natus est in ea, et ipse fundauit eam Altissimus?« In LXXXuIII. »Ipse inuocauit me, Pater meus es tu;« et omnes fere uersus istius psalmi, Christi Dei redolent incarnationem et cetera eius mysteria. In eodem: »Quis est homo qui uiuet et non uidebit mortem? eruet animam  suam de manu inferi.« Nunquid hoc loco dicent inferi nomine lacum telluris uel antrum significari? Sed nunquid anima telluris specu coarctari dicetur, cum ipsa sit spiritus? In CuIII quoque, id est, »Deus, laudem meam ne tacueris,« querendum est ab eis, cui scilicet maledictiones irroget.

XuIII. Sequitur CIX: »Dixit Dominus Domino meo,« super quo satis in Euangelio cum aduersariis ueritatis ueritas disputauit. Non solum autem iste, sed et omnes eiusdem psalmi uersiculi celestis pluuie stillicidiis irrigati sunt: »Tecum principium in die uirtutis tue,« etc. Item, »Tu es Sacerdos in eternum,« non secundum ordinem sacerdotum carnaliter immolantium, sed »secundum ordinem Melchisedech,« qui in mysterium uiuifici corporis et sanguinis  tui, Abrahe fideli tuo panem et uinum legitur obtulisse. In CX: »Redemptionem misit Dominus populo suo, mandauit in eternum testamentum suum.« In CXI: »Exortum est in tenebris lumen rectis.« In CXuII: »Lapidem quem reprobauerunt edificantes, hic factus est in caput anguli.« Unum porro in sequentibus est, unde mihi uellem rationem redderetis; cum enim lege naturali fungeretur, legis etiam scripte arctaretur mandatis, quare tam sollicitus aliam sibi legem constituit dicens: »Legem pone mihi, Domine, uiam iustificationum tuarum? « Quod idcirco egregium Psaltem Isrel dixisse crediderim, quia ex operibus legis, iuxta Apostolum, neminem iustificari posse uideret ; ideoque legem sibi poni in  qua, preueniente gratia, iustificaretur, studiosus oraret. Hec de Psalmis succincte perstrinximus, in quibus quedam exponere noua, sed non incredibilia, Spiritu sancto docente, notauimus. Si quis autem incredibile reputet, quod per os peccatoris Spiritus sanctus loquitur, illud secum mente pertractet, quia peta et Cumana uates et Caiphas prophetauerunt. Sed hec hactenus. Nunc autem Malloth, id est Parabolas Salomonis consequenter attingamus, ubi et infernum esse quod quidam abnuunt Iudeorum, et neminem tunc temporis ab originali peccato absolutum esse, monstrabimus. Inprimis quoque uerba Sapientie, que Christus est, ponere congruum esse duximus, ut quo in illum sensu ea censeant exponenda,  ab eis saltem inquiramus.

XIX. Ait ergo: »Dominus possedit me in initio uiarum suarum, antequam quidquam faceret a principio. Ab eterno ordinata sum .« Et multis ad id pertinentibus interpositis subiunxit; »Et delicie mee esse cum filiis hominum .« Si ergo delicie Christi Domini esse cum filiis hominum, »usquequo graui corde,« in ipsum »filii hominum,« non filii Dei, Moysicole, »utquid diligitis uanitatem« sectantes carnalia legis, »et queritis mendacium «? abnegantes eum quem lex et prophete uenturum predixerunt? Iterum: »Infernus et perditio coram Domino, quanto magis corda filiorum hominum?«  Item de eodem: »Semita uite super eruditum, ut declinet  de inferno in die nouissimo .« Iterum: »Infernus et perditio non replebuntur .« Item in eodem: »Tria sunt insatiabilia et quartum quod nunquam dicit: Sufficit: infernus et os uulue, et terra que non satiatur aqua. Ignis uero nunquam dicit: Sufficit .« Liquet ergo ex premissis quia infernus locus est penarum, ad quem declinabant quotquot sub lege a uita decedebant. Quotquot enim nascebantur, originaliter peccato tenebantur, unde in eodem scriptum est: »Quis potest dicere: Mundum est cor meum, purus sum a peccato?«  Est et aliud in eodem uolumine euidens de Filio Dei contra Iudeos testimonium, quod sequenti libro reseruamus.

XX. De libro quoque Sapientie qui dicitur Salomonis,  testimonium Dominice passionis excerpsimus, cui uel Apella Iudeus obuiare non possit. Dixerunt enim: »Circumueniamus uirum iustum, quoniam inutilis est nobis, et contrarius est operibus nostris, et improperat nobis peccata legis, et diffamat in nos peccata discipline nostre; promittit se scientiam Dei habere, et Filium Dei se nominat. Factus est nobis in traductionem cogitationum nostrarum. Grauis est etiam nobis ad uidendum, quoniam dissimilis est aliis uita illius, et immutate sunt uie eius. Tanquam nugaces estimati sumus ab illo, et abstinet se a uiis nostris tanquam ab immunditiis, et profert nouissima iustorum, et gloriatur Patrem Deum se habere. uideamus ergo si sermones illius  ueri sunt, et tentemus que uentura sunt illi, et sciemus que erunt nouissima illius. Si enim est uerus Filius Dei, suscipiet illum, et liberabit illum de manu contrariorum. Contumelia et tormento interrogemus illum, ut sciamus reuerentiam illius, et probemus patientiam eius; morte turpissima condemnemus illum; erit enim respectus ex sermonibus illius. Hec cogitauerunt et errauerunt; excecauit enim illos malitia illorum, et nescierunt sacramentum Dei .« B. Hec prorsus omnia nude sonant Dominicam passionem, et eorum obcecationem. Unde mirum est, cum litterales sint, id est litteralem et non spiritalem querant intelligentiam, quare huic littere consonare contemnant.

XXI. G. Quin in Ecclesiastico qui et Iesu filii  Sirach Sapientie liber inscribitur, manifeste reperies unde rebellis Synagoge colla subiicias. Dicunt enim peccatorum confessionem esse inutilem et a sacerdotibus causa lucri fuisse inuentam. Sed dicit Scriptura: »Ne confundaris confiteri homini peccata tua .« Habes etiam in eodem de maledicto paterne perditionis euidens argumentum. Scriptum quippe est: »ue uobis, uiri impii qui dereliquistis legem Domini altissimi; etsi nati fueritis, in maledictione nascemini; etsi mortui fueritis, in maledictione erit pars uestra .« Quod si hoc de transgressione scripte legis dictum fuisse responderint, quomodo eius derelictores sub maledictione nascuntur? Nunquid antequam nascatur quis, legis transgressor accusari  debebit? Absit a nobis id opinari, qui in illum credimus de quo subditur: »In sermone, inquit, eius siluit uentus, cogitatione sua placauit abyssum, et plantauit illum [in illa]  insulas .«

XXII. Quem quia non credunt, merito quoque de illis Paralipome non liber scribit, dicens: »Transibunt autem multi dies in Isrel absque Deo uero, et absque sacerdote, doctore, et absque lege .« Super quo longa posset disputatio protendi, si nostri suppeteret uigor ingenii.

XXIII. Sed quia nostri propositi erat ostendere ex diuersis Scripturarum locis infernum esse locum penarum, ad quem non solum nunc infideles, uerum ante Redemptoris Incarnationem uergebant  etiam fideles, ex uerbis quoque Iob rei dubie fidem faciamus. Dixit enim: »Dimitte ergo me paululum, ut plangam dolorem meum, antequam uadam, et non reuertar, ad terram tenebrosam et opertam mortis caligine, terram miserie et tenebrarum, ubi umbra mortis et nullus ordo, sed sempiternus horror inhabitat .« Certus profecto erat uir Dei, quia statim ex quo terrene fecis mole solueretur, ad terram miserie et tenebrarum, originali ducente commisso, descenderet. Unde post pauca supposuit: »In profundissimum infernum descendent omnia mea .« Ac si patenter his uerbis uteretur: Non solum in infernum quem ipsi speluncam sepulcri uocant, sed »in  infernum profundissimum;« nec solum cum corpore, sed, »omnia mea,« id est totus cum corpore et anima descendam; aut ibi originali tantum tenendus, aut aliquo actuali delicto puniendus. Unde quasi ambigendo subiungit: »Putasne saltem ibi requies erit mihi?«  Quasi diceret: Putasne ibi in me aliquod actuale inueniat flamma gehennalis quod puniat? Aut ibi tantum causa originali tenear, et ita requiescere debeam? Non enim credendum est sanctos patres, aduentus Dominici precessores, alia in inferno pertulisse tormenta quam tenebras. Quod et beatus Augustinus de infantulis unius diei asserit, qui morte preuenti, gratiam baptismi non sunt assecuti. Mitissima namque erit illorum pena qui originali peccato  nullum superaddiderunt.

XXIu. Multa quidem et alia Dominice natiuitatis, passionis ac resurrectionis testimonia de ueteris Testamenti uoluminibus poterit diligens lector excerpere: sed quia propositum nobis est Trinitatem, que Deus est, inter ueteres Synagoge ceremonias inuestigare, huius secundi libelli terminemus opusculum, et ad materie tante impensas cordis preparemus affectum. B. Ita hoc fiat, ut, quemadmodum Plato in Timeo dicit, diuinum prius inuocemus auxilium, sine quo nichil omnino est ualidum, nichil frugi, nichil perfectum. G. Bonum consilium tuum, uir Dei, et bene et bonum quod locutus es, et, quamuis »non« sit »speciosa laus in ore peccatoris ,« quia tamen de Trinitate  sumus dicturi, in exordio, id est in capite tertii libri erumpamus in laudem trini Dei, ut ita impleatur  iterum quod dicitur: »In capite libri scriptum est de me .«



LIBER TERTIUS.


 I. »Quam bonus Isrel Deus !« quam bona sunt opera tua antiqua que ostendisti patribus nostris, educens eos de terra seruitutis; sed quam bona sunt, imo quam optima sunt opera tua nouissima, que operatus es in medio terre , eruens nos de carcere mortis, non in  uirga Moysi, sed in brachio tuo extento, ut quanto maior erat hec redemptio priore, tanto maior esset minister redemptionis! Ibi enim Deus per hominem, non hominem, sed corpus hominis a seruitute liberauit; hic Deus corpus et animam, id est totum hominem, a perpetue uinculo mortis eripuit; ibi per lignum et aquam, hic per lignum, aquam et sanguinem; ibi seruus conseruum, hic Dominus seruum; ibi seruus in ducem erigitur, hic dux et Dominus in seruum humiliatur. O mira dignatio et digna miratio! Iustus condemnatur, ut iniustus saluetur; Dominus plectitur et seruus absoluitur, miseretur seruo, qui non parcit Filio. O mitis crudelitas! O crudelis misericordia! Chariorem incarcerat qui minus charum decarcerat, imo fere  equaliter charum. Que enim caritas ista caritate amplior? Licet enim ueritas dicat: »Maiorem caritatem nemo habet, ut animam suam ponat quis pro amicis suis ,« est tamen maior caritas, ut animam suam ponat quis pro inimicis suis. Nos autem cum inimici essemus Deo, pro nobis animam suam posuit. Quantis igitur misericordie uisceribus nos dilexit, qui, ut nos diligeret, animam suam odio habuit.

II. O igitur summum bonum, unum principium, Pater, Fili et Spiritus Sancte, unus diligens eum qui ab ipso est, et unus diligens eum de quo est, et ipsa dilectio, et tamen unum, diligens, dilectus, dilectio! Non tres essentie, sed tres persone, quos,  etsi diuersificat personalis proprietas, unit tamen eiusdem essentie equalitas; unus ingenitus, unus genitus, unus procedens; una deitas, una beatitudo, una eternitas: »Ex quo omnia, per quem omnia, in quo omnia.« Da nobis, quesumus, inuenire quod querimus, assequi quod inuestigamus; da luce reperta in te conspicuos animi oculos configere. Da fontem lustrare boni; aperi thesauros sapientie tue, reple uasa cordium nostrorum, que, etsi bonis operibus uacua, uino tamen et oleo fidei sue refecta sunt. Firma calami nostri uestigium, ut quod de Trinitate, que Deus est, ante reuelate tempus gratie patres sensere sanctissimi ita proferamus in lucem, ut non incidamus in errorem: ita superbientis Synagoge iacula recondamus, ut tamen  heresim caueamus, per eum qui natus de uirgine hereticam interemit prauitatem. Amen.

III. Est quidam apud nos Castellione Iudeus, quem omnium uicinarum urbium seu oppidorum Hebrei magistrum antonomasice appellant. Dum ergo nudiustertius cum eo disceptaturus me signo  crucis armassem, ad conuentum malignantium fidenter descendi, multaque cum eis de legalium mandatorum obseruatione contuli. Magna autem iam longis conflictationibus diei parte consumpta, tandem de suo Messia sermo habitus est. Super quo diu disputantes, ad ultimum de conditione primi hominis mentionem fecimus; unde statim occasione sumpta materiam disputationis ad Trinitatem transtuli, et ab hoc puncto incepi: »Faciamus hominem ad imaginem et similitudinem nostram .«---»Quis, inquam, loquitur et ad quem?---Deus, inquit, ad angelos, consilio eorum uolens hominem facere.« Quo audito in risum prorumpens, antequam secundam inferrem questionem, cachinnando subieci: »Dic, queso, ad imaginem  Creatoris, an angelorum factus est homo?«---Creatoris, inquit---Quid est ergo, dixi, quod sequitur: »Ad imaginem nostram?« Cum enim ad imaginem Dei solius factus sit homo, etsi ad angelos dixisset: »Faciamus,« singularitatem tamen considerans sue persone, dixisse debuerat, »Ad imaginem« meam, non »nostram:« noster enim pronomen non unius, sed plurium personarum designatiuum est: unde prime persone intrinsecus est; extrinsecus uero tertie.«

Iu. B. Queso te ut super hunc locum diutius immoremur, et quid super hoc iudicandum sit, paucis absoluamus. G. Nequaquam possumus, nisi prout Spiritus sanctus dabit eloqui nobis, super hisce  expediri. Preterea uereor, si tantum onus aggressus fuero, operis ne pondere pressus succumbam labori, et frustra tentata relinquam. uerum quia scriptum est: »Aperies os tuum, et ego implebo illud ;« licet de propriis uiribus diffidamus, eorum tamen uestigia qui super hoc scripsere sequentes, predictum uersiculum paucis absoluemus: »Faciamus hominem ad imaginem et similitudinem nostram.« Loquitur Pater ad Filium, dicens: »Faciamus hominem.« Dicit ergo, »Faciamus« ad Filium, quia »per ipsum omnia facta sunt .« Pater enim operatus est omnia per Filium, et Filius est cooperator omnium, quia, quando »preparabat montes, aderam cum eo cuncta componens .«---»Faciamus,«  ait ad Filium; sed nunquid et ad Spiritum sanctum? uere et ad Spiritum sanctum. Si enim ad Filium tantum loqueretur, »Faciamus hominem ad imaginem nostram;« ad imaginem tantum Patris et Filii, factus esset homo. Sed constat quia ad imaginem Trinitatis factus est homo, ergo ad Filium suum et ad Spiritum sanctum locutus est Pater: »Faciamus hominem ad imaginem et similitudinem nostram.« In quo illud profecto notandum est quod et »Faciamus« pluraliter dixit, et »nostram,« utrumque enim pluraliter dictum est, »Faciamus« et »nostram;« et nisi ex relatiuis accipi non oportet. Non enim, ut ait Augustinus, ut facerent dii uel ad imaginem deorum; sed ut facerent Pater et Filius et Spiritus sanctus. Preterea  si ad angelos dixisset: »Faciamus,« probabile quidem esse uideretur, ad imaginem quoque angelorum hominem factum fuisse, et non solum Deum creatorem, sed etiam angelos factores hominis et quasi concreatores exstitisse. Exempli gratia: Tu cum sis sacerdos et satis litteratus, si ad laicum quemdam prorsusque expertem litterarum et quasi brutum animal loquereris, dicens: »Eamus, frater, celebremus missam, cantemus uesperas,« uel aliquid simile: in quo te solum et non illum ualere constaret, nonne illum cui hec diceres, coadiutorem tuum, tuique ministerii seu officii participem posse fieri significares?

u. B. Profecto ita esset, sed nunc ad sequentia transeamus; grandis enim nobis restat uia. Nec  tamen illud silentio pretermittendum est quod superius eis obiiciendum esse censuisti. G. Quid est, queso, illud? Quare secunde diei opera benedictione caruerunt? G. Cum quemdam, nudiustertius, satis magne auctoritatis theologum super questione hac consulerem, solutionem mihi rescripsit  , qua etsi questioni satisfecit, querenti tamen non suffecit. Exemplum uero epistole quam mihi direxit, hoc est. »Magistro GUALTERO amico suo, Magister PETRUS, salutem et dilectionis sinceritatem. Cum de proprio ministrare non ualeam, quod esurienti palato sufficiat, pro me Spiritus sanctus respondet, qui huius scrupulose questionis solutionem Patribus insinuauit orthodoxis. Ex  quorum traditione accepi, quoniam secunda dies a binario denominatur, binarius autem infamis est numerus. Cum enim diuisionem recipiat, schismatis discordiam signat. Deus autem amator est pacis et unitatis, in cuius rei mysterium, opus secunde diei benedictione frustratur. uel quod probabilius,« inquit, et dies secunda et tertia communem habent aquas materiam. In secundo enim die diuisit Deus aquas superiores ab inferioribus, interponendo firmamentum; tertia uero congregauit aquas que erant sub firmamento, ut per alueos et canales subterraneos diffluerent. Ut ergo communis erat materia, ita communis debuit esse benedictio: unde  secunde diei benedictio in tertium reseruata est, quasi a communi accipienda. uale.«

uI. Sed quia illi qui ita senserunt et bene ex posuerunt, et ipsi homines fuerunt; et nos cum homines simus, licet non illos equiparantes, uenemur tamen in huius questionis saltu diutius, ut, quemadmodum de Ionatha legitur, mel si inuenerimus, summitate saltem uirge attingamus . Binarius ergo quemadmodum iam pretaxatum est, sectionem recipit diuisionis, et est quasi quedam meta, diuidens unitatem et unitatem. Sed quid exsecrabilius, quid maledictione dignius, quam ita Trinitatem ab unitate diuidere, ut uel tres credantur dii in Trinitate, uel una tantum in deitate persona? Nonne Arius de familia binarii fuit, qui sic trinitatem ab  unitate diuisit, ut tres esse personas in Trinitate astrueret, et non unitatem substantie in illa Trinitate reciperet? Sed nunquid etiam Sabellius cum binario benedictione caruit, qui sic unitatem essentie in Deitate credidit, quod personarum trinitatem ab unitate diuisit? Caruit igitur benedictione binarius, eo quod unitatem excedat, et ab ea diuidat Trinitatem. Sic ergo credende sunt tres in Trinitate persone, ut eorum trium, id est Patris et Filii Spiritus sancti, una credatur essentia esse in Deitate. Quicunque autem huic diuersum, uel ab hac fide diuersum crediderit, et in ouile ouium, id est in sanctam Ecclesiam per ostium, qui Christus est , non intrauerit, ille fur est et latro , dignusque ut cum binario anathemate feriatur.  »Hec est enim fides Catholica, quam nisi quisque fideliter firmiterque crediderit, saluus esse non poterit .« Hic est triplex funiculus, qui difficile soluitur . Hic est numerus, de quo petam somniasse crediderim, qui dicebat:

Trina tibi hec primum triplici diuersa colore
Licia circumdo, terque hec altaria circum
Effigiem duco 
Et quasi exponens unitatem ternarii, quare ista ter fieri iusserit, adiungit dicens:

. . . . . Numero Deus impare gaudet. (ID. ibid., 75.
 Et iterum:

Necte tribus nodis ternos, Amarylli, colores. .

B. »uere etenim Dominus est in loco isto, et ego nesciebam .« uere hic est fauus mellis quem te uenari proponebas, quem in saltu littere per Ionathan, id est columbe domum, uidelicet per domum Spiritus sancti inuenisti: quem etsi non ad plenum hausisti, summitatem tamen uirge, id est summotenus ore quodammodo degustasti.

uII. G. uideamus preterea de Trinitate, que Deus est, quomodo senex fidelis, qui prima credendi  uia est, senserit Abraham, beati seminis pater. »Qui cum sederet ad ostium tabernaculi, apparuit ei Dominus in ualle Mambre, in ipso feruore diei. Cumque eleuasset oculos, apparuerunt ei tres uiri stantes prope eum. Quos cum uidisset, cucurrit in occursum eorum de ostio tabernaculi, et adorauit in terram et dixit: Domine, si inueni gratiam in oculis tuis, ne transeas seruum tuum, sed afferam pauxillum aque, et lauentur pedes uestri, et requiescite sub arbore. Ponam bucellam panis et confortate cor uestrum, postea transibitis; idcirco enim declinastis ad seruum uestrum. Qui dixerunt: Fac ut locutus es. Festinauit Abraham in tabernaculum ad Saram, dixitque ei: Accelera tria sata simile commiscens, et fac subcinericios panes. Ipse  uero ad armentum cucurrit, et tulit inde uitulum tenerrimum et optimum, deditque puero, qui festinauit, et coxit illum. Tulit quoque butyrum et lac, et uitulum quem coxerat, et posuit coram eis: ipse uero stabat iuxta eos sub arbore. Cumque comedissent, dixerunt ad eum: Ubi est Sara uxor tua? Ille respondit: Ecce in tabernaculo est. Cui dixit: Reuertens ueniam ad te uita comite, et habebit filium Sara uxor tua .« uides igitur, carissime, quomodo Abraham aliquando pluraliter ad tres, aliquando unus ad Abraham, aliquando tres. Et non mirum, quia hi tres unum sunt. Sed quia beatus Augustinus super hoc capitulum in libro De Trinitate diutius immoratur, disputationi eius aliquid superaddere non audemus.  Hoc tantum de illo dixisse sufficiat, ex precedentibus debere intelligi quod Trinitas in personis et una sit essentia Trinitatis. Quod et in sequentibus innuit, loquens ad Moysen Dominus et dicens: »Ego um qui sum. Sic dices filiis Isrel: Qui est, misit me ad uos .« Ecce »ego« pronomen substantiam significans premittitur, et ter repetitur uerbum substantiuum, »sum qui sum,« et« qui est: »quibus uerbis nichil aliud quam unitatem essentie et trinitatem personarum figurari credendum est. Quod profecto confirmant consequentia sancti Euangelii secundum Moysen, ad quem locutus est iterum Dominus, dicens: »Hec dices filiis Isrel: Dominus Deus patrum uestrorum, Deus Abraham, et Deus Isaac, et Deus Iacob,  misit me ad uos .« Attende diligenter, »Dominus Deus patrum uestrorum.« Ecce unitas essentie designatur. »Deus Abraham, Deus Isaac et Deus Iacob:« ecce Trinitas personarum. »Deus Abraham,« Deus Pater qui in multis Scripture locis Dei Patris figuram gerit; »Deus Isaac,« Deus Filius, in typum cuius ad immolandum ductus est: »Deus Iacob,« Deus Spiritus sanctus, in cuius mysterium unxit lapidem, iuxta illud Isaie: »Spiritus Domini super me, eo quod unxerit me .« Est ergo sensus, »Deus Abraham et Deus Isaac et Deus Iacob,« id est Deus Pater, Deus Filius, Deus Spiritus sanctus. Alioquin quare istorum trium Deus tantum et tam frequenter diceretur,  et non etiam Deus Moysi, et Deus Samuelis et Deus Dauid, nisi ut trinus ostenderetur, et ut quaternitas in Trinitate non admitteretur?

uIII. Consistamus hic paululum contra seruos inutiles, contra fidei inimicos. Adeste ergo, o Iudei,

Et cantare pares et respondere parati. 
Si Trinitatis mysterium sanctos natiuitatis Dominice precursores penitus latuisset, quare cum tanta ueneratione ternarium Scriptura uetus amplecteretur? Iubet enim Dominus Abrahe: »Sume, inquit, uaccam triennem, et capram trinam et arietem annorum trium .« Audit Isaias seraphim clamantes alter ad alterum: »Sanctus, sanctus, sanctus Dominus Deus Sabaoth .« Ait etiam: »Dominus iudex noster, Dominus legifer noster, Dominus rex noster .« Nota ordinem uerborum. Hinc simile dicit Psalmista: »Benedicat nos Deus, Deus noster, benedicat nos Deus .« Benedicat nos Deus Pater, Dominus iudex noster, sed modo »iudicium omne dedit Filio ;« benedicat nos Deus noster, legifer noster, qui nos redemit, qui nobis legem gratie dedit; benedicat nos Deus Spiritus sanctus, rex noster. Audi et Ieremiam dicentem: »Templum Domini, templum Domini, templum Domini est .« Item: »Ego, ego sum, ego uidi, dicit Dominus: et; Heu, heu, heu! .« Et in Ezechiele! Heu, heu, heu: Dominus Deus .« Sed quid plura? Si adhuc infideles credere  non uultis Trinitatem, consulite Eliam, quare expandit se atque mensus est super puerum tribus uicibus , et quare hydrias aque super holocaustum et super ligna ter iussit effundi. Scriptum quippe est: »Implete quatuor hydrias aqua, et effundite super holocaustum et super ligna. Rursusque dixit: Etiam secundo hoc facile: qui cum fecissent et secundo ait: etiam tertio id ipsum facite: fecerunt et tertio, et currebant aque circa altare, et fossa aqueductus repleta est .« uidetis quomodo in trina effusione consummauit holocaustum suum uir Dei.

IX. Preterea liber Machabeorum secundus ad idem nos inuitat, qui de Heliodoro et satellitibus  eius sic scribit: »Apparuit illi quidam equus, terribilem habens sessorem, optimis operimentis adornatus, isque Heliodoro cum impetu priores calces elisit: qui autem ei sedebat, uidebatur arma habere aurea. Alii etiam apparuerunt duo iuuenes uirtute decori, optimi gloria, speciosique amictu .« Sed quid dicam de beato Iob, quem uos quia incircumcisum dicitis, forsan non recipietis? In libro quidem eius scriptum est: »Ecce hec omnia operatur Deus tribus uicibus per singulos, ut reuocet animas eorum a corruptione, et illuminet luce uiuentium .« Semen Chanaan et non Iuda, quid hoc respondebitis? Sufficiuntne uobis testimonia hec? Non equidem. Quomodo enim paries edificabitur, ubi fundamentum  deficit? Si enim que sursum sunt saperetis, non que super terram , Isaie saltem oraculo crederetis, qui Filium Dei tam aperte loquentem introducit, ut nemo gentilis etiam, nedum Iudeus, quidquam contradicere audeat. In eo quippe scriptum est: »Audi me, Iacob, et Isrel, quem ego uoco: Ego ipse, ego primus et ego nouissimus. Manus quoque mea fundauit terram, et dextera mea mensa est celos. Ego uocabo eos, et stabunt simul. Congregamini, omnes uos, et audite, Quis de eis annuntiabit hec? Dominus dilexit eum, faciet uoluntatem suam in Babylone, et brachium suum in Chaldeis. Ego, ego locutus sum et uocaui eum, adduxi eum et directa est uia eius. Accedite ad me, et audite hoc; non a principio in abscondito  locutus sum, ex tempore, antequam fierent, ibi eram; et nunc Dominus Deus misit me, et Spiritus eius .« Quis est porro iste tam imperiose auctoritatis, qui sic loquitur? Constat enim quia Deus est et non homo, qui dicit: »Ego ipse, ego primus et ego nouissimus, et ex tempore antequam fierent, ibi eram.« Sed nunquid Deus Pater est qui loquitur, aut Deus Spiritus sanctus qui dicit: »Ego primus et ego nouissimus?« Deus procul dubio est, et »Antequam fierint, ibi eram.« Sed quis dicit: »Nunc Dominus Deus misit me et Spiritus eius?« Cum Pater nunquam missus legatur, Pater profecto non est, sed Filius eius est.

X. B. Quia de Filio Dei fecisti mentionem, quiddam  mihi iam pridem accidit, quod te latere non uolo. Cum enim perendie cum quodam de filiis Belial, de eorum superstitione contenderem quesiuit a me Ismelita: »Ubinam, inquit, frater, qui Filium Dei credis, inuenisti quod Deus habuerit Filium? nisi forte homines filios Dei adoptiue appellare uelis?« Huius questionis necessitate coacti, compellimur mittere in dexteram nauigii rete, et Scripturarum aquas rationis fuscina rimari, si forte piscando in eis, incidemus in Filium Dei. B. »Beatus uenter qui te portauit et ubera que suxisti !« quia petitio tua non est digna repulsa; sed, quemadmodum consuluisti, fiat uoluntas tua. uideamus ergo quid de Filio Dei ille Salomon rex sapientissimus dixerit, quem etsi constat  fuisse idololatram, certum tamen est quia de eo nichil dixerit hereticum. Hic autem in Celet, id est Prouerbiorum libro, de Filio Dei sic loquitur: »Stultissimus sum uirorum et sapientia hominum non est mecum, non didicis apientiam non et noui sancto rum scientiam. Quis ascendit in celum atque descendit? Quis continuit spiritum in manibus suis? Quis colligauit aquas quasi in uestimento? Quis suscitauit omnes terminos terre? Quod nomen eius est, et quod nomen Filii eius, si nosti?«  Animaduerte itaque sermones istos, et auribus percipe uerba regis huius, ut uideas et scias de quo loquitur hic, utrum de aliquo Dei secundum adoptionem, filio; an de substantiali et ceterno sibi unigenito, cuius nomen tam affectuose querit  et inuestigat? B. De illo quidem et illius nomine querit cuius »nomen admirabile est in uniuersa terra , et cuius nomen super omne nomen . G. Ita profecto est ut arbitraris, non solum enim hic, uerum in libro Sapientie de cequali Deo Patri Filio idem scribit his uerbis: »uideamus, inquiunt Iudei, si sermones illius ueri sunt, et tentemus que uentura sunt illi, et sciemus que erunt nouissima illius. Si enim est uerus Filius Dei, suscipiet illum et liberabit illum de manu contrariorum .« Ecce nunc palam loquitur et prouerbium nullum dicit : uerum enim Filium Dei dixit, ad differentiam eorum, qui non natura, sed nuncupatione Filii Dei uocantur: de quibus Psalmista dicit: »Ego  dixi: Dii estis et filii Excelsi omnes :« de quo manifestius in Euangelio ueritas dicit: »Omnis qui fecerit uoluntatem Patris mei qui in celis est, ille meus frater, et mater, et soror est .« Si ergo fratres Christi, et filii sunt Dei.

XI. Habemus itaque duo congrua de Filio Dei in Salomone testimonia, que si filiis perditionis non sufficiunt, ad Danielem reuertendum est, apud quem Nabuchodonosor in fornace Filium Dei intuens ait: »Ecce ego uideo uiros solutos quatuor ambulantes in medio ignis, et nichil corruptionis in eis est, et species quarti similis est Filio Dei .« Audi, Isrel, audi idololatram, audi alienigenam,  acquiesce gentili qui credere respuis Salomoni. Quis est iste Filius Dei? Porro iste est Filius Dei qui longo post tempore, mirabiliter filius hominis fieri dignatus est. Mirabiliter dicamus: an miserabiliter? sed, ut uerius fateamur, et mirabiliter dicamus et miserabiliter: »quia »O quam admirabile commercium! Creator generis humani animatum corpus sumens, de uirgine nasci dignatus est .« Miserabiliter in nobis, quia »uere languores nostros ipse portauit .« Item mirabiliter in se, quia mirabile mysterium declaratur: »Deus homo factus est ;« et quia, »Exinaniuit semeptipsum, formam serui accipiens .« Miserabiliter autem in nobis, quia uerus Samaritanus iter faciens,  uenit secus uulneratum, et uidens eum, misericordia motus est. »Hoc est igitur mirabile in oculis nostris ,« hoc est illud nouum quod Dominus se creauisse super terram asserit per Ieremiam prophetam dicentem: »Reuertere, uirgo Isrel, reuertere ad ciuitates istas. Usquequo deliciis dissolueris, filia uaga? Quia creauit Dominus nouum super terram, femina circumdabit uirum .« Et notandum quod magis proprie dixit, »circumdabit,« quam si dixisset, generabit: generatio enim proprie dicitur, quando uiro recepto semine mulier impregnatur. uerum quia illa Saluatoris generatio de pura carne uirginis absque aliqua uirilis seminis preiacente materia prouenit, »circumdabit« pulchre dictum est, et non, generabit:  sane tamen utrumque dici potest. Habemus itaque quod querebamus, manifesta uidelicet de Filio Dei testimonia.

XII. Nunc autem ad tertiam in Trinitate personam, Spiritum sanctum, calamum transferamus, quem quidam uentum esse uel sibilum aure mentiuntur. Super quo beatus Hieronymus in Hebraicis Questionibus ita scribit: »Et Spiritus Dei ferebatur super aquas , pro eo quod in codicibus nostris scriptum est ferebatur, in Hebreo habetur, marahahephet [merachephet], quod nos appellare possumus, incubabat siue confouebat, in similitudinem uolucris oua calore animantis. Ex quo intelligimus non de spiritu mundi dici, ut nonnulli arbitrantur, sed de Spiritu sancto, qui et ipse uiuificator  omnium a principio dicitur.« Dicant ergo falsitatis assertores, qui Spiritum sanctum uentum uolunt accipi, quomodo constat quod »uerbo Domini celi firmati sunt, et Spiritu oris eius, omnis uirtus eorum? « Nuper enim accidit, quod tibi relaturus sum.

XIII. Nudiustertius, ut mihi moris est, cum uacuus essem, die solemni Dominica descendi in domum cuiusdam Hebrei, quasi aliquid noui auditurus. Interrogatus igitur a me quid esset Spiritus sanctus, uentum esse respondit. Quid est ergo, inquam, quod dicit Dauid: »Cor mundum crea in me, Deus, et Spiritum rectum innoua in uisceribus meis. Ne proiicias me a facie tua, et Spiritum sanctum tuum  ne auferas a me. Redde mihi letitiam salutaris tui, et Spiritu principali confirma me ?« Preterea liber, inquam, beati Iob, non uidetur uelle Spiritum sanctum aliud esse quam ipsum Deum. In eo enim Eliu filius Barachiel, de Spiritu Domini scribit ita, dicens: »Spiritus Dei fecit me, et spiraculum Omnipotentis uiuificauit me .« Dic igitur, similiter dixi, quis est iste quo innouari Dauid desiderat, pro quo ne sibi auferatur interpellat, per quem se confirmari concupiscit. Sed quis est iste Spiritus Dei, a quo se factum Eliu fuisse testatur? Nonne is est Spiritus de quo ait Psaltes egregius Isrel: »Emittes Spiritum tuum, et creabuntur, et renouabis faciem terre?«   His et aliis auctoritatibus ad hoc aduersarium ueritatis impuli, ut Spiritum sanctum Deum esse, et eumdem Spiritum uentum esse fateretur. Tum ego: Spiritus sanctus, inquam, te iudice, uentus est, et Deus Spiritus sanctus est, ergo et Deus uentus est. B. Profecto uere et syllogistice argumentatus es. Nunc autem de Spiritu sancto prosequamur, ut cuius instinctu hoc opus incepimus, eo consummante peragamus.

XIu. G. Fiat ut postulasti, auctoritates etiam prophetarum de Spiritu sancto quos eodem inspirante proferunt, in unum colligamus. Ait ergo Salomon in libro Sapientie: »Spiritus sanctus discipline effugit fictum, et auferet se a cogitationibus que sunt sine intellectu .« In eodem: »Spiritus  Domini repleuit orbem terrarum, et hoc quod continet omnia, scientiam habet uocis .« In Isaia quoque scriptum est: »Gaudium onagrorum pascua gregum, donec effundatur super nos Spiritus ab Excelso .« Item: »Effundam Spiritum meum super semen tuum .« In eodem: »Spiritus Domini super me, eo quod unxerit me .« Micheas quoque ait: »Ego sum repletus uirtute Spiritus Dei .« In Zacaria etiam inuenitur: »Non in exercitu, neque in robore, sed in Spiritu meo, dicit Dominus Deus .« Sed quid item per singula? Si linguis hominum loquerer et angelorum, non tamen hunc de quo agimus Spiritum explicare possem. Facturi  igitur finem, modumque cursui imponentes, brauium postulamus, non aurum argentumue, seu etiam secularis aure laudisque fauorem mundane. uerum ab illo remunerari petimus, cui seruire regnare est, de quo et a quo diximus, quidquid bene diximus. De cetero ab illis qui hoc opus lecturi sunt, si quis tamen hoc captus amore leget, de omissis uel non sane dictis, ueniam postulamus, ut et de bene dictis, Deo grates persoluat, eumque pro nobis imploret, quatenus uiam uniuerse carnis ingressuri, presto habeamus defensorem nostrum misericordem et pium Dominum Iesum Christum, cui est honor et gloria cum Patre et Spiritu sancto per omnia secula seculorum. Amen.





ALEXANDREIS SIuE GESTA ALEXANDRI MAGNI LIBRIS X COMPREHENSA AUCTORE GUALTERO DE CASTELLIONE
Ex ueteribus mss. bibliothecarum S. Galli et Montis Angelorum in lucem edita opera R. P. F. Athanasii Gugger, S. Galli monachi, superiorum permissu, in monasterio S. Galli, formis eiusdem, anno parte salutis M. DC. LIX.---In-12. 





CANDIDO LECTORI SALUTEM.

En tibi, candide Lector, opus nouum, ut sit antiquum, nusquam, quod sciam, editum  , a multis cupide inspectum et desideratum, non minus antiquitate quam eruditione uenerabile. Auctor est quidam Gualterus de Castellione: scripsit annis abhinc trecentis circiter, uir ut in petica, sic in omni disciplinarum genere, precipue sanctarum litterarum cognitione instructissimus. Gesta Alexandri M. sic prosequitur, ut et ingenii acumine, et iudicii acrimonia cum ueteribus illis, quos egregie emulatur, in certamen uenire posse uideatur; uenustus totus et floridus, plenus succi, sententiis densus, et sepe seipsum uelut excedens, auream illam Q. Curtii breuitatem non solum imitatus, sed etiam assecutus. In hoc edendo nactus sum exemplaria duo mss. uetusta, alterum ex bibliotheca celebris monasterii Montis Angelorum, ordinis S. P. Benedicti, a R.mo eiusdem cenobii; eruditissimoque abbate mihi communicatum, alterum uero ex nostra, id est S. Galli uetere armario depromptum, et glossa interlineari explicatum, quam et prius illud exemplar, sed rariorem habet, prorsus ut persuadear in scholis hunc auctorem olim publice prelectum fuisse: ut quod de Aristotelis philosophia coniuncta cum pomeridiana rhetoricorum exercitatione traditur, id de Q. Curtio, et hoc auctore alternis in humanioribus explicato factum fuisse coniecturem. uidetur id ex epitaphio, quod sibimet auctor concinnauit, haud obscure colligi posse. Ut tamen in rebus humanis nichil est ex omni parte beatum, ita sunt in hoc opere que displicere possint politioribus. Equidem ut de iis taceam que necessitas extorsit, uti sunt topographus, Mesopotamia, Ierusalem, etc., tantus auctor beneficio cesure utitur forte nimis frequenter. Deinde Grecorum uocabulorum fuit negligentior, ea pleraque cum prefectorum militarium sint, et ex Historia Curtii, Plutarchi, etc., petantur,  mutarique citra rerum gestarum confusionem non potuerint, ne lector offenderetur, mutato charactere, additoque asterisco notantur, mutatis solum propriis, que secum errorem trahunt et quibus ne Curtius utitur. Atque ut de uoce Darius , taceam, uoces Grece multe sunt, que ne dialecto saluari possunt, ut Symmachus, Nicanor, etc., quanquam quid Grecis non licet? cum et uirgilius Orionem pro libitu uariet. Erant et inusitata quedam et obsoleta uerba Latina, pauca tamen, quorum loco, ne uestis splendida his quasi maculis fuscaretur, alia substitui, illis interim in marginalia plerumque relatis, preter ablatiuum, mediante, qua uoce, quia sepe utitur, delectatus esse uidetur. Discrepabant insuper exemplaria non sola uerborum traiectione, que leuis est, sed etiam diuersitate, ut ambo haberentur, omissis tamen erratis, in marginalia reieci pleraque. Librariorum errores grauiores sane ita castigati, ne palam apparerent, facile istos ex mutato charactere coniiciet lector, non enim uerisimile tales illos, nisi forte aliquos ab auctore commissos, cum alioqui sibi contrarius seipsum expugnaret. Dubia nonnulla cum se auctoritate etiam ueterum tueantur, ut uox temulentus, Clytus quod eque per y scriptum reperitur, neminem offendent. Hec sunt quorum te, beneuole lector, admonitum uolui. uale, et fruere, interim, dum alia sequantur, meumque hunc de antiquitate in lucem protrahenda laborem equi bonique consule.



EPISTOLA AUCTORIS  .


 Moris est usitati cum in auribus multitudinis aliquid noui recitatur, solere turbam in diuersa scindi studia, et hunc quidem applaudere, et quod audit, laude dignum predicare; illum uero, seu ignorantia ductum, seu liuoris aculeo, uel odii fomite peruersum, etiam bene dictis detrahere, et uersus bene tornatos incudi reddendos censere. Et mirum est humanum genus a prima sui natura, secundum quam cuncta, que fecit Deus, ualde bona creata sunt, ita esse deprauatum, ut pronius sit ad condemnandum, quam ad indulgendum, et facilius sit ei ambigua deprauare, quam in partem interpretari meliorem. Hoc ego reueritus, diu te, o mea Alexandreis, in mente habui semper supprimere, et opus quinquennio laboratum, aut penitus delere, aut  certe, quoad uiuerem, in occulto sepelire. Tandem apud me deliberatum est te in lucem esse proferendam, ut demum auderes in publica uenire monumenta. Non enim arbitror meliorem me esse Mantuano uate, cuius opera mortali ingenio altiora carpsere obtrectantium lingue petarum, ac mortuo  derogare presumpserunt, quem, dum uiueret nemo potuit equiparare mortalium. Sed et Hieronymus noster, uir tam disertissimus quam Christianissimus, qui in singulis prefationibus, suis emulis respondere consueuit, manifeste dat intelligi, nullum apud auctores superesse securitatis locum, cum uirum tam nominate auctoritatis pupugerit stimulus emulorum. In hoc autem lectores huius opusculi, si quis tamen hoc captus amore leget, exoratos esse uolo, ut si quid in hoc uolumine reprehensibile uel satira dignum inuenerint, considerent arcti temporis breuitatem, qua scripsimus, et altitudinem materie, quam nullus ueterum petarum, teste Seruio, ausus fuit aggredi perscribendam. Et hoc habito respectu, discant saltem ex  dispensatione pleraque tolerari debere; que si quis stricto iure ageret, poterant de rigore iustitie condemnari. Sed hec hactenus. Nunc autem quod instat agamus, et ut facilius possit, quod quesiuerit quis, inuenire, totum opus per capitula distinguamus.



ARGUMENTUM LIBRI PRIMI.


Primus Aristotelis imbutum nectare sacro
Scribit Alexandrum, sceptroque insignit et armis,
Cecropidas regi rursus confederat, arces
Diruit Aonias, numerosa classe profundum
Intrat, et appellens Asiam de naue sagittat.
Parcendumque ratus, hostem sine Marte triumphat,
Elatusque animo sub sole iacentia regna
Iam sibi parta putat, Asiam de uertice montis
Inspicit, et patrias partitur ciuibus urbes,
Pergama miratur, et somnia uisa retractat.



LIBER PRIMUS.


 Gesta ducis Macedum, totum [1 1Kb] digesta per orbem
Quam large dispersit opes, quo milite Porum
uicerit et Darium, quo principe Grecia uictrix
Risit, et a Persis rediere tributa Corinthum,
 Musa refer: qui si senio non fractus [2 1Kb] inermi
Pollice fatorum, nostros uixisset in annos,
Cesareos nunquam loqueretur fama triumphos,
Totaque Romulee squaleret gloria gentis,
 Preradiaret enim meriti fulgore caminus
Igniculis, solisque sui palleret in ortu
Lucifer, et tardi languerent plaustra Boote.
At tu cui maior genuisse Britannia reges
Gaudet auos, Senonum quo presule non minor urbi
Nupsit honor, quam cum Romam Senonensibus armis
Fregit, adepturus Tarpeiam Brennius arcem,
Si non exciret uigiles argenteus anser,
Quo tandem regimen cathedre Rhemensis adepto
Duritie nomen amisit bellica tellus,
Quem partu effusum gremio suscepit alendum
Philosophia suo, totumque Helicona propinans,
Doctrine sacram patefecit pectoris aulam,
Excoctumque diu studii fornace, fugata
 Rerum nube, dedit causas penetrare latentes,
Huc ades, et mecum pelago decurre patenti,
Funde sacros fontes, et crinibus imprime laurum,
Ascribique tibi nostram patiare camenam.
   Nondum prodierat nature plena tenellis
Infruticans lanugo pilis, matrique parabat
Dissimiles proferre genas, cum pectore toto
Arma puer sitiens, Darium dare iura Pelasgis
Urbibus [3 1Kb] , imperiique iugo Patris arua prementem
Audit, et indignans, his uocibus exprimit iram:
Heu quam longa quies pueris! nunquamne licebit
Inter funereas [4 1Kb] acies mucrone corusco
Persarum damnare iugum, profugique tyranni
Cornipedem lentum celeri preuertere cursu,
 Confusos turbare duces, puerumque leonis
uexillo insignem, galeato uertice saltem
In bello simulare uirum [5 1Kb] ? uerumne dracones
Alciden puerum comprensis faucibus olim
In cunis domuisse duos? ergo nisi magni
Nomen Aristotelis pueriles terreat annos,
Haud dubitem similes ordiri fortiter actus.
Adde quod etati florenti [6 1Kb] corpore paruo
Maior inesse solet uirtus, uiridisque iuuente
Ardua uis supplere moras, semperne putabor,
Nectanebi [7 1Kb] proles? aut [8 1Kb] degener arguar? absit!
Hec ait [9 1Kb] , hec secum dubitanti corde perorat:
Qualiter Hyrcanis [10 1Kb] si forte leunculus aruis
Cornibus elatos uidet ire ad pabula ceruos,
Cui nondum totos descendit robur in armos,
 Nec pede firmus adhuc, nec dentibus asper aduncis
Palpitat, et uacuum ferit improba lingua palatum,
Effunditque prius animo, quam dente cruorem,
Pigritiamque pedum redimit matura uoluntas.
Sic puer effrenus [11 1Kb] totus bacchatur in arma,
Inualidusque manu gerit alto corde leonem,
Et preceps teneros audacia preuenit annos.
   Forte macer, pallens, incompto crine magister
Nec facies studio male respondebat, apertis
Exierat thalamis, ubi nuper corpore toto
[uers 72.] Perfecto logices, pugiles armarat elenchos.
 O quam difficile est studium non prodere uultu!
Liuida nocturnam sapiebant ora lucernam,
Seque maritabat tenui discrimine pellis
Ossibus in uultu, partesque effusa per omnes
Articulos manuum macies ieiuna premebat;
Nulla repellebat a pelle parenthesis ossa:
Nam uehemens studii macie labor afficit artus,
Et molem carnis, et quod cibus educat extra,
Interior sibi sumit homo, fomenta laboris.
Ergo ubi flammato uidit Iuuenem ore minacem [12 1Kb] ,
Accusabat enim occultam rubor igneus iram,
Flagitat, unde animus incanduit, unde doloris
Materiam traxit? que tanta efferbuit ira?
Ille sui reuerens faciem monitoris, ocellos
Supplice deiecit uultu, pronusque sedentis
 Affusus genibus, senium lugere parentis
Oppressum imperio Darii, patriamque iacentem
Conqueritur lacrymans, lacrymisque exaggerat iras [13 1Kb] ,
Atque hec dicentem uigili bibit aure magistrum:
   Indue mente uirum, Macedo puer, arma capesse:
Materiam uirtutis habes, rem profer in actum:
Quoque modo id possis, aurem huc aduerte, docebo.
Consultor procerum, seruos contemne bilingues,
Et nequam; nec quos humiles natura iacere
Precipit, exalta; nam qui pluuialibus undis
Intumuit torrens, fluit acrior amne perenni:
Sic partis opibus, et honoris culmine, seruus
In dominum surgens truculentior aspide surda
Obturat precibus aures, mansuescere nescit.
 Non tamen id prohibet rationis calculus, ut non
Exaltare uelis, si quos insignit honestas,
Quos morum sublimat apex, licet ampla facultas,
Et patrie desit et gloria sanguinis alti.
Nam si uera loquar, auferre pecunia mores,
Non afferre solet; etenim inter cetera noctis
Monstripare monstro nichil est corruptius isto.
Quem uero morum, rerum non copia ditat;
Quem uirtus extollit, habet quod preferat auro;
Quo patrie uitium redimat, quod conferat illi
Et genus et formam, uirtus non queritur extra.
Non eget externis, qui moribus intus abundat.
Nobilitas sola est animum que moribus ornat.
   Si lis inciderit, te iudice, dirige libram
Iudicii, nec flectat amor, nec munera palpent,
 Nec moueat stabilem persone acceptio mentem.
Muneris arguitur accepti censor iniquus;
Munus enim a norma recti distorquet acumen
Iudicis, et tetra inuoluit caligine mentem.
Cum semel obtinuit uitiorum mater in aula
Pestis auaritie, que sola incarcerat omnes
uirtutum species, spreto moderamine iuris,
Curritur in facinus, nec leges curia curat.
   Parce humili, facilis oranti, frange superbum.
Grande aliquid si uelle tenes, et posse tenebis,
[uers. 127.] Castra moue, turmas instaura, transfer in hostem
 Si conferre manum, dum luditur alea Martis,
Debilis et nondum matura refugerit etas,
Te tamen armatum uideant hilaremque caterue,
Pugnantem precibus, monituque minisque tonantem.
Profuit interdum dominis pugnare iubendo.
Nam dum castra metus calcat, dum languida terror
Agmina prosternit, dum corda manusque uacillant,
Si grauis hortatu preceptor inebriat aures,
Se timor absentat, et sic formidine mersa
Irruit in ferrum monitis effrena iuuentus
Hostibus ante alios primus fugientibus insta:
Quod si forte tuus repetat [14 1Kb] tentoria miles,
Agmina retrogrado fugiens hostilia gressu,
Ultimus a tergo [15 1Kb] fugias, uideantque morantem,
 Indecoresque fuga pudeat sine rege reuerti.
Interea metire oculis, quot millibus instent,
Quot peditum turme, quot fusi e uallibus adsint,
Quot solem galeis equites clypeisque retundant.
Nec te terruerit numerus, si molliter illos
uideris instantes, rue primus in arma sequentum,
Primus equum uerte, pressoque relabere freno,
Hic uigor emineat tuus, affectusque tuorum,
Et feruens animus, durique peritia Martis,
Hic equus opponatur equis, hic ensibus ensis,
Hic clypeus clypeis, hic obruta casside cassis.
uix liceat uictis uictori offerre tropeum [16 1Kb] .
   Cumque uel intrabis uictis tradentibus urbem,
uel si restiterint, portas perfregeris urbis,
Thesauros aperi, plue donatiua maniplis;
 uulneribus crudis, et corde tumentibus egro
Muneris infundas oleum, gazisque reclusis
Unge animos donis, aurique appone liquorem.
Hec egre menti poterit medicina mederi.
Sic inopi diues, largusque medetur auaro.
At si forte animo res non responderit alto;
Copia si desit, uel si minuatur aceruus,
Non minuatur amor, non desit copia mentis
Allice pollicitis, promissaque tempore solue:
Munus enim mores confert, irretit auaros,
Occultat uitium, genus auget, subiicit hostem.
Non opus est uallo, quos dextera dapsilis ambit,
Nam seu pax uigeat, seu rupto federe pacis,
Regnet, et in toto discordia seuiat orbe,
Principibus dubiis, subitumque timentibus hostem,
 Est dare pro muro, et solidi muniminis instar:
Non murus, non arma, ducem tutantur auarum.
Cetera quid moneam? sed non te emolliat intus
Prodiga luxuries, nec fortia pectora frangat
Mentis morbus amor, latebris et murmure gaudens.
Si Baccho uenerique uacas, qui cetera subdis [17 1Kb]
Sub iuga uenisti, periit delira uacantis
Libertas animi, ueneris flagrante camino,
[uers. 180.] Mens hebet interius, rixasque et bella moueri
 Imperat, et suadet rationis uile sepulcrum.
Ebrietas, rigidos eneruant hec duo mores.
Parca uoluptates sit eis explere uoluntas,
Qui leges hominum, et mundi moderantur habenas.
   Dirigat ergo tuos, studio celebrata priorum,
Actus iustitia, et per te reuocetur ab alto
Ultima, que superum terras Astrea reliquit.
Nec desit pietas, pudor, et reuerentia recti,
Diuinos rimare apices, mansuesce rogatus,
Legibus insuda, ciuiliter argue sontes.
uindictam differ, donec pertranseat ira,
Nec meminisse uelis odii post uerbera; si sic
uixeris, eternum extendes in secula nomen.
   Talibus informans monitor [18 1Kb] uirtutis alumnum,
Imbuit irriguam fecundis imbribus aurem,
 Et thalamo cordis mores impingit honestos.
Ille libens sacris bibulas accommodat aures
uocibus, extreme commendans singula celle.
Mens igitur laudum stimulis sibi credula feruet.
Germinat intus amor belli, regnique libido [19 1Kb] .
Iam timor omnis abest, iam spes preiudicat annis,
Iam fruitur uoto, iam mente proteruit in hostes,
Iam regnat, iam seruit ei quadrangulus orbis.
Ergo ubi que ferule pueros emancipat etas
Aduenit, Macedo ciuiliter induit arma,
Non sibi, sed patrie, uiuitque in principe ciuis.
Tiro quidem, sed mente [20 1Kb] gigas, sed pectore miles
Emeritus; tunc indomitum, tunc tanta uideres
uelle Neoptolemum, que uix [21 1Kb] expleret Achilles,
Nec [22 1Kb] solum in Persas, quos contra iusta querele
 Causa sibi fuerat, parat insanire, sed ipsum
Et totum, si fata sinant, coniurat in orbem.
   Urbs erat auctoris nomen sortita Corinthus,
Quam situs ipse loci, quam rerum copia maior,
Quam patrum, et populi, quam regum firma uoluntas
Sanxerat, ut regni caput, urbs primaria ut esset [23 1Kb] ;
Hanc euangelico propulsans idola [24 1Kb] uerbo
Paulus, ad eterni conuertit pascua ueris:
Hic igitur Macedo, ne iura retunderet urbis,
Post patris occasum sacrum diadema uerendo
Imponens capiti [25 1Kb] , sceptro radiauit eburno.
Stat procerum medius, stipat latus eius utrumque
Canities ueneranda patrum, mitisque senectus;
 Quorum iuris erat toti disponere regno,
Per quos insidiis obsistitur obice, uallo
Consilii, potiusque ualent interprete lingua,
Quam pugnante manu tractare negotia belli,
Et gerere armorum curas, quam cingier armis;
Eminus assistunt, pauloque remotius illi,
Effrene mentis, quorum sub pectore robur
Imperat ingenio, et Nestor succumbit Achilli,
Principis a facie uatum grege cinctus inermi
Sedit Aristoteles, molli uelatus amictu,
[uers. 234.] Iam rude donatus, fatisque prementibus annos
 Curuus, et impexos castigat laurea crines.
Contemplans igitur Macedo per singula uires,
Pascitur intuitu procerum, et que maxima dudum
Crescere non poterat, uehemens audacia creuit
Regis ad aspectus, et quem conceperat ante
Ampliat affectum, cordisque reuerberat aures
Applausus populi, maioraque uiribus audet.
Accedit facies animo, mentique profunde
Respondent oculi, totoque accenditur ore.
Sic fuit ex facili regem cognoscere promptum;
Ornamenta licet regi regalia desint,
Lucidus obryzo crinalis circulus auro,
Et que flammiferis [26 1Kb] ignescit purpura gemmis,
Sola tamen loquitur uultus reuerentia regem.
   Mensis erat, cuius iuuenum de nomine nomen,
 A quo uitis habet quod floreat, uua propinet
Quod bibat autumnus, et quod sibi bruma reseruet,
Cum tumet in fructum seges ardua, iamque parabat
Retrogradum Phebus radiis incendere Cancrum,
Cum Macedo assensu pariter uulgique ducumque
In regem erigitur, lectosque ad bella quirites
Diuidit in turmas, quorum bis millia bina
Quingentique equitum numerus fuit, omnibus idem
Impetus armorum, sed eos discriminat etas.
Nec iuuenes solum, sed quorum cana uetustas
Testis militie, et probitas sub patre probata,
Legit Alexander; ductor princepsque cohortis
Nullus erat, qui non sexagenarius esset;
 Usque adeo, positis ut si quis cominus armis
Principia inspiceret castrorum, siue quiritum
Prefectos, equites non crederet, imo senatum.
Preterea peditum quater octo millia bello
Instaurat, quibus arma sudes, et Daca bipennis
Et que lethifero contorta uolumine glandes
Funda iacit, gladiusque, et uite prodigus arcus,
Lunatique orbes, et preuia mortis arundo,
Incutiunt hastas, uerubusque minantur acutis:
Pectora thorace, et ceruix secura galero est,
Quos licet armarit telo prestantior omni
uirtus, tam uoluisse tamen supponere mundum
Quam potuisse sibi, tam paucis millibus, eque
Miror Alexandrum, monstroque simillima fati
Hec series, tot regna, uni submittere paucos.
    In tanto rerum strepitu mundique fragore,
Cum tremeret totus uariis rumoribus orbis,
Subtrahere auxilium, dubiumque lacessere Martem.
Detrahere absenti, suasu Demosthenis [27 1Kb] , ipsi
Cecropide, et uires opponere uiribus ausi.
Aestuat auditis Macedo; maturius ergo.
Castra mouere iubet Danais [28 1Kb] sic cominus hosti
Improuisus adest, et muris applicat alas [29 1Kb] .
Interea senibus in Palladis arce receptis
Aeschinus [30 1Kb] eloquitur, cepte et [31 1Kb] Demosthena litis
[uers. 288.] Arguit, et pace ostendit nil tutius esse.
 Dum sibi mandatas legatio mutua partes
Exsequitur, patrie tactus nutricis amore
Rex fedus renouat, pacemque redintegrat urbi,
Artibus ingenuis, studiisque uacare, sereno
Annuit his uultu, Martemque remittit agendum.
Inde ubi discordes iterum sibi iunxit Athenas.
Impiger ad ueteres rapto [32 1Kb] uolat agmine Thebas.
Aonide, muros iuuenum stipante corona,
Armati assistunt, portasque intrare uolenti
Obiiciunt, quem si dominum patienter habere,
Si prece, non armis uellent occurrere, si sic,
Ut decuit, cepte fraudis scelerisque pigeret,
Fortassis poterant torrentem inhibere furoris,
Incolumemque statum uite, ueniamque mereri.
Sed quoniam etatem simul et contemnere regem
 Presumpsere, sibi merito sensere tyrannum.
Dum super excidio Macedo deliberat urbis,
Iam populo uariis afflicto cladibus, adsunt
Collecti satrape e uicinis urbibus, omne
Qui genus accusent, recolantque ab origine gentem
Intentam sceleri, et Grecorum cede madentem:
Progenitos serpente patres, semperque minores
Cordibus infusum patrium seruasse uenenum.
Quis fastus Niobes, quis sparsam sanguine nati,
Femineum nescit ululasse per agmen, Agauen?
Quis flammas Semeles, quis regem lumine cassum
Nesciat in proprios reuolutum turpiter ortus?
Preterea partos infando semine, damno
Totius Europe, sibi concurrisse gemellos?
 His accensa supercandescit [33 1Kb] principis ira,
Accingique suos pugne iubet. Inde parato
Mille equitum cuneo, tumidam circumuolat urbem,
Menibus arcere hos ciues nituntur, eosque
Plurimus inuoluit telorum cominus imber.
Nec minus interea pedites exscindere muros
uectibus incussis [34 1Kb] ualidisque ligonibus ardent.
Hos ne missilibus deterreat hostis ab alto,
Ut tuti lateant, alii testudinis instar
Letibus arcendis iunctis umbonibus instant.
Iam pede subducto, iam mole minante ruinam,
Precipiti saltu, qui uiui forte supersunt
Aonide fugiunt, seque in secreta receptant.
At Danai, saxis cedentibus, hoste remoto
Per murum fecere uiam: ruit omnis in urbem
 Turba, perit nullo discrimine sexus et etas
Omnis; adest etiam ductor Pelleus, et ipse
Inuehitur Thebas armis stipatus, eique [35 1Kb]
Accessit Cloades fidus, magnoque canebat
Regi dulce melos, lyricisque subintulit ista:
Clara deum proles Macedo, fortissime regum
Cui fauet astrorum series, cui quatuor orbis
Climata despondent, filo properante, Sorores;
Cuius, ut inuictus uictis, et parcere scires
Supplicibus uictor, et debellare rebelles,
[uers. 343] Diuinis toties monitis armauit anhelum
 Pectus Aristoteles: tunc hanc rex funditus urbem
Excidio [36 1Kb] delere paras? his sedibus ortus
Liber, thuricremis sua quem colit India templis.
Heccine terra deos tulit, auctoremque tuorum
Nutriit Alciden, cuius supereminet omnes
Edomitum toties laus deriuata per orbem?
En muri et structe modulis Amphionis arces
Disce pius uictis, uincendis esse cruentus.
Instabile est regnum, quod non clementia firmat,
At si tanta tibi ciues torquere uoluntas,
Soli parce solo, diuisque ignosce locorum.
Finierat Cloades, sed stat sententia regis,
Propositique tenax ire permittit habenas,
Aequarique solo turres, ac menia primo
Imperat, et reliquam uulcano fulminat urbem.
    Postquam digna satis compescuit ultio Dircen,
Iamque nouo didicit seruire Beotia regi,
Dispositis Macedo pariter patriaque domoque,
In Darium seuire parat; minus ergo peritos
Armorum, minus audaces, fameque minoris [37 1Kb]
Segregat, et patriis tutelam deputat Argis,
Inde rates uariis rerum speciebus aceruat [38 1Kb] ,
Nec tanto libuit paucas adhibere labori,
Namque quater ductus, nisi ter senarius obstet
Nauigii numerum quinquagenarius equat.
   Iamque ubi ueliuolum tenuit mare libera classis,
Intenditque fugam, nec iam ulla momordit arenam
Anchora, cum patrio discederet incola portu,
Stridula, discussit concentibus era [39 1Kb] miris,
uox hominum presaga mali, mistusque tubarum
 Infremuit clangor, totumque remugiit equor.
O patrie natalis amor sic allicis omnes!
O quantum dulcoris habes! fugitiua per altum
Classis dum raptim patrie furatur alumnos,
Sponte licet properent Persarum inuadere fines,
Nec trahat inuitos ad prede premia ductor;
Sola tamen reuocat patrie dulcedo uolentes,
Nec sinit a patria diuelli, mentis acumen,
Sed dulces oculos animumque retorquet ad Argos,
Donec ab intuitu longe decrescere uisus
Europe defecit apex, portusque recessit.
Tanta sub inuicto bellandi corde uoluptas [40 1Kb] ,
Tanta parentis erat obliuio, tanta sororum.
Solus ab Inachiis declinat lumina terris
 Effrenus Macedo; qui cum Cilicum prius arua
Collibus eductis Asiamque emergere uidit,
Gaudet, et angustum uix gaudia tanta receptat [41 1Kb]
Pectoris hospitium; remis incumbere nautas,
Nec solum tensis ultra se credere uelis,
Letitia damnante moram iubet. Ocius illi
Haud segnes per transtra parant assurgere dicto
Principis, et multo castigant uerbere pontum.
Tantum aberat classis portus statione, lapillum
Quantum funda potest celeri transmittere iactu:
[uers. 398.] Eminus emissa Pelleus arundine terram
 uulnerat hostilem, faustumque hoc predicat omen
Tota cohors, letosque ferunt ad sidera plausus.
Nec mora, littoreis immergitur uncus arenis.
Exonerant primo naues [42 1Kb] celerique uolatu
Exsiliunt, uiridique locant in littore castra.
Deinde uacant epulis, ac dum solemnia tractant
Pocula, continuant sere conuiuia nocti.
   Tertia pars orbis, cuius ditione teneri
Olim dicta fuit, eius quoque nomen adepta est,
Hec Asia est, uasto quam gurgite solis ab ortu
Terminat Oceanus, et ab austro extendit in arcton
A Borea Tanais, simul et Meotidos unda
Claudit, ab Europa nostrum discriminat equor.
Huic soli ex equo cessit partitio mundi,
Cumque sit una trium, solam hanc discindere mundum
 Topographi perhibent, igitur breuiore duabus
Contentis spatio, medium non inuidet orbis:
Hic situs est Asie, sed et illam mitis obumbrat [43 1Kb]
Cesaries nemorum, fluuiorum cursus inundat,
Nobilium multa regionum laude superbit;
Hic diues gemmis elephantibus India barrit,
Bis serit, et fruges toties legit, instat ab arcto
Caucasus, irriguo paradisus spirat ab ortu,
Hec habet Assyrios, Medos et Persida, quarum
Parthia nunc nomen, quam Mesopotamia finit.
Hec Babylonis opes, Chaldeaque regna receptat,
Hec Arabum terras redolentes thure Sabeo,
In quibus ille labor logicorum nascitur, una
Semper auis Phenix, uicinaque cinnama myrrhe.
 Hinc Syriam Euphrates, illinc gens Armena tangit,
Diluuiique memor superis celoque minatur.
Inde Palestine cunctis supereminet una
Unius Iudea Dei, Ierosolyma terre:
In centro posita est; ubi uirginis edita partu
uita obiit, nec stare Deo moriente renatus
Sustinuit, sed pertremuit [44 1Kb] perterritus orbis
Totque Asie partes, quas si meus exaret omnes
Aut seriem scindet stylus, aut fastidia gignet.
   Iamque sub auroram uolucrum garrire solebat [45 1Kb]
Et lucem tenui precedere lingua susurro.
Lucifer emerite confinia noctis agebat,
Astrorumque fugam solis precursor anhelo
Maturabat equo, facili cum membra sopore
Soluit Alexander; igitur cum sole retusum
 Prospexit primo pelagus radiosque natantes.
Emicat ex templo castris, et in ardua montis
Erumpens, Asie metitur lumine fines.
Hinc ubi uernantes cereali gramine campos
Tot nemorum saltus, tot prata uirentibus herbis
Lasciuire uidet, tot cinctas menibus urbes,
Tot Bacchi frutices, tot nuptas uitibus ulmos:
Iam satis est, inquit, socii; mihi sufficit una
Hec regio, Europam uobis patriamque relinquo.
[uers. 452.] Sic ait, et patrium ducibus subdiuidit orbem.
 Nam timor ille ducum 
Regnorum quecunque iacent sub cardine quadro
Iam sibi parta putat, sic a populantibus agros
Liberat, et pecorum raptus auertit ab hoste.
   Iamque iter arripiens Cilicum sibi uindicat arces
Conciliatque pii clementia principis urbes.
Pluris Alexandro fuit hec solertia, quam si
Sanguinis impensa Martem tractaret, agitque
Pace uices belli, cum parcit et obruit hostem,
   Inde rapit cursum Phrygieque per oppida tendit
Ilion, et structos uiolato federe muros
Idaliosque legit saltus, quibus ore uenusto
Insignem puerum pedibus Iouis aliger [46 1Kb] uncis
Arripuit, gratumque [47 1Kb] tulit super ethera munus;
Dumque uetustatis saltem uestigia querit
 Sedulus, occurrit [48 1Kb] fluuiali consita riuo
Populus, Oenones ubi mechi falce notata
Scripta latent Paridis, tenerique leguntur amores,
Densa subest uallis ubi litis causa iocose
Tractata est, cum iudicium temerauit adulter
Unde mali labes, et prima effluxit origo
Iliaci casus, et Pergama diluit ignis.
Nunc reputanda quidem parui; sed quanta fuerunt
Coniicitur, testatur enim uetus illa ruina,
Ingens quam fuerit [49 1Kb] Troie mensura ruentis.
Tot bellatorum Macedo dum busta pererrat,
Argolicos inter cineres, manesque sepultos,
Quos tamen accusant titulis epigrammata certis,
Ecce minora loco, quam fama uidit Achillis
 Forte sepulcra sui, tali distincta sigillo:
Hectoris Aeacides domitor, clam, incautus, inermis
Occubui [50 1Kb] Paridis traiectus arundine plantas.
Hec breuitas regem ducis ad spectacula tanti
Compulit, et sterilem mulso satiauit arenam,
Et suffire locum sumpta properauit acerra:
O fortuna uiri superexcellentior, inquit,
Cuius Meonium redolent preconia uatem,
Qui licet exanimem distraxerit Hectora, robur,
Et patrem patrie summum tamen illud honoris
Arbitror augmentum, quod tantum tantus habere
Post obitum meruit preconem laudis, Homerum;
O utinam nostros, resoluto corpore, tantis
Laudibus attollat non inuida fama triumphos!
 Nam cum lata meas susceperit area leges,
Cum domitus Ganges, et cum pessumdatus Atlas,
Cum uires Macedum Boreas, cum senserit Ham mon,
Et contentus erit, sic solo principe mundus,
Ut solo sole: hoc unum mihi deesse timebo,
Post mortem cineri ne desit fama sepulto,
Elysiisque uelim hanc solam preponere campis,
Neu uos excutiat cepto, gens prouida, bello,
Argolici, fortuna licet quandoque minetur
Aspera, que nunquam uultu persistit [51 1Kb] eodem.
[uers. 506.] Blanditiis indignus erit, mollique potiri
 Fortuna, qui dura pati, uel amara recusat.
Nam que dura prius fuerant mollescere uidi,
Neu uos sollicitos agat ignorantia ueri,
Unde hec tanta mea surgat fiducia menti,
Occultum hoc uestris impertiar auribus unum.
   Cum patris interitu nutaret Grecia merens,
Pausaniasque scelus, et cedem cede piasset,
Nocte fere media, somnum suadentibus astris,
Puluinar regale premens penetralibus altis
Solus eram, socios laxabat inertia somni:
At mea peruigiles urebant pectora cure,
Cumque super regni ratio nouitate labaret,
Incertus sequererne hostes, patriamne tuerer?
In neutro stabilis facturus utrumque uidebar,
Ecce locum subita radiantem lampade sensi,
 Et celeste iubar noctis caligine pressa
Irrupisse fores, tenebrasque diescere uidi,
Cum timor urgeret mentem, testemque pauoris
Sentirem trepidos sudorem errare [52 1Kb] per artus,
Adfuit etheriis, hominem si dicere fas est,
Ingenua grauitate, plagis, quem barbara texit
Multiplici uestis mistim distincta colore,
Cuius, ut ire solet filo radiante sacerdos,
Gemmea flammantes tangebat [53 1Kb] fimbria plantas.
Aurea rorifluos crispabat lamina crines,
Pectoris in medio bisseni schemate miro
Ardebant lapides, gemmarum luce superbi.
Nescio quod nomen, pretendere uisa figuris
Signabat mediam tetragrammata lamina frontem,
 Sed quoniam mihi barbaries incognita lingue
Huius erat, legere hanc me non ualuisse [54 1Kb] fatebor.
Presulis occultum caput amplexante tiara,
Pesque uerecundus talari ueste latebat,
Qui nisi me uerbis prior aggrederetur, habebam
Quod breuiter possem scitari, quis? quid? et unde?
Egredere, o Macedum fortissime, finibus, inquit,
A patriis, omnemque tibi pessumdabo gentem.
At si me tibi forte uides occurrere talem,
Parce meis, dixit, superas decessit in auras [55 1Kb] ,
Discedensque domum miro perfudit odore:
Hoc duce dura manus, hoc principe bella mouetis;
Sic fatur, celeresque gradus ad castra retorquet.
uera tamen docuit: etenim cum uictor adire
 Post Tyron euersam multa legione pararet
Ierusalem, templumque Dei uiolare, domosque
uelle putaretur, inuicti principis iram
Preueniens urbis sacro comitante senatu
Exierat tali summus cum ueste sacerdos,
Qualem in siderio rex presule uiderat ante,
Quam tanquam cognoscat, equo descendit, eumque
Pronus adorauit, cunctis mirantibus, illum
Impendisse homini decus, unum quod sibi pridem
Iusserat impendi, tunc rex legione sequentum
[uers. 560.] Exclusa, paucis intrat comitantibus urbem,
 Et quod ab Hebreis monitus fuit, obtulit illic
Pacifica, et multo ditauit munere templum,
 Iamque ualefaciens indulto Marte beate
Urbis perpetuo donauit munere ciues.



ARGUMENTUM LIBRI SECUNDI.


Preparat ad pugnam Darium Persasque secundus,
Scribit Alexandro Darius, populumque recenset,
At Macedo fatale iugum mucrone resoluit,
Seque sibi recipit, morbum curante Philipp
Stant hinc inde acies, Cilicum conclusa iugosis
Faucibus, iniusti Sisenem premit alea fati.
Spernitur a Persis ducibus, licet utile docti
Consilium Thymodis * placuit committere fatis.
Omne simul robur, socios hortatur ad arma
Acer uterque ducum, plaudentibus assonat er [56 1Kb] .



LIBER SECUNDUS


 Ultorem magnum patrie, iam fata minantem,
Nuntia Persarum discurrens fama per urbes,
Desidie torpore grauis, luxuque soluti,
Terrifico strepitu Darii concusserat aures,
Qui licet imperio maior, munitior armis,
Obsequiis [57 1Kb] regum, pretioso ditior ere,
uiribus excedens, euo maturior esset
Bellatore nouo; tamen experientia Martis,
Qua desuetus erat, et pax diuturna labantes
Impulerant regis animos, ut in omnibus esset
Inferior duce, quo poterat prestantior esse,
Si mens tanta foret pugnandi quanta facultas,
Ne depressa [58 1Kb] tamen errore, minusque rigoris [59 1Kb]
Regia maiestas uideatur habere, superbo ·
Intonat ore minas Darius, gentesque subactas
 Colligit in castris, cuius per regna uolante
Ocius edicto, ruit omnis in arma iuuentus.
   Interea a Dario, ne nil fecisse uideri
Possit, Alexandro legatur epistola talis:
Rex regum Darius, consanguineusque deorum
Scribit Alexandro famulo. Licet indole clarus,
Parce puer teneris et adhuc crescentibus annis,
Non est apta legi, que non maturuit arbos,
Quos tibi sumpsisti, temerarius exue cultus
Armorum, et caste gremio te redde parentis,
Queque tue potius etati congrua, misi
Lora tibi, teretemque pilam, forulosque capaces
In sumptus comitum, fomenta uieque leuamen;
At si tanta tuum uexat uesania pectus [60 1Kb]
 Ut paci lites, et amico preferat hostem:
Non equites, uerum furiata mente clientes
Emittam, qui te correptum uerbere, duris
Affligant penis: tenebrisque perennibus abdant [61 1Kb] .
   [uers. 608.] Frendit Alexander modice turbatus, eisque
 Qui sibi detulerant Medi mandata tyranni,
Procincte subicit: Meliusque interpretor, inquit,
Et magis egregie uestri munuscula regis;
Forma rotunda pile spheram speciemque rotundi
Quem mihi subiiciam, pulchre determinat orbis.
His in subiectos mihi Persas utar habenis
Cum uictor Darii ueteres effregero gazas:
Sic ait, et forme regalis imagine ceris
Impressa, uario legatos munere donat.
   At Darius quamuis, fama mediante, recepto
Memnonis excessu labefacto pectore nutet,
Aspera fortune tamen in contraria torquens [62 1Kb]
Conclusus procerum serie, peditumque cateruis
Tendit ad Euphraten, ubi tot radiantibus auro
Gentibus explicit, diffusis equore uasto,
 Tot populis uires dedit in commune uidendas:
Elatusque animo uallum circumdedit, unde
Primo sole locum feriente, recensuit omnes,
Xerxis ad exemplum, donec, nascentibus astris,
Noctiuage [63 1Kb] Phebes precederet Hesperus ortum.
Egreditur uallo, uiridesque effusa per agros
Infinita phalanx, numerumque recognita uincit,
Spargitur, et speciem maioris copia complet [64 1Kb] ;
Sic ubi balantes ad pascua ueris iture
Ut totidem reddat pastor, quot fudit [65 1Kb] ouile
Mane nouo, numerantur oues, quas anxia sortis,
Ne minuat numerum lupus, upilione sinistro,
Capripedi Fauno commendat sedula Baucis.
At prior in Magnum Darii congressus, et acris
 Pugna, sub illustri aduerse, duce Memnone, partis,
Millia nobilium tenuit sexcenta uirorum,
Quos licet inferior numero, sed fortior armis
Fudit Alexander, expugnatamque suorum
[uers. 642.] uiribus intrauit Mide prediuitis aulam
 Gordicum ueteres, Sardis dixere minores [66 1Kb] .
Hic Asiam refluis undarum cursibus arctant
Faucibus angustis gemini confinia Ponti,
Hic ab utroque mari distans Sangarius eque
Littoribus tamen alternis, communicat undas.
Hic Iouis in templo Mide patris alta coruscant
Plaustra, iugumque uetus Asie fatale, sed eius
Funibus inter se subeuntibus [67 1Kb] arte latenti
Complosisque iterum, spatioso tempore nemo
uel reperire caput poterat, uel soluere nodos;
Certa fides, urbis ita disposuisse tenacem
Fatorum seriem, qui uincula solueret, illum
Regno totius Asie debere potiri.
Mouit Alexandrum supplendi fata cupido,
Extollensque iugum, nexus dissoluere tentat,
 Luctatusque breui dum se contendere frustra
Conspicit, astantes ne triste retunderet [68 1Kb] omen:
Quid refert, inquit, proceres [69 1Kb] , qua scilicet arte
Quoque modo tacite pateant enigmata sortis?
Dixit, et arrepto nodos mucrone recidit.
Unde uel elusit sortem, uel sorte reclusit. [70 1Kb] .
   Hinc uenit Ancyram, missis qui Marte retundant
Cappadocum gentes, quibus in sua iura redactis,
Mane iter accelerat Macedo, spatioque diei
Unius, stadia rapidis [71 1Kb] quingenta peregit
Gressibus, accelerans pauidum preuertere regem,
Quippe graues aditus Asie, faucesque locorum
Angustas metuens, Cilicum iam plana tenenti
Obuius ire parat Dario, qui primus Eoo
 Cum sol roriflua stillaret lampade, castra
Mouit ab Euphrate [72 1Kb] , lituis caua saxa resultant,
Respondent ualles, ictusque fragoribus er
Ingeminat strepitus, agitantque tonitrua nubes.
Hic fragor in castris; sed et hic erat agminis ordo.
Ignem quem Perse sacrum, eternumque uocabant,
Axibus auratis argentea pretulit ara:
Alba, Iouis currus, series ducebat equorum;
Celatasque decem gemmis, auroque quadrigas
Tam cultu uarie, quam lingua et moribus, uno
Agmine bis sene comitantur in ordine gentes.
Quosque immortales mentitur opinio uulgi,
Mille fere decies plaustris auroque feruntur:
At consanguinei regis, muliebriter omnes
Millia pretextis ter quinque feruntur amicti.
 Mole graui, medius radiis stellantibus auro,
Inuehitur Darius curru, quem stipat utrinque
Effigies numerosa Deum, quem predicat ardor
Gemmarum, et luxus opulentia barbara regum [73 1Kb] .
Desuper ardentis feruorem temperat estus
Fictilis aurata pendens Iouis armiger ala [74 1Kb] ,
Hunc hastata decem precedunt millia, quorum
Aurum cuspis habet, argentea candet arundo,
Preterea Darius preclaros sanguine reges
[uers. 696.] Contiguos lateri preceperat ire ducentos.
 Neue sit in promptu Danais penetrare tribunal
Regis, munitis peditum prestantibus armis
Clauditur extremum ter denis millibus agmen:
Subsequitur Medi plenus genitrice tyranni
Currus, et uxor adest, natique, et tota supellex
Regia, pellicibus totidem, sub pondere tanto
Quinquaginta fere suspirant plaustra uehendis.
Moris erat Persis ducibus, tunc temporis omnem
Ducere in arma domum, cum tolli signa iuberent.
Sexcentis sequitur inuecta pecunia mulis,
Tercentumque onerat dorso surgente camelos.
Plurimus hoc agmen centenis millibus ambit
Funditor, et leuibus funde iaculator habenis:
Ultima procedit leuis armatura uirorum
Excedens numerum, pedibusque attritus et axe,
 Aurea puluereus inuoluit sidera turbo.
   Interea Macedo profugis uastantibus arua
Cilicie deserta uidens, rapit agmina ductor
Ad loca, que Cyri dixerunt castra priores,
Premissis igitur, duce Parmenione, cateruis,
Tarsum seminecem Persarum seruat ab igne;
Hic, ut scripta ferunt, illustri claruit ortu,
Per quem precipue cecis, errore subacto
Gentibus emersit radius, fideique lucerna;
Purus et illimis, mediam perlabitur urbem
Cydnus, qui gelidos haurit de fontibus amnes,
Contentus sese est, nullasque aliunde ruentis
Admittit torrentis aquas, sed gurgite ludit
Calculus, et refugo lapsu lasciuit arena;
Hic primum didicit Magnus durare salutem
 Nulli continuam, sed mista aduersa secundis [75 1Kb] ,
Impulit hic regem uis presumptiua superbum,
Que potuit potius laudis iactantia dici.
Ergo cum casu luctari fata uideres,
Queque aspirabat ceptis, sors prospera, paulo
Substitit, et Macedum spem desperare cegit.
   Aestus erat, medius cum sole tenente Leonem
Iulius arderet, medioque sub axe diei
Arida Cilicie, fiderat [76 1Kb] uapor igneus arua,
Perfusus Macedo sudore et puluere, membra,
Temperie fluuii captus, specieque liquoris,
Corpore adhuc calido subiectis insilit undis;
Horruit extemplo gelido perfusa liquore
Tota uiri moles, ubi non inuenit apertas
 Spiritus hic uenas corpusque reliquit inane
Frigore, uitalis calor interclusus, aquarum;
Fluctuat afflictus rex, exanimisque suorum
Extrahitur manibus, oritur per castra tumultus
Flebilis, et Graium ruit in lamenta iuuentus:
   Flos iuuenum Macedo, quis te impetus inter amicos
Nudum, quis casus inopina morte subegit?
Improba mobilior folio fortuna caduco,
[uers. 749.] Tigribus asperior, diris immitior [77 1Kb] hydris
 Tisiphone horridior, monstroque cruentior omni.
Cur metis ante diem florentes principis annos?
Hactenus exstiteras mater, quis te impulit illi
uelle nouercari? quem promissum sibi regem
Mundus adoptabat? Sed quis manet exitus illos,
Optime rex, quibus a patria tua castra secutis
Non licet in patriam, loca per deserta reuerti?
Nunquid nos sine te medios mittemur in hostes!
Sed quis dignus erit tanto succedere regi?
   Audiit hec, ut forte rotam uoluendo fatiscens
Ceca sedebat humi Fortuna, animamque resumens
Surgit, et Argolicos, subridens ore sereno,
Increpat usque metus, et secum pauca susurrat:
Inscia mens hominum quanta caligine fati
Pressa iacet! que me toties iniusta lacessit,
 Ius reliquis proprium licet exercere deabus,
Me solam excipiunt, que dum bona confero, magnis
Laudibus extollor [78 1Kb] , si quando retraxero rebus
Imperiosa manum, rea criminis arguor, ac si
Nature stabilis sub conditione teneri
Possem, si semper apud omnes una manerem
Aut eadem, iam non merito fortuna uocarer;
Lex mihi nature posita est sine lege moueri,
Solaque mobilitas stabilem facit. Hec ubi dicta,
Liberior regis iam morbida membra reuisit
Spiritus, et solitos paulisper habere meatus
Cepit, sed nimius urebat uiscera morbus;
Qui tamen attollens erecto lumine uultum:
Ergo, ait, in castris uictum sine Marte cruentus
 uictor Alexandrum capiet [79 1Kb] ? nam proximus hostis
Non medicos segnes, non critica tempora morbi,
Exspectare sinit, spoliis ululabit ademptis
Hostica barbaries, at rex inglorius exsul,
Nudus in hostili, sine laude, iacebit arena.
Si tamen in medicis est, ut reparare salutem
Arte queant medica, faueat medicina, sciantque
Me non tam spatium uite, quam querere belli.
Nec tam mortis agit me, quam dilatio Martis.
Nam licet eger adhuc, si saltem stare meorum
Ante aciem potero, cursu fugitiua rapaci
Terga dabunt Perse, Danaique sequentur ouantes
   Impetus hic regis, precepsque libido cohortes
Mouerat ancipites, ne festinatio cure
Augeret morbum, sed enim spondente Philippo
 Qui comes est a patre datus custosque salutis,
Tres rutili reditus Phebi tamen anxius egre
Exspectat, morbique fugam reditumque salutis:
Hic premissa ducis perturbat epistola regem,
Que medicum damnat, auro tedaque sororis
Corruptum a Dario. Iam tertia sparserat ignes
Explicitum tenebris rutilos aurora per orbem.
Cogitur insontis hausturus pocula ductor
De medici dubitare fide, sed potio postquam
Exhausta est, chartam dextra nutante legendam
Porrigit Archigeni, quam dum legit ille, legentis
[uers. 805.] Nulla notare potest in uultu signa timoris.
 Atque ita subridens: Bone rex, exclude timorem,
Laxa animum curis, sine [80 1Kb] uim medicaminis huius
In uenas recipi; qui me tibi detulit 
Aut ut sic pereas, reliquis ardentius optat
Sedulus, aut nostra marcescit liuidus arte,
 aut in tua damna proteruit,
Qui notat innocuum sceleris, qui proditionis
Arguit insontem, merito non creditur insons.
Nam reus unde reum se nouerit, illud acerbe
Obiiciet, sic iniuste quandoque ligatur
Iustus, et iniustos absoluit curia mendax.
   Hec ubi dicta, metum iubet euanescere regis
Ergo ubi transmissum medicamen ad intima, uenas
Imbuit, emeriti perierunt semina morbi.
Exhilarat uultum color, et pallore perempto,
 Emergit facies niueo liquefacta rubore;
Mens redit, et uirtus rediuiua renascitur intus,
Concurrunt proceres, auidi spectare Philippum
Illius iniiciunt iucundi brachia collo,
Huncque Patrem patrie, seruatoremque salutant;
Rex cum sol rutilo radiaret crastinus axe,
Insigni prouectus [81 1Kb] equo, per castra uidendum
Se dedit, et pauidis excussit mentibus omnem
Segnitiem, uultuque suos ac uoce refecit.
Inde ubi finitimas exercitus obruit urbes,
Et sacra pro dubia, que uouerat ante, salute
Persoluit superis; ferratos menibus Issi
Applicuit cuneos, ubi Parmenio uenienti
Occurrens, urbi deserte a ciuibus infert.
    Queritur hic inter proceres, an debeat ultra
Extendi bellis acies, potiusne sit hostis
Opperiendus ibi? placuit sententia tandem
Hec potior ducibus, inter montana iugosis
Faucibus, hic fatis committere robur utrumque [82 1Kb] ,
Quippe pares illic acies utriusque tyranni
Parmenio censet, angusta ualle, futuras.
At Sisenes, quia rem tacite suppresserat, auro
Creditur a Dario furtim corruptus, eumque
Mors iniusta ferit, non ignorante tyranno.
Iamque superueniens Grecis equitatus ab oris,
Exsilio comitante fugam, duce * Thymode, castris
Infertur Darii, regique salubre propinans
Consilium suadet, ut, dum licet, axe citato
Obliquum retro flectat iter, cursuque uolucri
 Puluereo repetat spatiosos equore campos:
Aut si degenerem pudeat retrocedere regem
Conuerso ne forte gradu uertatur in omen
Triste suis, saltem gazas, et pondera belli
Diuidat in partes, ut si fortuna, quod absit!
Fauerit Argolicis in primo Marte, supersit
Copia, quoque [83 1Kb] recens ruat in discrimina pubes;
Non mediocris enim furor est exponere bellis,
Uno, uelle semel fortune cuncta, sub ictu.
Utile consilium dederat, sed inutile uisum est
Principibus Persis, quorum preuertere regem
[uers. 861.] Mens erat, ut merita deleret [84 1Kb] morte Quirites
 Conductos, etenim gazas dispergere Grecos
uelle putant, ut sic spoliis et rebus onusti
Ad regem Macedum redeant, pacemque reforment.
   Rex, ut mitis erat, satis ac tractabilis, aures
Obstruit his monitis, et pectore saucius: Absit!
O proceres, ait, ut nostro dominetur in euo
Dedecus hoc, perdamne uiros mea castra secutos [85 1Kb]
Castra fidemque meam? nunquam tam seua seueros,
Iamque senescentes, infamia polluat annos;
Sic ait, et grates referens absoluit Achiuos,
Sed regredi regem, profugus ne forte putetur,
Dedecori ascribit, iamiam committere bellum
Ardet, et angustos inter decernere montes,
De gaza primo definit, eoque iubente
 Maxima cum cuneis pars est transuecta Damascum,
More tamen ueterum seruato, regia coniux
Et soror, et proles, in castris fata sequuntur.
Certus abhinc Darius, cum posterus exseret orbem
Luciferum Titan regum concurrere uires,
Ascendit tumulum, modico qui colle tumebat,
Castrorum medius, patulis ubi frondea ramis
Laurus odoriferas celabat crinibus herbas;
Sepe sub hac memorant carmen siluestre canentes
Nympharum uidisse choros, Satyrosque procaces.
Fons cadit a leua, quem cespite gramen obumbrat
Purpureo, uerisque latens sub ueste iocatur
Riuulus, et lento rigat inferiora [86 1Kb] meatu
Garrulus, et strepitu facit obsurdescere montes.
 Hic mater Cybele, Zephyrum tibi Flora maritans
Pullulat, et uallem secundat gratia fontis;
Qualiter Alpinis spumoso uertice saxis
Descendit Rhodanus, ubi Maximianus Eoos
Exstinxit cuneos, cum sanguinis unda meatum
Fluminis adiuuit fusa legione uirorum
Permistusque cruor erupit in ethera, spreto
Aggere terrarum, totumque rigauit Agaunum.
Hinc ad suppositas uulgi procerumque cohortes
Pacifici Darius obliquans luminis orbem,
Accitis ducibus prius, in discrimen ituros
Segregat in partes, demum sic orsus, adultas
Ore pio spirante preces, soloque mereri
Debuit aspectu, facies matura fauorem.
Heredes superum Perse, gens unica bello.
 Cui genus a prisci descendit origine Beli,
Qui primus meruit uenerandus imagine dia
Inter celicolas solio stellante locari,
Soluite corda metu [87 1Kb] , furor est, pugnamque uocari
Dedecet, in Dominum cum seruus abutitur armis;
Ultio, non bellum est, seruos ubi sceptra rebelles
Corripiunt, captosque domant, patriamque tuentur;
Ille puer spurius regni moderamen adeptus
Cuncta sibi cessura ratus, feruore iuuente
Ducitur, et casus ruit improuisus in omnes,
[uers. 914.] Et pugnando mori mauult, quam cedere uictus,
 Et iam spe uacuus, animo lentescit inani,
Damnorumque memor, que Granicus intulit amnis,
Incipit afflictis partim diffidere rebus,
Proh pudor! in rerum dominos quibus omne metallum
Seruit, serui inopes, pauci, sine uiribus audent.
Scire uelim Macedo, quibus, inspirante Megera,
Artibus, illius Cyri te posse potiri
Imperio iactas? cui Lydia, Cresus et omnes
Curuauere genu quocunque sub axe tyranni.
Qui licet exstinctus, me successore, superstes
Regnat, et in uiuo uiuit fortuna sepulti.
Si ueterum monumenta manent; si mente recordor
Scripta patrum memori, quis nos a stirpe gigantum
 Ignoret duxisse genus? quis bella deorum,
Quis coctum laterem, structamque bitumine turrim
Nesciat a proauis? magneque quis immemor urbis
Cui dedit eternum labii confusio nomen?
Ergo agite, o proceres, patrium reuocate uigorem,
Pro patria state, et patrie titulis, et honori
Inuigilate, decet: ne pauper et aduena uictor
Conculcet pedibus ueterum [88 1Kb] monumenta parentum,
At si quem uestrum, quod abominor, improbus hostis
Excutiat campo, profugumque per arua fatiget,
Si mihi, si patrie, si ciuibus arma negatis,
 Uxores saltem, ac nati, quos hostica clades
Obteret [89 1Kb] in castris moneant in castra [90 1Kb] reuerti.
Non tamen id uereor quin iam uictoria Persis
Applaudat ducibus, etenim ludente [91 1Kb] fauilla
Ardere in somnis Macedum tentoria uidi,
uesanumque ducem ritu Babylonis amictum,
Purpureo luxu subeuntem menibus urbis
Ad me perlatum, dehinc euanescere raptum.
Quid moror? eternum testor iubar, aurea solis
Lumina, cui dedimus nostris in finibus ortum,
Hostis erit quicunque fuge laxabit habenas.
   Plura locuturo celeri pede nuntius affert,
Deseruisse locum Grecos, pauidasque cohortes
Consuluisse fuge, iam per compendia saltus
Ad pelagus rapuisse gradum, perque ardua rupis
 Precipitasse uiam, mollem sic principis aurem
Pascit adulator, fluitat percussus inani
Letitia, damnatque moras. Exercitus ergo
Flumine transmisso per saxa, per inuia [92 1Kb] raptim
Querit iter, profugumque parat preuertere regem.
Quo ruitis, peritura cohors [93 1Kb] ? iuuenemne putatis
Inuictum fugere hunc, qui quouis crimine credit
Turpius esse fugam? qui ne fugiatis inertes,
Hoc solum metuit, etenim si forte daretur
Optio talis ei, fugiens an uincere mallet
[uers. 964.] Quam uinci a profugis, hostique resistere uictus?
 Forsitan ambigeret, utrum minus esset honori.
   Iam Chaldea cohors, Isson festina propinquans
Proditur excubiis, auri lapidumque nitore
Fulgurat armorum series, graditurque rapaci
Turbine, puluereo furata uolumine solem.
Prouidus erea currens speculator ab arce
Nuntiat Argolicos, Babylonis adesse tyrannum,
Et genus omne hominum: uix credere sustinet ille,
Quem belli mora sola mouet, prior ergo maniplis
Intonat: Arma, arma, o Danai, prior urbe relicta
Fulminat in Persas, sequitur galeata iuuentus.
Sic ruit in predam ieiuna fauce Lycaon,
Cuius opem sicco mendicat ab ubere pendens
uagitus prolis, tandemque impegit in agros
Cedis amica fames, uacuis concepta sub antris.
 Stat pecus attonitum, quod nec fugere audet, et ipsum
Si fugiat, nemoris alios incurret hiatus.
Copula diripitur canibus, quos ore canoro,
Et baculo, et palmis irritat ab aggere pastor;
Haud aliter Macedum rex debacchatur in illam
Barbariem, que nunc profugum pauitare ferebat,
Hos ubi discretis acies aduersa cateruis
Aspicit in bellum subito prodire uolatu.
Spem sibi mentitam metuens, in prelia mente
Consternata ruit, sed uox et in arma ruentum
Impetus, et discors exercitus agmina turbat.
Quippe uie [94 1Kb] potius, quam bello, hostique terendo
Aptus erat miles, Darius tamen agmine rursus
Disposito, caute secum deliberat, hostem
 Milite consulto ui circumcingere multa,
Utile propositum [95 1Kb] regique suisque salubre
Quod ratus est, uerum ratione potentior omni
Discussit fortuna procax, que sola tuetur
Tuta, grauata leuat, quassat rata, federa rumpit
Infirmat firmum, fixum mouet, ardua frangit.
Iam Macedum series certo stabilita tenore,
Inque acies distincta suas, montana tenebat:
Rex stabilem peditum tanquam insuperabile uallum
Opposuit Persis, in prima fronte, phalangem;
In cornu dextro prefecti iura * Nicanor
Parmenionis habet, illi Ptolomeus, Amyntas,
Perdiccas, Cenus, Clytus et Meleager adherent,
Unusquisque sui dux agminis, at tibi leuum
Commissum est cornu, qui nulli Marte secundus
 Parmenio, sequitur Craterus generosus eisque
Iungitur Antigonus et turbidus ense Philotas.
   Hospitus expositus ante omnia signa suorum
Cornipedem uexans in dextro Marte coruscat
Casside flammanti, gladioque tremendus, et hasta,
Armipotens Macedo, lateri iunctissimus heret
Conscius arcani [96 1Kb] studio par regis et euo,
Sed longe rosea prestans Hephestio forma,
Precedens igitur hilaris uexilla Quiritum,
Prefectos prece sollicitat, blanditur amice,
Consolidat dubios, animos audentibus auget,
[uers. 1020.] Errantes reprimit, sparsasque recolligit alas,
 Spe libertatis seruos, tenues, et auaros
Inuitat pretio, lente gradientibus hasta
Innuit, ut properent, nunc hos, nunc circuit illos;
Nunc arcus tractare [97 1Kb] monet, nunc fundere glandes,
Si procul insistant acies, nunc hoste propinquo
Rem gladio peragant [98 1Kb] , nunc querant fata bipenni,
Dumque gradus inhibent, hec illis pauca profatur:
   Martia progenies, quorum ditione teneri
Legibus astringi, totus desiderat orbis,
Ecce dies optata, parat qua prouida nobis
Soluere promissum toties fortuna triumphum,
Cuius in Europa dudum preludia sensi
Cum genus Aonidum, totamque a sedibus urbem
Delestis, soloque metu domuistis Athenas;
 Cernitis imbelles auro fulgere cateruas,
Cernitis ut gemmis agmen muliebre coruscet?
Pretendunt prede plus, quam discriminis; aurum
uincendum est ferro, tantum didicere minari
Delicie [99 1Kb] molles, gladios et uulnus abhorrent.
Lethifer illorum scrutatus uiscera mucro
Cum semel hostili resperserit arua cruore,
Per saltus per saxa fuge diuortia querent.
Quanta mei uobis sit cura, probare licebit
Cum gladios hebetes, fractos cum uidero, quassos
Ictibus umbones; ferientis dextera mentis
Exprimet affectum, tantum sub pectore uobis
Charus Alexander, quantum permiserit ensis.
uincite iam uictos, gladio qui parcit in hostem,
 Ipse sibi est hostis. uitam qui prorogat hosti,
Derogat ille sue, non est clementia, bello
Hostibus esse pium; grauis est sibi, dignaque cedi
Cedis parca manus, segnes incurrere mortem,
Dum pauitant, audent, sed non occurrere morti;
A Persis ducibus quoties illata Pelasgis
Mentibus occurrunt iniuria, prelia, cedes,
Creditis esse satis patrum luere acta nepotes
Plurimus in penas populus non sufficit iste.
Europe strages, Asie pensabo ruinis:
Media cum Dario Xerxis commissa piabit.
Me duce signa duces producite, me duce uallum
Sternite, confertos incedite cede per hostes.
Prelia non spolium mecum discernite, cedant
Premia preda meis, mihi gloria sufficit una:
 Rem uobis, mihi nomen amo. Sic fatur, et ecce
Concurrunt acies; Perse, clamore soluto,
Horrisonis uexant tenues ululatibus auras,
Classica terrifico distringunt arua boatu,
Fit sonus utrinque, et lituis illiditur er,
Et referunt raucos montana cacumina cantus,
Queque sonos iterat purum sine corpore nomen
Responsura fuit nunquam tot uocibus Echo;
Arma tamen Darii multo sudore fabrili
Parta micant, referuntque uirum monumenta priorum,
[uers. 1072.] Emulus ad litem, iubar insuperabile solis
 Inuitat clypeus, septeno fusilis orbe,
Fulget origo patrum Darii, gentisque profanus
Ordo Gigantee, quorum sub principe Memrot,
Sennaar in campo uideas concurrere fratres
Terrigenas, ubi diluuii dum fata retractant,
Coctile surgit opus, sermo prior omnibus unus,
Scinditur in uarias, dictu mirabile, linguas;
Parte micans alia sacram molitur ad urbem
Rex Chaldeus iter, fulgent insignia patrum
Prelia, et Hebrea celebres de gente triumphi,
uictoris sequitur deiecto lumine currum
Intercepta [100 1Kb] tribus, muris temploque redactis
In planum, hostilis infertur menibus urbis
Priuatus solio, gemina cum luce, tyrannus;
Ne tamen obscurent ueterum preconia regum
Quorumdam macule, sculptoris dextera magnam
 Preteriit seriem, quam pretermittere uisum est;
   Inter tot memoranda ducum, regumque triumphos,
Agresti uictu pastum, et fluuialibus undis
Turpe fuit regem uersa mugire figura,
Rursus in effigiem sensu redeunte priorem.
Preteriit uixisse patrem, quem filius amens
Ne nunquam solus patria regnaret in urbe
Consilio Ioachim, proh dedecus! alite diro
 Membratim lacerum sparsisse per auia fertur,
Ultima pars clypei, Persarum nobile regnum
Inchoat, in sacro libantem Balthasar auro,
Scribentisque manum, conuersaque fata notantis
Aspicias, cuius occultum enigma resoluit
uir Desiderii, sed totum circuit orbem
Atque oras ambit clypei celeberrima Cyri
Historia: a tanto superari principe gaudet
Lydia, et ambiguo deceptus Apolline Cresus.
Ausa tamen Tomyris belli tentare tumultus,
uiribus opponit uires, belloque retundit,
Infractum bellis, et iniquo sidere mergit
Tot titulis illustre caput, proh gloria fallax
Imperii! proh quanta patent ludibria sortis
Humane! Cyrum terre pelagique potentem,
Delicias orbis, quem summo culmine rerum
 Extulerat uirtus, quem fama locarat in astris,
Qui rector, composque sui, qui totus et unus
Malleus orbis erat, imbellis femina fregit.
Parcite mortales animos attollere [1 1Kb] fastu,
Collatis opibus, aspernarique minores,
Parcite uictores ingrati uiuere summo
uictori, uires, sceptrum, diadema, triumphos,
Diuitias, dare qui potuit, auferre ualebit.



ARGUMENTUM LIBRI TERTII.


Tertius arma canit, populosque in fata ruentes,
uincuntur Perse, Darii pretiosa supellex
Diripitur, soror et mater capiuntur, et uxor,
Septennisque puer; capta Sidone, Tyroque
Funditus euersa, magno discrimine Gaza
uincitur, et Lybicus a paucis uincitur Hammon.
Preterea Darius reparato robore, rursus
Maior in arma ruit, fit seditionis origo
In castris Macedum, lune defectus, et ecce
Consulti uates, duro de tempore tractant.



LIBER TERTIUS.


 Iam fragor armorum iam strages bellica uincit
Clangorem lituum, subtexunt astra sagitte,
Missiliumque frequens obnubilat era nimbus:
Primus in oppositos, pretenta cuspide, Persas
Ocius emisso, tormenti turbine, saxo
Torquet equum Macedo, qua confertissima regum
Auro scuta micant, ubi plurima gemma superbis
Scintillat galeis, qua 
Auriuomis patulas absorbens faucibus auras
Igniti Dario prefertur forma draconis.
Querentique ducem quem primo uulnere dignum
[uers. 1143.] Obruat, obiicitur Syrie prefectus Arettas
 Cuius ab aurata uolitans ac pendulus hasta
uindicat astra leo, galeam carbunculus urit,
Primus Alexandri tremebundo traiicit ictu
Chaldeus clypeum, sed fraximus asseris arctum
Non patiens [2 1Kb] aditum, fracto crepat arida ligno,
Gnauiter occurrens ferro Pelleus Arette
Dissipat umbonem, qua barbara bulla diescit
Principis in clypeo, nec eo contenta trilicis
Lorice diffringit [3 1Kb] opus cordisque uagatur
Per latebras, animamque bibit lethalis a undo.
Occidit occisus, largoque foramine manans
[uers. 1155.] Purpurat arua cruor: regem clamore fatetur
 Altisono uicisse suum, primumque tulisse
Primitias belli, faustum sibi predicat omen
Greca phalanx, letosque ferunt ad sidera plausus
Densantur cunei, Clytus et Ptolomeus in armis
Conspicui, tanta leuitate feruntur in hostes
In tauros quantum [4 1Kb] geminos rapit [5 1Kb] ira leones
Quos stimulat ieiuna fames, causamque furoris
Adiuuat, excusse grauis obliquatio caude.
Hic Ptolomeus equo, partum Dodanta supinat
Tempora transfixum, cerebroque fluente gementem,
At conto Clytus Artophilon euertere tentat,
Inque uicem sese feriunt, clypeisque retusa
Utraque dissiluit obtuso lancea ferro.
Quadrupedi quadrupes, armoque opponitur armus,
Pectora pectoribus, orbisque retunditur orbe,
 Thorax thorace, et gemit obruta casside cassis.
Nec mora poplitibus ambo cecidere remissis
uectores, uectique simul, similesque peremptis,
Exanimes iacuere diu; sed corpora postquam
Conualuere, prior reparato robore sursum [6 1Kb] .
Inque pedes sese recipit Clytus, Artophiloque
Surgere conanti, solo furialiter ictu
Demetit ense caput, et terre mandat humandum.
Preditus eloquio bello, specieque, sinistro
Fuderat in cornu Grecum Mazeus Iollam,
Ultor adest agilis stricto mucrone Philottas,
Et quia Mazeum sonipes amouerat [7 1Kb] Othim,
Cominus aggreditur, cuius latus ense bipertit:
Interea multa sudantem cede Philottam
Hircani cingunt equites, quorum agmina rumpit
 Impiger Antigonus, Cenus, Craterusque, furensque
Parmenio, sine quo nil unquam carmine dignum
Gessit Alexander, sed que prouenerit illi
Talio pro meritis, magis arbitror esse silendum.
Antigoni iacet ense Phylax, Mida cuspide Ceni,
Amphilochum Craterus sternit, quem casside rupta
Abstrahit exanimem curru, iungitque ruenti
Automedonta suum, iam uiscera rupta trahentem.
   More suo ruit in Persas damnatus iniquo
Sidere Parmenio, cui regibus ortus Isannes,
Et Dimus incutiunt hastas lateri, manet ille
Immotus, stabilitque animum [8 1Kb] pauitantis Oreste,
Qui pedes exese tendebat in ardua rupis.
Hunc simul intuitus perfossum pectus Isannem
 Sternit equo, profugumque equitem restaurat in arma,
Instantemque Dimum, rapto mucrone, lacerto,
Cornipedis planta terit, inualidumque relinquit:
His Agilon, his addit Elan, Arabemque Cherampum,
Parte alia furit Eumenides, Persasque lacessit,
Nunc gladio, nunc missilibus, mucrone Diaspen
Deiicit, Endochii telum pulmone cruentat.
Disiicit ossa uirum, procerum conculcat aceruos.
[uers. 1208.] Nec minus in dextro dum pugnat Marte Nicanor,
 Sanguine spargit agros, humectat cedibus equor,
Cui iuuenis facie diues, sed ditior ortu,
Quippe genus claro referens a sanguine Cyri
Obuiat Eclimus, clypeumque Nicanoris ictu
Prouocat, ut laterem tecti uaga ueris in ortu
Grando ferire solet, sed respuit eris iram
Tuta domus, uerum durato corde Nicanor
Irruit in facinus miserande cedis [9 1Kb] , eumque,
Qua candens oculis aperit lorica fenestram,
Cuspide percellit, et lumine priuat utroque.
Dumque per unius aditum scelus ausa cucurrit
Fraxinus, alterius exstinxit luminis usum;
Stabat in aduerso discriminis agmine duri
Clara propago Nini, princeps Niniuita Negusar,
Doctus in obiectos dubia seuire securi,
 Doctus et a tergo iaculis incessere fata,
Nunc iaculis, nunc ense furit [10 1Kb] , nunc uero bipenni
Excutiens cerebrum, iaculo perfoderat Helim
Actoriden, Dorylum dextro uiduauerat armo,
Fuderat Hermogenem cesa ceruice securi,
Hunc ubi multimoda uastantem cede Pelasgos
Intuitus stricto celer aduolat ense Philottas,
Quaque super conum lucem uomit igne pyropus,
Pertundit galeam, sed lubrica discutit ictum:
Non impune tamen descendit mucro, sinistram
Quam sibi forte manum frontem pretenderat ante
Amputat: ecce parat ulcisci dextra sororem
Cedibus exposita, et cedis secura, securim
 Librat, et astanti casum casura minatur,
Ereptamque sibi gemeret fortasse Philottas
Ante dies animam, sed equo prelatus Amyntas
Opposuit clypeum quem miro transiit [11 1Kb] ictu
Machina terribilis, medioque umbone retenta est
Retrahere ardenti, qua iungitur ulna lacerto,
Ense uiri instantis a pectore cesa recessit.
Excitat interdum uires dolor, ille recisis
In bello manibus, se corpus inutile cernens,
Quod potuit fecit, et equo se obiecit Iolle,
Tresque ruere simul, periit perfossus Iollas,
Et sonipes iaculis, sed nec tibi dure Negusar
Missilium grando [12 1Kb] , nec tanta ruina pepercit.
Iam latet herba madens, terramque cadauera celant,
 Arua natant sanie, replentur [13 1Kb] sanguine ualles,
Largus utrinque cruor, sed maior inebriat agros
Persarum strages, rarescit barbarus hostis,
Tabescitque animo, licet infinitus, eumque
Pauca manus Macedum, non cessat cedere, quorum
Defectum nimium [14 1Kb] feruens audacia supplet.
His igitur iam terga fuge spondentibus [15 1Kb] , instat
Ceu fulmen [16 1Kb] Macedo, perque inuia tela, per enses,
Perque globos equitum peditum stipante corona,
Ad Darium moderatur iter, sed contrahit agmen
[uers. 1261.] Oxatres, Dario quo nemo propinquior ortu,
 Hic dolor, hic gemitus, perit acris utrinque iuuentus,
Inuoluitque ducum mors uno turbine turbam,
Seminat in Persas lethi genus omne, cruentas
Excutiens Bellona manus; gemit ille recluso
Gutture, traiecto iacet ille per illa ferro:
Hunc sparus exanimat [17 1Kb] , hunc tundit funda, per artus
Ille uomit saniem fractis ceruicibus, illi
Intestina cadunt, alium sibi uindicat ensis,
Hic obit, hic [18 1Kb] obiit; hic palpitat, ille quiescit.
Stabat ab oppositis [19 1Kb] niueis pretiosus [20 1Kb] in armis
Memphites Zoloas, quo nemo peritior astris
Mundanas prenosse uices, quo sidere frugis
Defectum patiatur ager, quis frugifer annus,
 Unde niues producat hiems, que ueris in ortu
Temperies impinguet humum, cur ardeat estas,
Quidque det autumno maturis cingier uuis,
Circulus an possit quadrari, an musica formet
Celestes modulos, uel que proportio rerum
Quatuor inter se, nouit quis sidera septem
Impetus obliquo rapiat contraria mundo,
Quot distent a se gradibus, que stella nociuum
Impediat seuire senem, quo sidere fiat ·
Obice propitius, Martem quis temperet ignis,
Quam sibi quisque domum querat, quod sidus in isto
Imperet hemicyclo, motus rimatur, et horas
Colligit, euentus hominum perpendit in astris.
Parua loquor, totum claudit sub pectore celum;
    His ergo in stellis mortem sibi fata minari
Contemplatus erat, sed enim quia uertere fati
Non poterat seriem, penetrare audebat ad ipsum
Rectorem Macedum, toto conamine poscens
A tanto cecidisse uiro, uitamque perosus,
Mortem parturiens in prima fronte furoris
Occurrebat ei curruque premebat ab alto
Grandine missilium pertusum principis orbem,
Nec solum iaculis, sed uoce probrisque lacessit,
Atque ita: Nectanebi [21 1Kb] non inficianda propago,
Dedecus eternum matris, cur uulnera perdis
Ignauos agitans? in me conuerte furorem,
Si quid adhuc uirtutis habes, me contere, cuius
Militiam claudit septemplicis arca Sophie,
Et caput astriferum sibi uindicat utraque laurus.
 Motus Alexander miseretur obire uolentis,
Ac placide subiicit: Proh monstrum! quisquis es, inquit,
uiue, precor, moriensque tuum ne destrue tantis
Artibus hospitium; nunquam mea dextera sudet,
uel rubeat gladius cerebro, tam multa scienti;
Utilis es mundo; quis te impulit error ad amnem
Tendere uelle Stygos, ubi nulla scientia floret?
Dixit, at ille [22 1Kb] pedes terre se mandat, eique,
[uers. 1312.] Qua se dissocians ocream lorica relinquit [23 1Kb] ,
 Sauciat ense femur, et dedicat arua cruore.
Infremuit Macedo, Zoleque ut parcere posset
Admissum procul egit equum, sic ergo remotus
Continuit bilem, uerum Meleager in illum
Irruit, et Zole, qua cruri tibia nubit,
Cedit utrumque genu, tum cetera turba iacentem
Comminuunt in frustra uirum, stellisque reponunt.
   Tunc uero in Darium pondus discriminis omne
Conuersum est: quid agat? uidet arua cruore suorum
Pinguia, se circa uidet exanimata iacere
Corpora tot procerum, [fugiuntque quibus super ante
Fidebat potius [24 1Kb] ] quin uiscera fusa trahentes
Inter equos auriga iacet, ceruice recisa.
Dum dubitat, fugiatne pedes, seseue laboret
 Perdere? Perdiccas iaculum iaculatur, at illud
Se capiti affigit, cerebrum tamen ossa tuentur:
Excutitur Darius curru, nec sustinet ultra
Ferre aciem, turbamque pedes declinat, et inter
Degeneres, profugosque legit compendia saltus,
Donec ei sonipes oblatus ab Ausone magnum
Transtulit Euphraten, ac se Babylona recepit.
   Hunc ubi fortunam [25 1Kb] belli mortisque ruinam
Euasisse fuga sensit Mazeus, et illi
Quorum uictoris animi excellentia nondum
Euelli a campo, Martisque furore sinebat
Extemplo turbata malis, audacia tantos
Destituens motus, didicit seruire timori.
Inque metum conuersa fides, fugit agmine facto
 Turba ducum, partesque labant, ubi summa mouetur [26 1Kb] ,
Cumque caput nutat, turbari membra necesse est.
Ceditur a tergo populus, furit altera cedes,
Pro domino patriaque mori dum posset honeste,
Dedecoris, mortisque luem fugiendo meretur.
   Iam satur ad locutum redit ensis, et ipse Pelas-
uictores uictor a cede recedere cogens,
Ad gazas properare iubet, rapiendaque gaze [27 1Kb]
Munera, que saltus iacet interclusa latebris,
It celer, et partas partitur partibus equis
uictor opes, onerantur equi, gemit axis auarus,
Iam satur est, aurumque uomit summo tenus ore
Sacculus, et nexus refugit, spernitque ligari,
 Fessa legendo [28 1Kb] manus, non est satiata legendo.
Quin calige, patulique sinus turgere docentur.
   Itur in imbelles, agmen muliebre, cateruas,
Quarum ubi marmoreo rapuere monilia collo,
Extorquent [29 1Kb] torques, et in aures perdidit auris;
Itur in amplexus nuptarum, uirginitasque
uim patitur, coit in patulo, tractatque pudenda
Sanguinolenta manus, coitus pars altera labem
Contrahit incestus, uerum pars altera luget,
[uers. 1363.] Et uenit ad ueniam, patientis namque reatum
 uis illata leuat, minuitque coactio culpam.
Maiestate tamen salua, saluoque pudore
Tota domus Darii, genitrix et regia coniux
Et soror, et natus 
Curribus auratis in Dorica castra uehuntur.
Et matrem Darii sic tractat [30 1Kb] , ut hanc sibi matrem
Eligat, uxori det [31 1Kb] nomen habere sororis:
Septennem puerum in natum sibi mitis adoptet [32 1Kb] .
   Tantus enim uirtutis amor tunc temporis, illo
Pectore regnabat, si perdurasset [33 1Kb] in illo
Ille tenor, non est quo denigrare ualeret
Crimine candentem titulis infamia famam,
uerum ubi regales, Persarum rebus adeptis,
Delicie posuere modum, suasitque licere
Illicitum et licitum, genitrix opulentia luxus,
 Corripuit fortuna physin, cursuque retorto
Substitit unda prior, uitiorum cautibus herens.
Qui pius ergo prius erat hostibus, hostis amicis,
Impius in cedes, et bella domestica demum
Conuersus, ratus illicitum nil esse tyranno;
Preterea, quis pretereat summum sibi patrem
Usurpasse [34 1Kb] Iouem? nam se genitum Ioue credi
Imperat, et credit hominem transgressa potestas,
Seque hominem fastidit homo, minimumque uidetur
Esse sibi, cum sit inter mortalia summus.
   Mittitur interea cum Parmenione Damascum
Miles, ut a uictis extorqueat urbe repostas
Reliquias gaze, sed iam censebat habendas
uictori prefectus opes, dominoque priori
Proditor infidus, caute quos traderet hosti
 Traxerat urbe suos, fortune namque meatu
Mutato, mutatus erat, sic unius uno
Crimine Persarum, cesis tot millibus ipse
Cum reliquis cecidit, Dario solamen id unum
Damnorum, luctusque fuit, cum nuntius ipsum
Artificem sceleris afferret in agmine primo
Arte perisse sua, nec iniquam sustinet ultra
Dicere fortunam, que iusta lance rependit
Sontibus interdum, prout fraus ignaua meretur.
Hec Dario medicina mali, sic pene malorum
Omnia cum quodam ueniunt incommoda fructu.
   Septimus accenso Phebea lampade mundo
Presserat astra dies, cum rex pro more peracto
Funeris obsequio tendit Sidona, uetustam
 Phenicum gentem, quibus in sua iura redactis,
Ad Tyrios conuertit iter, quos omne paratos
Martis ad examen, murique abrupta tuentes,
Gaudet Alexander suspecta cominus urbe,
Inuenisse uiros, tot propugnacula muris
Edita; disposite longo stant ordine turres,
Que lapidum ualeant refugos eludere iactus.
At quacunque aditum molitur saxea moles,
Adsunt obtenta [35 1Kb] clypeorum crate clientes.
[uers. 1417.] Plurimus hic fundit fundam iaculator, et arcum,
 Plurima suppositis mortem ballista minatur.
uerum ubi longa dies afflictis ciuibus urbem
Nauali modo congressu, modo Marte pedestri
Fregit, et appositis utrinque ad menia Graium
Nauibus, hostiles dissoluit [36 1Kb] machina muros:
Absque aliquo periit discrimine sexus et etas
Omnis, et a nullo scelus equo iudice pensans
Abstinuit gladius; etenim cum menia nondum
Cingeret obsidio, missos a rege Quirites
Paci ut consulerent, angusto in tempore ciues
Et pace, et medii uiolato federe iuris,
Implicuere neci legatos, unde tyranno
Infensi, nec enim ueniam meruere mereri,
In quibus et uenie, et pacis legatio nullam
Inuenit ueniam, Macedo iubet ocius omnes
 Cladibus inuolui, preter quos templa tuentur;
Fit fragor et planctus, crebrescit flebile murmur,
Aurea femineus perstringit sidera clamor,
Dumque in precipiti rerum discrimine nutant,
Qua magis incumbit uentorum spiritus urbi,
Substituunt ignem, uolat ad fastigia flamme
Inflammata fames, et eo magis esurit ignis,
Quo plures tabulata cibos, alimentaque prebent.
Mista plebe patres pereunt, genus omnibus unum
Mortis, sed species moriendi non fuit una;
Iste pyram ut fugiat [37 1Kb] , gladios incurrit, at ille,
Ut gladios fugiat, medios se mittit in ignes;
Nonnullos, alia mortem dum morte cauerent
Urbis semirute lapsos de menibus, ultro
 Aequorei uehemens absorbuit amnis hiatus,
Occultas alii latebras, uacuosque penates
Querentes laqueos iugulis aptare parabant,
Et mortem fecere sibi, ne morte perirent
Inflicta a Graiis, alios diuortia mortis [38 1Kb]
Querere dum puduit, pro iure et legibus urbis,
In faciem patrie libertatemque tuendo
Elegere mori, mortis genus istud honestum.
Et labi sine labe fuit, non cedere, cedi,
Cedereque et cedi [39 1Kb] dum non cedantur inulti.
Occurrunt [40 1Kb] , et materiam ferientibus affert
Gens deuota neci, feriunt, feriuntur et ipsi:
Dumque necem patiuntur, agunt, ad utrumque parati;
   Nec minus excidium coniux Cythereius infert;
 Soluitur in cineres ab Agenore condita primo
Nobilis illa Tyrus, que, si preclara merentur
uatum dicta fidem, fame si credere dignum est,
uocum sola notas, et rerum sola figuras
Aut didicit prior, aut docuit. Sic ergo tot annis
Indomitam indomitus domuit Macedum furor urbem.
   uerum uera fides et pax diuina sub ipso
Christorum Christo [41 1Kb] reparatis menibus urbem
Restituere, ubi plebs ueri studiosa flagransque
[uers. 1470.] Thuribulo mentis, Crucifixi nomen adorat,
 Cuius sunt alie septeni climatis urbes
Quas patria ditione tenet, longumque tenebit.
   Premonuisse alias poterat Tyrus obruta gentes ·
Neque sub Eoo regio presumeret orbe
Pellei deinceps [42 1Kb] , Macedumque lacessere uires
Gaza tamen Darium, causamque secuta priorem,
Ausa parem, superos [43 1Kb] muris excludere tentat,
Fortunam si forte fides euertere possit;
Dumque suum Mars explet opus, dum cede cruenta
Et damno partis utriusque prosternit utrinque;
Barbarus ad regem ueniens, ut transfuga, ferrum
Occultans clypeo, Magni caput appetit ense,
Sed quia fatorum stat ineuitabilis ordo,
Euentusque hominum series immobilis arctat,
Errauit temulenta manus, ferroque perire
 Non patitur Lachesis, cui iam fatale uenenum
Confectumque diu lethea pixide clausum
Lurida considerat mediante fauore suorum
Porrectura duci dea post duo lustra bibendum.
Hic Arabis dextram, quia sic errauit eodem
Quem male librauit [44 1Kb] rex imperat ense recidi:
Quique prius sopitus erat iam fraude recenti,
Martius euigilat furor, et sub corde calenti
Ira recrudescit, dumque instat turbidus hosti,
Ausa nefas, leuum perstringit fraxinus armum,
Et medium cruris elisit saxea moles:
Sed licet accepto bis uulnere, non tamen acri
Destitit incepto Macedo, sed prodigus aure
uitalis, scindit cuneos, ipsumque tyrannum
Obruit [45 1Kb] , et uictis urbem tradentibus intrat.
    Hinc ubi disposuit procerum discretio regno,
Tendit in Aegyptum, qua sub ditione redacta,
Ardet rex Libyci sedes Hammonis adire,
Difficiles aditus, iter intolerabile, quamuis
Fortibus et paucis: rorem sitit arida tellus,
Et celum mendicat aquas, estuque perenni
Marcescit [46 1Kb] regio, et steriles moriuntur arene,
Cumque tenax sabulum solem concepit [47 1Kb] et arua [48 1Kb]
Impulsuque pedum concreuit turbo, procellas
Hic Syrtes habuere suas, hic altera sicco
Scylla mari latrat, hic puluerulenta Charybdis;
Puluereos uomit ille globos; iacet ille sepultus
In sabulo, fortassis eos leuiore procella
Punisset mare Neptuni, quam pulueris equor.
 Nusquam culta uirent, hominis uestigia nusquam,
Nusquam terra oculis, nusquam sese obiicit arbor.
   Iam quater irriguos librauerat ere currus,
Memnonis impendens lacrymas aurora sepulcro,
Cum Macedum rector, et cetera turba superstes
Hammonis subiere nemus, fontemque biberunt,
Quem satis indignum est inter memoranda silere;
Cum sol frenat equos, tepidos habet unda meatus,
Frigidior glacie est, quando feruentior arua
Exurit Titan, medie feruore diei;
Axe sub Hesperio cum iam presepia mundans
[uers. 1526.] Solis equos stabulare mari parat hospita Thetis,
 Ambrosiamque locat, et liberat ora lupatis:
Frigoris excluso paulum torpore tepescit
Fons Iouis, ac Phebo torrentior estuat idem,
Cum mundum madidis medius sopor irrigat alis;
Quoque magis Phebus solidum festinat ad ortum,
Tanto plus soliti reminiscitur unda teporis,
Et nocturnus eam cogit decrescere feruor,
Donec Phebeo rursus languescit in ortu.
   Rex ubi consulto letus Ioue munera soluit,
Regreditur Memphim licet affectaret adustas
Aethiopum gentes, et inhospita Memnonis arua,
Aurore sedes, atque inuia solis adire.
Sed durum Martis et inexpugnabile [49 1Kb] tempus,
Et prefixa, dies mundi uisura tumultus
Et strages pugne, quam maturauerat hostis,
 uicina instabat, positamque regentis in arcto
Cogit ab incepto mentem desistere uoto.
   Arctabant rigidam maiora negotia mentem,
Interea Darii reparato robore, totus
Coniuratus adest in prelia mundus, eumque
Preteriti pudor et spes incentiua futuri
Rursus in arma uocant, ceunt in castra Quirites
Permisti agricolis, queritur cessare ligones
Radicosus ager, et sentibus obsita tellus,
Suspirant ad plaustra boues, dorsumque cameli
Barbaries gentis, elephantes bellica pressit
Machina, turrito gradientes agmine, nec se
Bubalus absentat, nunquam tot millibus Argos
Aggrediens hominum siccauit flumina Xerxes.
Sed neque tam multas collegit in Aulide gentes
 Ultor adulterii, cum classi defuit equor,
uirgineusque cruor monitu Calchantis iniqui
Detersit facinus, et uentos sanguine soluit.
   Miratur Macedo, tot millibus ante redactis
In nichilum, plures rediuiua morte renasci
Ad mortem populos rursusque ad bella uocari,
Non secus Anteum Libycis Ioue natus arenis
Post lapsum stupuit maiorem surgere, donec
Sublatum rapiens: uana spe duceris, inquit,
Hic 50 Antee cades. uel cum tot cede suorum
Fecundam capitum domuit Tirynthius Hydram.
   Iamque per Euphraten discriminis immemor omnis
Contemptor numeri, rapidum transegerat agmen
 Terrarum domitor, exustasque ignibus urbes,
Quas aditurus erat, fumantesque inuenit agros,
Quos duce Mazeo Darius preceperat uri
Ut tali articulo fortune flectere cursum
Possit, et exutos Cereali munere frugum
Cogeret audaci Graios desistere cepto,
Desperare aditum per saxa rigentia flammis,
Molirique fugam, dum cuncta exusta uiderent,
Et loca feta igni, et uiduatos gramine colles
Otia cum sulci gemerent, uictumque negaret
In cinerem resoluta Ceres. Sed sorte secunda
[uers. 1581.] Usus Alexander ad summi semper honoris
 Aspirans apicem, Tigri uelocior ipso,
Tigri, qui celeri sortitur ab impete nomen,
Tigris aquas superat, qui gurgite saxa uolutans
Grandia, marmoreas exit truculentus in undas.
   Nec mora, ne Dario regni penetrare liceret
Interiora sui, canis ut uenaticus altis
Occultum siluis Acteona, nare sagaci
uestigat, uel qui uenator Gallicus aprum
Irato sequitur stringens uenabula ferro,
Haud aliter Darium uenatur, et Arbela preter
Castra locat, quem cede sua, quem fraude suorum
Infamem facturus erat, periturus eodem,
Fixerat infausto iam tunc tentoria uico.
   Tempus erat dubiam cogens pallescere lucem,
Sed neque lux, neque nox imponit nomen, utrumque est,
 Et neutrum, tenui discrimine; uerius ergo
Ambiguum cum sit, dixere Crepuscula nostri [51 1Kb] ,
Hesperus irriguum iam maturauerat ortum,
Iamque minante oculis caligine, sidera solis
Supplere officium, luna mediante, parabant;
Cum Phebe mundo fratris manifesta recessu
Exhilarans hominum nascenti climata gyro
Palluit, et primo defectus passa nitoris,
Demum sanguineo penitus suffusa rubore
Fedauit lumen, Macedumque exterruit ipsos [52 1Kb]
Cum uulgo proceres; cum tantum frenderet hostis [53 1Kb] ,
Cumque instaret eis, inuito numine belli
 Prefinita dies, parti feralis utrique,
Celoque aspicerent minitantia sidera, tantum
Exhorrere nefas, atque id portendere signum.
Non mirum nutare animos armisque refertas
Dormitare manus, trepidant concussa recenti
Corda metu, et rauco crudescunt murmure castra;
In causa Macedo est, culpamque refundit in ipsum
Seditiosa cohors, iam tedet in ultima mundi
Inuitos a rege trahi, montana queruntur
Inuia, desertas uulcano uindice terras;
Urbes et fluuios admittere nolle nocentes,
uelle hominum dominos, diis indignantibus, esse,
Astra infensa sibi, solitumque negantia lumen,
Inscriptos homini, regem transcendere, fines,
Affectare polum, patrie contemnere sedes,
 Unius ad laudem tot inire pericula, tantas
Fortune uariare uices, iam uulgus in istos
Exierat questus, iam seditione moueri
Ceperat, euentu cum rex interritus omne
[uers. 1628.] Concilium uocat, et uates quibus arte magistra
 Astrorum dederat diuina peritia [54 1Kb] nomen,
Consulit, et lune que causa infecerit orbem?
Quid superi super his [55 1Kb] caueant? que enigmata fati
Significare uelint? iubet in commune referri.
   Inter sortilegos uatum, stellasque sequentes
Maior [56 1Kb] Aristander, sterili iam marcidus euo;
Parcite, ait, uanis incessere fata querelis,
Fata regunt stellas, et quos ab origine cursus,
Que loca, quos motus, uel quod [57 1Kb] portendere magnus
Ille sator rerum dedit, hoc certo ordine seruant;
Nec quidquam mutare queunt de mente profunda,
Quidquid ab eterno preuiderit illa, futurum est.
Seu terre incumbens extendat littora Thetis
 Gurgitis augmento, seu tellus subruat urbes,
Concursu [58 1Kb] laterum, seu morbidus influat er,
Seu tenebris fuscare diem, seu cornua lune
Caligare uelit, seu tardius ire galerum [59 1Kb] ,
Omnia descendunt a summo consule rerum.
Quo nisi consulto, nichil est quod sidera possint.
Inde est quod lune pallescit luridus orbis,
Cum terram subitura suos abscondere uultus
Fertur, et humano parat euanescere uisu.
uel cum fraterno premitur splendore Diana,
Qualiter accense iubar, igniculumque lucerne
Inuida [60 1Kb] maioris obscurat flamma camini,
Dogma tamen ueterum non uile, patrumque secutus
Memphios, haud dubitem Grecorum dicere solem,
Persarum lunam, cum deficit ille, ruinam
 Graium, Persarum cum deficit illa notari.
   Dixit et exemplis ueterum [61 1Kb] pro teste resoluit
Persidis acta ducum, quibus incumbente flagello
Fortune, obscuro lugubris Cynthia cornu
Palluerat; stetit ergo ratum, quod cana senectus
Arguerat, meruitque fidem sententia uatis;
Editaque in medium est, flexit pauitantia uulgi
Corda superstitio, qua nil districtius [62 1Kb] ad se
Inclinat turbam, rapit ora, manusque refrenat,
Que cum seua, potens, mutabilis estuat estu
Multiuage mentis, uana si forte mouetur
Religione ducum, spreto moderamine uatum
Imperium subit [63 1Kb] , et regum contemnit habenas.
   Ergo ubi torpentes spes et fiducia fati
 Erexit mentes, armis, dum corda calerent,
Utendum ratus est Macedo, ne frigeat ardens
Impetus, extemplo uelli tentoria, circa
Noctis iter medium iubet, et precedit ouantes
[uers. 1675.] In primis, raro contentus milite, turmas.



ARGUMENTUM LIBRI QUARTI.


Quartus ad uxoris Darii lacrymabile funus
Conuertit Magnum, Darium lamenta fatigant,
 Falsaque suspicio, legati certa reportant
Ad Darium responsa, astant hinc inde parati
Ad bellum cunei, terretur imagine belli,
Conciliumque uocat Macedo, responsa suorum
Reiicit, et somnum differt in tempora lucis.
Excitus a somno [64 1Kb] perniciter induit arma,
Premunitque suos uerbis et rebus: et ecce
Concurrunt acies, penetratque in sidera clamor.



LIBER QUARTUS.


 Luridus, et piceo suffusus lumina fumo,
Quartus anhelanti ferales ante tumultus
Lucifer ibat equo, sterilesque [65 1Kb] effusa per agros
Inter arenosi subiectum gurgitis amnem,
Et montem summo parientem [66 1Kb] uertice nubes
Desertum rapiebat iter, spe ducta Pelasgum
Imperiosa phalanx; cum regia decidit uxor
Captiuarum inter molles collapsa cateruas,
Quam dolor, absentisque uiri, patrieque iacentis,
Continuusque uie labor, exspirare cegit.
Non secus indoluit regum fortissimus ille,
Et pius euersor, quam si cecidisse peremptas
Nuntius afferret una cum matre sorores;
Et lacrymis, quales Darius fudisset, obortis
Exiit in planctum iuuenis iam cana senectus:
 Funeris assedit loculo, et que rara tyrannis
Semper inest, fregit pietas generosa rigorem
Principis indomiti, lacrymasque extorsit ab hoste.
Post raptum semel hanc inspexerat; at [67 1Kb] pretiosa
Regine species non incentiua furoris
Causa sibi fuerat, custodem se esse pudoris
Maluit, et forme, neutrumque sibi temerare
Gloria maior erat, quam si uiolaret utrumque.
Nuntius ad Darium mediis elapsus Achiuis
It spado Tyriotes, quem scissa ueste cruentis
Unguibus, et lacero super ora iacente capillo,
Et uultum multo lacrymarum flumine mersum
Ut uidit: Ne differ, ait, turbare, salutis
Si quid adhuc superest in me, mihi solue timorem
 In luctum, didici miser esse, malisque retundi,
Hoc solamen, et hec misero medicina malorum,
Sortem nosse suam; ludibria cruda meorum,
Atque ipsis affers omni grauiora flagello,
Quod tamen ipse loqui timeo. Tunc excipit ille:
Quantuscunque potest reginis, inquit, ab illis
Cedere, qui parent, honor et reuerentia cessit [68 1Kb]
A uictore Tuis; uerum tua nobilis illa
Et soror et coniux, quod uix presumo fateri,
Exiit a medio, corpusque reliquit inane.
   Tunc uero in gemitum et planctum conuersa uideres
Castra, senex iacet exanimis, fedatque uerendam
[uers. 1727] Puluere canitiem infelix, ideoque peremptam
 Uxorem, quia casta pati probra nollet, apud se
Nescius affirmat, unoque spadone retento
Excludit reliquos, iurat spado, nulla tulisse
Damna pudoris eam, nil importasse molesti
Raptorem rapte, uerum gessisse mariti
Officium lacrymis, et dignas indole tanta
Soluisse exsequias; hinc sollicitudine mista
Suspicio, grauiter animum traiecit amantis;
Aestuat eger amans, a consuetudine stupri
Ortum coniectans rapte et raptoris amorem:
Hec captiua, inquit, et forma et sanguine clarens,
Hic dominus fuit, et iuuenis, uoluisse probatur,
Quod potuisse patet, his estuat anxia curis
Languida mens Darii, donec testante Penates,
Et superos, seruo castam uixisse maritam,
 Facta fides Dario; tollens ad sidera palmas,
Et faciem irriguo lacrymarum fonte madentem:
Summe Deum Pater, inquit, et una potentia rerum
Dî patrii, et quorum nutu stat Persicus [69 1Kb] orbis,
Primum, queso, mihi regnum stabilite, meisque:
Quod mihi iam tolli si prefinistis, et a me
Transferri fati iubet imperiosa uoluntas
Regnum Asie, me post, hic tam pius hostis habeto
Tam clemens uictor. Dixit, superosque profusis
Inuitat lacrymis, ut uocem fata sequantur.
Et quanquam frustra, iam pace bis ante petita
Consilia in bellum conuerterat, hostis amore
uictus et exemplo, cum Palladis arbore tutos
Prefectos equitum, quibus allegatio pacis
Commissa est, iubet ire decem, quorum unus Achillas,
 Qui quantum eloquio reliquis, tam prestitit euo,
Sic cepit: Darium, rex clementissime, pacem
Ut toties a te peteret, uis nulla subegit [70 1Kb] ,
Sed tua, qua satis es in nostros usus, ab illo
Expressit pietas; matrem, pia pignora, natos,
Absentes tantum, non captos sensimus, harum
Que superant, custos pius, et tutela pudoris,
Haud secus ac genitor curam geris, omine fausto
Reginas dicis, hostilisque immemor ire
Fortune speciem pateris retinere prioris:
Luridus in uultu color, et liuentia fletu
Lumina, conuincunt [71 1Kb] quanto clementior hoste
[uers. 1770] Hostis es, et facies aufert uelamina menti,
 Talis erat Darii, cum legaremur ab illo
Qualis Alexandri patet, uxorem tamen ille,
Tu luges hostem: clypeum iam leua teneret
Iam stares acie, iam te uibraret in hostem
Fulmineus Bucephal, iam te sentiret in armis
Horrificum Darius, nisi coniugis eius humande
Cura moraretur: rata sit concordia, natam
Non sine dote offert Darius tibi, quidquid ubique
Terrarum est inter Phryxei littoris oram,
Euphratemque, tibi, nata mediante, precatur,
In dotem capito, teneatur filius obses
Et fidei et pacis: redeat comitata duabus
uirginibus mater, quarum ter dena talentum
Millia sunt [72 1Kb] pretium, fuluo decocta metallo.
Quod nisi te superi maiori pectore fultum
 Humanosque artus diuina mente beassent,
Tempus erat, quo non solum pacem dare, uerum
Poscere deberes, et fedus inire; uidesne
Quantus in arma ruat Darius? quot ab orbe remoto
Excierit gentes? quot elassibus equor obumbret?
Nec mare nauigio, nec castris terra locandis
Sufficit, obiecte claudunt maris ostia puppes,
Quid moror? unus habet, quas non habet area uires.
   Magnus ut accepit Darii responsa, citatis
In cetum ducibus, quidnam super his sit agendum
Consulit, ambiguum uideas mussare senatum,
Et siluisse diu perhibetur curia, donec
Parmenio, cuius non tam facundia solers
Quam constans animus, nec ei tam dicere promptum
 Fortia quam facere est: dudum redimentibus, inquit,
Reddendos fore censueram, cum maxima posset
Ex ipsis, qui uel ob iter periere, uel arctis
Compedibus lapsi fugere, pecunia reddi:
Id quoque nunc censemus, ut auri pondere tanto
Imbellis populus, genitrix cum prole gemella
Permutetur anus, que Grecorum agmen, iterque
Impediunt potius, tam latum et nobile regnum
Conditione potes nanciscier, absque tuorum
Sanguinis impensa, sed nec reor hactenus Istrum
Inter et Euphratem tot possedisse iacentes
Quemquam alium terras, tamen et grauiora supersunt.
Inspice quanta petas, quantumque reliqueris orbis
 Post tergum domiti, patriam, non Bactra, uel Indos
Pectore habe memori: post fortia gesta reuerti
Tutius in patriam est, quam uiuere semper in armis.
Consulis arbitrium tulit egre Magnus: Et, a me,
Si essem Parmenion, oblata pecunia palme
Preferretur, ait, mallemque inglorius ire [73 1Kb] ,
Quam sine diuitiis palmam cum laude mereri.
At nunc securus sub paupertatis amictu
Regnat Alexander, regem me glorior esse,
Non mercatorem; fortune uenditor absit!
[uers. 1823.] Nil uenale mihi est, si reddendos fore constat,
 Gratius hoc gratis reddi, donoque remitti
Censeo quam censu, pretium si dona sequatur [74 1Kb]
Gratia non sequitur, nec habent commercia grates.
   Hec ubi dicta super responso consulis: intra
Legatos iubet admitti, Darioque referri:
Quod clementer, ait, feci, quodque indole dignum,
Nature tribuisse mee, non eius honori
Me scierit, me femineum non sentiet hostem
Agmen, Alexandrum tuto contemnere possunt
Soli contempti, non infero talibus arm
Qui nequeant armis uti, quibus arma negauit
Nature pigra mollities, armatus oportet
Sit, quemcunque odiis aut ira fecero dignum;
Quod si forte bone fidei inuigilaret, et [75 1Kb] a me
Expeteret pacem, totoque recederet orbe,
 Ambigerem fortassis, an id concidere uellem,
Cumque meos modo pollicitis, ad proditionem
Sollicitet Darius, modo munere palpet amicos,
Ut mea fatali maturent fata ueneno,
Persequar ad mortem; neque enim mihi, iustus ut hostis
Prelia molitur, uerum ut sicarius, imo,
Ut uerum fatear, ut latro, ueneficus instat.
Conditio pacis quam uos pretenditis, illi,
Si tulero acceptam, palmam conferre uidetur
Que trans Euphratem consistunt, omnia nobis
In dotem affertis [76 1Kb] , unde et uos arbitror esse
Oblitos, ubi colloquimur, mea transiit ala
Euphratem, metam dotis mea castra relinquunt.
 Pellite ab hinc regem Macedum, ut uestrum sciat esse
Quod mihi donatis, multum mihi prestat honoris,
Si me Mazeo generum preponere querit;
Ite reportantes uestro hec mea dicta tyranno:
Quidquid habet Darius, quecunque amisit, et ipsum,
Esse mei iuris, et pugne et premia Graiium [77 1Kb] .
   Sic ait, et Persas celeres in castra remittit.
Mittitur a Dario Mazeus, ut occupet, hostis
Quos aditurus erat colles, et plana uiarum
Interea Macedo condiuit aromate corpus
Uxoris Darii, tumulumque in uertice rupis
Imperat excidi, quem fructum schemate miro
Erexit celeber digitis Hebreus Apelles
 Nec solum reges et nomina gentis Achee,
Sed Genesis notat historias, ab origine mundi
Incipiens: aderat confusis partibus hyle,
Et globus informis uario distincta colore
Quatuor impressis pariens elementa sigillis [78 1Kb] .
Hic operum series, que sex operata diebus
Est Deitas, inter que, auro spirante nitorem,
Luciferum, et rutilis lambentibus era gemmis,
De tenebris primam uideas emergere lucem.
Dignior hic inter animas ratione carentes
De limo formatur homo, quem costa fefellit
[uers. 1876.] Propria, lethifero colubri seducta ueneno.
 Exclusis patribus, primaque a matre receptis
Ignea uirgulti limen rhomphea tuetur [79 1Kb] .
Inde Cain profugus bigami non effugit arcum,
Pullulat humanum genus, et polluta propago,
Decedit uirtus, uitium succedit, adherent
Coniugio illicito, pietas rectumque recedunt;
Factorem, si triste notes in imagine signum,
Penituisse putes hominem fecisse. Laborat
Arcifaber [80 1Kb] , genus omne anime clauduntur in arca.
Post refugos fluctus replet octonarius orbem;
uinea plantatur, et inebriat uua parentem.
Hic patriarcharum seriem specialibus [81 1Kb] aurum
Exprimit, emeritos uideas ridere parentes;
uenantemque Esau, turmisque redire duabu.
Luctarique Iacob; sequitur distractio Ioseph,
 Et dolus, et carcer, et transmigratio prima
Hic dolet Aegyptus denis percussa flagellis;
Transuehit Hebreos, equitatus regis et arma
Subruit, et puro liuescit Pontus in auro.
Hic populum manna desertis pascit in aruis [82 1Kb] ;
Lex datur; et potum sitienti petra propinat;
Succedit Ben Nun Mosi post bella sepulto,
Natio subiicitur, Iordanes contrahit amnes
Post cineres Iericho * furtum reus eluit Achor,
Persoluit * Iosue nature debita, postquam
Funiculo patrium diuisit fratribus orbem,
Iudicibus tandem populum supponit Apelles.
Inter quos Samson fortissimus, attamen [83 1Kb] illum
Fortior excecat preciso [84 1Kb] Dalila crine.
 Ruthque Moabitis uiduata priore marito,
In genus Hebreum felici federe transit.
   Altera picture sequitur distinctio, reges
Aggrediens, funusque Heli Samuelis ab ortu,
Murmurat in Silo populus; de * Beniamin exit
Qui regat Hebreos, sed enim quia dissonat eius
Principio finis, Isai de semine princeps
Preficitur populo, qui contudit arma Golie,
Inque acie belli cum prole, cadente tyranno,
Regia desertos damnat maledictio montes.
Hic * Asel, Abnerque cadunt, incurrit * Urias
Quam tulerat mortem, patricidam detinet arbor,
Quem fodit hasta uiri, patriam lugere putares
Effigiem; sed postquam humanitus accidit illi,
Construitur templum, uiuunt mandata sepulti
 Pacifico regnante, patris, nec sacra tuetur
Ara Ioab, Semeique uorax intercipit ensis,
Consilio iuuenum perdurat [85 1Kb] schisma perenne
Cum populo regum, lis est de diuite regno [86 1Kb] .
Quodcunque alterutrum preclare gessit, eodem
Marmore docta manus, et res et nomina pingit;
Ne tamen infamet gentem, et genus, idola [87 1Kb] regum
Sordes fraterni, Samarie, numina regni
Preterit, et funus * Iesabel de turre cadentis,
[uers. 1930.] Morsque tacetur Achab, et uinea sanguine parta.
 Non ibi cum socio quinquagenarius ardet.
Sed gens sacra Baal gladio feriuntur * Elie,
Discipulusque dolet non comparere magistrum.
   Quos tamen illustres declarat pagina reges
Altior ordo tenet, Ezechias idola purgat,
Et reuocat longo sopitas tempore leges:
Hic egrotantem uideas, solisque recursum,
Et clarum titulis celebrantem Pascha * Iosiam;
Preter quos nullus regnauit in omnibus expers
Labis apostatice, nullusque a crimine mundus.
   Ecce prophetarum quo rege et tempore quisque
Scripserit, effigies habet altior ordo locatas;
Hic signum dat Achaz: ecce, inquit filius Amos,
uirgo concipiet. Hic sub Ioachim * Ieremias
Occasum dolet, et: Dominum noua monstra creasse
 In terra [88 1Kb] , mulierque uirum circumdabit, inquit,
Et stans Ezechiel post captam a gentibus urbem,
Se uidisse refert clausam per secula portam,
Scilicet intacte designans uirginis aluum.
Occidetur, ait Daniel, post temporis [89 1Kb] illas
Hebdomadas Christus; uatum bissena sequuntur
Nomina, cum titulis et in unum consona dicta
Ultima pars regnum Cyri, populique regressum
Sub duce * Zorobabel habet, hic reparatio templi
Pingitur, historia non pretermittitur Esther
Causaque mortis Aman, stolideque superbia uasti,
Hic sedet in tenebris priuatus luce * Tobias,
In castrisque necat Holophernen mascula Iudith,
Totaque picture series finitur in Esdra.
    Magnus ut, exsequiis tumulo de more peractis,
Inferias soluit, festinus castra moueri
Imperat, et rapido cursu bacchatur in hostem,
Et Menidam raro contentum [90 1Kb] milite campos
Explorare iubet, ubi rex Perseque laterent,
Quo procul inspecto Mazeus prepete cursu
Contraxit turmas, et sese in castra recepit;
At Darius patulis auidus decernere campis
Instaurat bellorum [91 1Kb] acies, cuneosque pererrans,
Pectora tam monitis onerat [92 1Kb] quam prestruit armis.
   Iam loca Pelleus castris elegerat, unde
Aurea Persarum poterant tentoria cerni;
Iam uexilla ducum spatio distantia paruo
Iam stabant acies, hinc inde uolare uideres
uentorum facili incursu per [93 1Kb] inane dracones;
 Cum Macedum furor infremuit, strepituque soluto,
In Persas raucis stridoribus impulit auras.
   Nec minus aduersi certant elidere Perse
Horrifico clangore polum, tremit orbis et axis
Ad sonitum, tremuloque genu uix sustinet Atlas
Perpetuum pondus, rursus noua bella gigantum
Orta putans resilit replicatis uocibus echo,
Et patule rauco respondent gutture ualles,
Armatas inhibere manus, populique furorem
[uers. 1984.] uix potuit Macedo, quin excitus ordine rupto
 Prenderet, incussoque gradu, raperetur in hostem.
Sed quia iam fessus emenso Cynthius orbe
Obtenebrans faciem, ne funera tanta uideret,
Emerito, mergi certabat in equora, curru.
   Ipse iacit uallum, et Graiis edicit eodem
Castra locare loco: paretur, et aggere facto
Se rapit ad tumulum, quo totum cominus hostem,
Et sparsas oculis potuit reuocare phalanges;
Totaque uenturi facies discriminis illi
Obiicitur, uidet armisonas radiare cohortes,
Distinctas acies, phaleris, auroque superbas,
Barbariem populi, confusaque murmura uocum
Audit, et horrisonus aures percellit equorum
Hinnitus, que cuncta uiro, si credere fas est,
Incussere metum, facilemque ad nobile pectus
 Corque giganteum reor ascendisse pauorem.
   Non alio Typhis curarum fluctuat estu
Cui blandita diu zephyri moderatio [94 1Kb] solo
Flamine contentam ducit sine remige puppim,
Nereidumque chorus placidis epulatus [95 1Kb] in undis
Si procul instantes uideat feruere procellas,
Et celeres phocas imis a sedibus Auster
Premittens madidis iam uerberat era pennis,
Inclamat socios laxisque rudentibus ipse
Conuolat ad clauum, laterique aplustre maritat;
Non secus ut uidit tot millibus arua prementes
Barbaricos instare globos, iam credere fas est
Magnanimum timuisse ducem; uocat ergo Quirites,
Seu dubie mentis quid agat, seu uerius ut sic
 Experiatur eos, que sint tractanda, requirens.
   Exspectata diu tandem sententia docti
Parmenionis habet [96 1Kb] ; ope noctis eis opus esse,
Et furto potius, quam bello censet agendum.
Attonitos subito casu, caligine noctis
Oppressos placide torpore quietis, inertes,
Moribus et linguis discordes posse repelli
Ex facili, aut cedi gladiis, aut cedere uictos.
Nam si res agitur de luce, horrenda Scytharum
Corpora, et intonsis inuisi crinibus Indi,
Et quos Bactra creant, immensa statura gigantum
Occurrent [97 1Kb] oculis, et inani quassa pauore
Pectora terribiles poterunt peruertere forme;
Addit, et a paucis hominum tot millia gentis
Nec circumfundi, nec bello posse moueri;
 Preterea Darium probat elegisse iacentes
Planitie campos, et non, ut contigit ante,
Cilicie angustas inter decernere fauces;
Tota fere Macedum laudat manus hoc, et in unum
Consonat, hos inter Polypercon, nocte fruendum
Asserit, et positum Graiis in nocte triumphum.
   Hunc rex intuitus; neque enim iam Parmenionem
Sustinet arguere, et tumidis offendere dictis,
Quem modo consultum satyra percusserat acri:
Hic latronis, ait, mos, et solertia furum est,
[uers. 2039.] Quam mihi suggeritis, quorum spes unica, uoti
 Summa, nocere dolis, et fallere fraude latenti.
Gloria nostra dolo non militat, ut nichil obstet
Quod mihi candorem fame fuligine labis
Offuscare [98 1Kb] queat, iam non angustia saltus,
Et Cilicum fauces, Dariiue absentia segnis,
Nec furtiua placent timide suffragia noctis.
Aggrediar de luce uiros, uictoria quam nos
Molimur gladiis, aut nulla sit, aut sit honesta.
Malo peniteat fortune, et sortis inique
Regem, quam pudeat parti de nocte triumphi.
uincere non tanti est, ut me uicisse dolose
Posteritas legat, et minuat uersutia palmam [99 1Kb] ,
Quin, ne fallantur, ne comperiantur ab hoste,
Persarum uigiles, et in armis stare cateruas
Compertum est, igitur uestris impendite curam
 Corporibus, somnoque operi reparate diurno,
uicine memores motus instare diei,
Que uobis [100 1Kb] medium pessumdare debeat orbem.
Hisque peroratis redit in tentoria miles.
   Econtra Darius Persas haud segnius armat,
Premunitque suos, facturum coniicit hostem
Que [1 1Kb] facturus erat, si Parmenionis haberet
Consilium uires, mandunt alimenta furoris,
Quadrupedes frenos, phalerataque terga relucent,
Ignibus accensis acies ardere uidentur,
Sideribus certant galee, clypeisque retusis
Inuenisse pares flammas stupet arduus ether,
Et metuit celum fieri ne terra laboret;
Nec minimum guadet nox instar habere diei.
Nam pro sole sibi Darii datur emula Phebi
 Cassis, et in summo lampas sedet ignea cono,
Sideraque noctis obscurans, solaque solis
Solius radiis indignans cedere, quantum
Lumine cedit ei, tantum preiudicat illis.
Mille micant lapides in gyrum, nullus eorum
Quem iubar ardoris non disputet esse pyropum.
   Inuasit subitis concussum motibus ingens
Agmen utrumque timor, iamque ausa fouere secundum
Aurea sponda Iouem, sed non spondere soporem,
Implicitum curis corpus regale tenebat.
Nunc placet in dextrum cuneum de uertice montis
Mittere Graiugenas, nunc leuum frangere cornu,
Et nunc oppositis occurrere frontibus hosti,
Molitur modo falcatos eludere [2 1Kb] currus,
 Insomnemque trahit, agitat dum talia noctem
Nec capit angustum curarum [3 1Kb] millia pectus.
   Insula multifidi quam Tybridis alueus ambit,
Est ipso reuerenda loco, quam uindicat orbis
Imperiique caput, quadris ubi firma columnis
Stat sita, sub cliuo lunaris in ere motus,
Regia, regine cuius uictoria nomen,
Mille patet foribus, tremulisque sonora lapillis
Intremit attactu, totique immurmurat orbi
Cardo semel flexus, ad limina prima susurrat,
[uers. 2094.] Introitumque tenet, curarum [3 1Kb] sedula mater
 Ambitio pernox, solio sedet intus eburno
Diua, triumphales lauros moderante [4 1Kb] capillos
Munifica munita manu, cinguntque sorores
Eius utrumque latus, et regia tecta coronant
Perpetue comites. Lyrico modulamine carmen
Immortale canens et in euum Gloria uiuax,
Maiestasque premens, rugoso secula fastu,
Conciliansque sibi facilem reuerentia plebem
Et Dea que leges armat, que iura tuetur
Iustitia, in neutram declinans munere partem:
Assidet his, stabilitque dea Clementia regnum,
Sola decens miseri misereri et parcere uictis:
Has inter locuples, sed barbara moribus astat
Fomentum uitii, genitrixque Pecunia luxus,
Pacifico reliquis prelibans oscula uultu,
 Immemor est [5 1Kb] odii finis Concordia belli
Et Pax arua colens, et pleno Copia cornu
Applausus a fronte sedent, qui seria ludis
Miscentes, diuam uario oblectamine mulcent;
Et fauor ambiguus, et bleso subdolus ore
Risus adulator, commentaque ludicra diue
Singula pollicibus aptant et musica circum
Instrumenta sonant, numeros aptante Camena.
   Hec ubi tot curas uoluentem pectore Magnum
uidit, perpetuos cui continuare triumphos
A cunis dederat, metuens ne forte futuri
Naufragium Martis insomnes mergeret artus,
Emicat extemplo, uelataque nubis amictu,
Antra quietis adit, et desidis atria somni;
 Atque ita: Surge, Pater, Macedumque illabere regi
Dum iacet, et curis animum corpusque relaxat.
Dixerat: ille grauis uix se torpore soluto
Excutiens, madidas librauit [6 1Kb] in era pennas,
Quo se cunque rapit letheo tacta liquore
Sidera dormitant, solitos oblita meatus.
   Ergo ubi torpenti Grecorum castra uolatu
Attigit, expulso curarum examine, totus [7 1Kb]
Principis incubuit castris atque imbuit eius
Rore papauereo respersa medullitus ossa.
Sic animum regis prius anxietate grauatum
Altior oppressit resoluto corpore somnus,
Posseditque diu, donec caligine mersa
Noctis, Hyperborei languerent sidera plaustri,
Aetheriosque celer stimularet Lucifer ignes:
 Et iam pestifere ducens presagia lucis
Prodierat Titan, Nabatheis luridus undis,
Conueniunt proceres orta iam luce Pelasgi
Ad regem, insolito thalamis de more [8 1Kb] uacantem [9 1Kb]
Mirantes: alias uigiles excire solebat,
Et stimulare pigros, et maturare morantes:
At nunc cum summi discriminis arceat hora
Quod premat alterutram fatali turbine turbam,
Explicitum curis, torpore quietis inertem
Mirantur iuuenem; sunt qui latitare pauentem,
[uers. 2149.] Celantemque metum tenebris, nec cedere somno
 Credere sustineant, tutorum corporis eius
Nemo uel intrare propiusue accedere fidit,
Nec munire latus armis sine uoce iubentis,
Ire nec in turmas audet sine principe miles:
Parmenio, ne qua bellum ratione moretur,
Utile consilium ratus est, ut corpora curent,
Utque cibos sumant, pronuntiat ergo tribunus [10 1Kb] :
   Iamque mouente gradus aduersa parte, necesse
His erat exire: stratum tunc denique regis
Dux adiit, quem sepe uocans, cum uoce nequiret,
Exciuit leuiore manu: Lux, inquit, oborta est;
Nunc ego te moneo molles excludere somnos,
Que te tanta quies tenuit? iam Meda propinquant
Agmina, iam cuneos admouit cominus hostis
Iam bellona furit, sed adhuc exspectat inermis [11 1Kb]
 Imperium tua turba tuum: rigor ille uigoris
Et uirtus animi, que nunquam fracta resedit
Hec ubi nunc? sane uigilum pigritantia somno
Corda ciere soles. Crede, inquit Martius heros
Admitti somnum mihi non potuisse, priusquam
Exonerata graues posuissent pectora curas.
   Miranti sine fine duci, quod libera curis
Pectora dixisset Macedo, sed querere causam
Non tamen audenti. cum uicos ureret, inquit,
Hostis, cum uastaret agros, exscinderet urbes,
Cum fugeret, sese diffidens credere fatis,
Iusta mihi tunc causa metus, onerataque curis
Mens erat, alternam non admissura quietem.
At nunc cum Darius coram me totus, et eius
 Copia tota mihi sese presentet in armis,
Nec fugiens possit diuortia querere Martis,
Quod metuam nichil est; sed quid moror? ite parati,
Ut mos est, alias replicabo licentius ista.
   Dixit: et armari lituo precone, Pelasgos
Imperat [12 1Kb] , ipse suis aptat munimina membris
Aerea crure tenus serpens, descendit in [13 1Kb] imos
Squama pedes, natum mordacis acumine dentis
Castigare moras, et pennas addere, plantis
Calcar inest, ut, cum profugos preuertere cursu
Tentabit, si uox non excitet, aut tuba lentum
Cornipedem, saltem stimulos latus audiat acres.
At leues [14 1Kb] humeros, et pectus herile tuetur
uertice dependens triplici toga ferrea nexu,
Que [15 1Kb] teretes ulnas maculis circumligat uncis,
 Sed parcens oculis, hostem dat posse uideri.
Tutior ut lateat duplici protecta galero
Corporis humani pars dignior, erea cassis
Imprimitur capiti, flammantibus ignea cristis:
Inseritur lateri, riuos factura cruoris
Dira lues, gladius, per quem Iouis atria nigri
Manibus exspectant uacuos implere Penates.
Poscitur hic Bucephal, cui rex ut prepete saltu
Insedit, domuitque ferum, domitor ferus orbis,
Leua manus clypeo felici federe nubit,
[uers. 2201.] Sic tamen ut frenis equo iungatur amore,
 Fraxinus in dextra est, cuius flagrante coruscat
uexillo cuspis, et uerberat astra leone.
   Non magis in [16 1Kb] primo duri discrimine Martis
Hunc alacrem uidere sui, ueniente suorum
In medium Magno, spes sana resuscitat egrum
Agmen, et in uultu uictoria uisa sedere est.
Ipse suis igitur distinguens partibus agmen,
Disponens [17 1Kb] aciem, quo debuit ordine, currus
Falcatos Dario, que spes est sola triumphi,
Excipere ordinibus laxis, cetuque soluto,
Euitare iubet, et non impune uagari
Aurigas et equos, sed eos inuoluere telis.
Dumque monet, munitque suos, dum pectora dictis
Roborat, clapsus a Medis transfuga Medus
Transmeat [18 1Kb] ad regem Macedum, qui ferrea terre
 Instrumenta refert astu mandata [19 1Kb] latenti,
 quibus etsi [20 1Kb] uiribus hostem
uincere non possit, retinere tenacibus uncis
Sperat, et occulta Graios sorbere ruina.
Quo simul [21 1Kb] accepto, Medus ne ficta loquatur,
Ne capiat sermone suos, rex imperat [22 1Kb] illum
Seruari, tamen ipse locum fecitque notari
Monstrarique suis, ubi rex Babylonius arte
Fretus Ulyssea terre mandauerat uncos.
Neue repulsa dolis succumberet ardua uirtus,
Omnibus ostendi iubet, ostensumque caueri
Suspectum de fraude locum, tunc uero fluentes
Precedens acies, uerbo nutuque loquaci
Ad lites animans: uestris labor ultimus, inquit,
 Pre manibus socii, bellum quod Granicus amnis
uidit, et angusto Cilicum uictoria saltu
Quid laudis, quid honoris habet? nisi fine beato [23 1Kb]
Terminet extremum Deus et fortuna triumphum?
Sed fortuna dea est, atque hec pro uiribus astans
Semper Alexandro, tam sub me sceptra tenere
Quam sub me [24 1Kb] gaudet alios regnare potentes.
Hec, ubi me Macedum moderantem Grecia uidit
 Frena, meos extunc promouit, eisque nocere
uelle licet liceat, sed non audere licebit.
Ista nichil, preter numerum discriminis affert,
Tam populosa cohors, sed [25 1Kb] ad hoc fortuna laborat,

Ut mihi uincendum semel, et simul afferat orbem.
Tanto pluris erit nobis uictoria, quanto
A paucis partam de pluribus esse liquebit.
Ite per imbelles, gladio ductore, cateruas:
Cernitis ut solem gemmis auroque corusci [26 1Kb]
Obscurent clypei? lapidumque superbia conos
Occupet ardentes, ut purpura uestiat agros?
uincere quis nolit, ubi sic in bella uenitur?
Quis nisi mentis inops oblatum respuat aurum?
Congestas Orientis opes, Arabumque laborem,
 In promptu capere [27 1Kb] est, menti si pareat ensis,
Si cupido cordi gladii respondeat ictus,
Si tam cedis amans animus, sitiensque cruoris
Quam sitiens auri, uestrum est quodcunque uidetis:
Non ascribo meum, tantum mihi uincite, predam
Diuidite inter uos, qui mecum uincere certas [28 1Kb]
Participem me laudis habes [29 1Kb] , tibi cetera tolle,
Exemplar uirtutis habe formamque gerendi
Martis, Alexandrum, nisi primus in agmine primo
Rex apparuerit, si tergum uerterit hosti
Excusatus eris, ueniamque merebitur ille
Qui fugiet, si [30 1Kb] lentus agam [31 1Kb] , si uero remisse
Nil aggressus ero, si nunquam dixero forti:
I, prior, i, sed in arma ueni precedere iussus,
 Tunc demum socios sum dignus habere sequaces:
Exemplo moueat [32 1Kb] fortes, documenta uigoris
Exhibeat, quicunque regit. Sic fatur, et ecce
Concurrunt acies: it tantus ad ethera clamor
Et uulgi strepitus, quantus si dissona mundi
In chaos antiquum recidiua lite relabens
Machina corrueret, rerum compage soluta,
Horrisonum concussa darent elementa fragorem.



ARGUMENTUM LIBRI QUINTI.


Quintus habet strages uarias, et funera caris
Deplorata suis; uictos apud * Arbela Persas.
Consulit Arsacides [33 1Kb] duro de tempore tractans,
An potius sit ei reparato robore latis
Medorum regnis rursus concurrere [34 1Kb] fatis?
Sed proceres herent. Ad donatiua maniplos
Conuocat Aeacides, et donis uulnera curat.
Ecce uir illustris, et non inglorius illa
Precedente acie, stipatus prole uirili
Mazeus, regem Babylonis menibus infert.



LIBER QUINTUS.


 Lege Nume regis lata de mensibus olim,
[uers 2290.] Quintus ab ancipiti descendens ordine Iano
 Mensis erat, roseis distinguens partibus annum,
[uers. 2292.] Et gemino plausu gaudebant, hospite Phebo,
 Ledei fratres, prima cum parte diei
Concurrere duces, emenso tempore cuius
Preuidisse luem Medis Persisque futuram
Creditur, et Daniel scripto mandasse latenti.
Adfuit a gelidis [35 1Kb] ueniens aquilonibus Hircus,
Ultio diuina, prolesque Philippica, Magnus;
Quem procul ut uidit galea flammante coruscum
Indus Aristomenes, denis elephanta flagellis
Prodigus excutiens medicata cuspide ferrum
Immersit [36 1Kb] clypeo, sed eo lorica retuso
Tutatur corpus, at Magnus arundine monstro
Obuiat, et qua se lateri promuscide iungit,
uitales aperit ferro mediante latebras.
Fit fragor ingentem monstro faciente ruinam;
Sed cum precipiti cecidisset bellua lapsu,
 Ultor Aristomenon, et parcere nescius ensis
Acephalum reddit. Nostra est uictoria, nostra est,
Ingeminant Greci: Perse glomerantur in unum,
Missiliumque frequens regem circumuolat imber.
Sed nec gesa [37 1Kb] mouent, nec seuior ense bipennis:
Quem, duce fortuna, uirtus infracta tuetur,
Ille per insertos inuictus et impiger enses,
Telaque perrumpens [38 1Kb] uolat, ignoratque moueri.
Ferreus armatos contundens malleus artus,
Quo feriente cadunt, Elephaz Pharaone creatus,
Et Pharos Orchanides; Elephaz gladio, Pharos hasta [39 1Kb] ,
Hic eques, ille pedes, Aegyptius hic, Syrus ille.
   Sicca prius, sterilisque diu iam flumine fusi
 Sanguinis humet humus, iamque unda cruoris [40 1Kb] inundat
Telluris uenas, cadit infinita uicissim
Persarum, Macedumque manus: iacet ense * Philotte
Henos et Caman, Henos quia fuderat ense
Euryphilum, Caman; quia Laomedonta securi:
   Ibat Alexandro uulnus lethale daturus,
Si sineret fortuna, Geon, maris incola Rubri,
Informis facie, quem creditur una gigantum,
Quippe giganteis ducens a fratribus ortum,
Aethiopi peperisse uiro, qui corpore matrem
Immani referens, nigroque [41 1Kb] colore parentem,
Quos terrere nequit nigredine, corpore terret.
Fuderat ergo uiros, claua ter quinque trinodi,
 Agmina dum Graium sinuoso turbine rumpens
Ad Magnum molitur iter: ceu dissipat acri
Dente canes Nemeeus aper, cui sudat apertis
Spuma labris, dorso, ualli riget instar acuti,
Seta minax, humeroque canes supereminet omnes,
Nunc hos, a leua, dextra nunc fulminat illos,
Nunc caput in renes obliquat, rursus ab illis
In latus oppositum, partemque tuetur utramque
Se non ignarus uolucri defendere gyro.
   uentum erat ad regem, miratur Martius heros
[uers. 2304.] uisa mole uiri, dumque arduus ille cruentam
 Erigeret clauam, clamoso gutture regi
Intonat: Heus, inquit, quis te furor egit in hostem
Magne giganteum? quem sidercas Iouis arces
Affectasse legis, a quo uix fulmine tandem
Tutus in etheria mansit Saturnius arce?
   Nondum finierat, agili cum torta lacerto
Pinus Alexandri, medio stetit ore loquentis,
Faucibus astringens [42 1Kb] linguam, ne deroget ultra
Celicolis, sed adhuc stantem, telumque cruentum
Mandentem, Macedo tum demum admissus equini
Pectoris impulsu quatit, explicitumque per artus
Reddit humo natum, plangit percussa iacentem,
Mater humus prolem, tantumque dat icta fragorem,
Quantus, ubi annosam, sed adhuc radice superbam
Montibus euellit Boree uiolentia quercum.
 Concurrunt Argiua phalanx, stratumque Geonta
Confodiunt iaculis, gladiosque in uiscera condunt
Quem tandem lacerum uultus, ac mille retusum
Pectora uulneribus, Acherontis ad antra remittunt.
   Parte furens alia, Persarum [43 1Kb] proterit agmen
Inclytus ille Clytus, cuius soror ubere Magnum
Lactauit proprio, sed que prouenerit illi
Gratia pro meritis, magis arbitror esse silendum:
Hunc ubi germani respersum sanguine uidit
Sanga Damascenus, fraterno motus amore,
Ter gemitum dedit, et repetita medullitus alto
Pectore confusam repetunt [44 1Kb] suspiria uocem,
Cumque tribus iaculis, frendens explere nequiret
Pectoris affectum, stricto mucrone, micanti
 Emicuit curru, quaque huic flagrante pyropo
Ardebat cassis, claro caput arguit ictu,
Et nisi lorice latuisset tuta galero,
Plorasset cerebrum, terebrata casside, ceruix.
Sed licet attonitus mananti sanguine Sange:
Non tamen ignarus gladio respondet, idemque
Quod modo transierat primi per uulnera [45 1Kb] fratris
Balneat alterius intra precordia ferrum.
   Diriguit primo spectata cede suorum
Metha [46 1Kb] pater, nec quos lacrymarum funderet imbres
Inuenit facies, etenim dolor intus obortas
Sorbuerat lacrymas; et compluit intima cordis
Arida, decrepite faciei debitus imber,
Suppleuitque uices oculorum flebile pectus.
 Palluit exanimis, dextra languente, gelato
Corde senex, et mors in uultu uisa sedere est:
Mox ut [47 1Kb] mens rediit, rediuiuo sanguine, tandem
Singultum medias interrumpente querelas.
Tune duos, inquit, tortor seuissime, fratres.
Tunc duos ante ora patris mucrone uorasti?
Non ueritus patris emeriti, miserique parentis
Precipitare dies? sed ut ulterius tibi nullum
Non pateat facinus, ferro, fera tigris, eodem,
Quo mea, me coram, rupisti uiscera, ferro
[uers. 2358.] Iunge patrem natis, et funera terna remitte
 Coniugis et fratrum, uidue plangenda parenti:
Si qua tamen coniux, si quis tibi filius heres,
Aut soror aut mater, Parcarum uindice filo,
Quod doleo doleant, et idem quod lugeo plangant.
   Dixit, et imbelli iaculatus missile dextra
Torsit in ora Clyti, quod uix umbone moratum
Ocius auellit Clytus, et qua sacra retortis [48 1Kb]
Canities nemorosa pilis uergebat in armos
Hispida lethali pertundit [49 1Kb] guttura ferro.
Ille ruens cecidit, uisu miserabile, natos
Inter semineces, prolemque amplexus utramque
Tendit ad infernam natis comitantibus urbem.
   Iamque propinquarat [50 1Kb] regali prodita luxu
Ipsa acies Darii, curruque micabat ab alto
Rex, regem innumera lapidum prodente lucerna,
 Obstupuit tanta percussus luce * Nicanor;
Utque erat in dextro cornu dux agminis, illuc,
Applicuit cuneum belli, quem sorte regebat
Commissum, primis arrisit subdola gestis
Eius, et excepit blande fortuna ruentem [51 1Kb]
Parmenione satum, uix obstitit unda clientum
Primo congressu, stabilemque * Nicanoris alam
Sustinuit tepide, donec Rhemnon Arabites [52 1Kb]
Turbidus in medios ruit, obsitus imbre Quiritum,
Et stabilit profugos, mentesque redintegrat egras.
   Statur, et immotis figunt uestigia plantis,
Eminus occumbunt iaculis, et turbine funde,
Cominus et gladio, cerebrum sitiente securi,
Interdum liuore sudum, uerubusque cruentis
Rem peragunt pedites, sedes [53 1Kb] implentur auari
 Ditis, et umbriferi domus insatiabilis antri [54 1Kb] ,
   Rumpere fila manu non sufficit una sororum,
Abiectaque colo Clotho, Lachesisque uirorum
Fata metunt, unamque due iuuere sorores.
Mista plebe duces pereunt utrinque, sed inter
Millia tot procerum, speciali laude refulgens
Inclytus emicuit [55 1Kb] numerosa cede * Nicanor,
Perque tot obiectos uestigat [56 1Kb] Rhemnona Persas,
Nil actum credens fusis tot millibus, ipsum
Cum uideat superesse ducem, dominumque cohortis.
   Nec mora conspicui turba cedente suorum
Concurrere duo, ferit horrifer [57 1Kb] astra boatus,
Et populi quatit arua fragor, ferrata coactis [58 1Kb]
 Cornipedum pedibus putres terit ungula glebas,
Cominus admissi congrediuntur [59 1Kb] , uterque
Cuspide pretenta superos agnouit in ictu
Propitios, crudeque licet pulsatos acerno
Stipite mansit eques tamen, hinc uacuata propinquum
uertitur ad capulum manus erea, casside cassa
Erumpens [60 1Kb] rigat arua cruor, nec sustinet iras
[uers. 2409.] Mucronis clypeus, genibus cecidere remissis
 uectores, uectique simul, prior ense retecto [61 1Kb]
Surgit * Parmenides, et pectora Rhemnonis acer
Arctat utroque genu, donec uitalia Parthi,
Et uentris latebras, capulotenus induit ensis.
   Extemplo turbati Arabes, et lite relicta,
uertere terga parant, sed quos Hyrcania gignit
Conspicuos in Marte [62 1Kb] , superuenit ala Quiritum
Excedens numerum, inclusumque * Nicanora uallo
Armisone sepis, facta statione, coronant;
Obruitur primo iaculis, strepit erea cassis
Glandibus et saxis, tantamque sibi lacer orbis
Obstupet innasci ueterato [63 1Kb] robore siluam;
Iamque pedes, ulneque labant, mistoque cruore
Membra lauat [64 1Kb] sudor, sed mens, infractaque uirtus,
 Et princeps animus capto sub corpore regnat [65 1Kb] ,
Totque lacessitus iaculis, et cestibus ille
Murus Alexandri, sed non sine nomine tandem
Procubuit [66 1Kb] , multamque sua cum strage ruinam
Persarum, trahit unius damnosa ruina.
Qualis Romulea [67 1Kb] cecidit cum turris in urbe,
Turbine fulmineo uicinas obruit edes.
   Interea, Macedum planctu pulsatus acerbo,
Aduolat orbata catulis uiolentior [68 1Kb] ursa
Diluuium mundi Macedo, pauet obuia turba
Principis occursum, fugiuntque per auia cursu
Precipiti dociles uitam preferre triumpho,
Unus Alexandro, reliquis fugientibus, instat
Memnonides Sthenelus, cuius, lanugine prima,
Signabat roseas, facies nimis emula, malas,
 Nobilis, et patrio referens a sanguine Cyrum,
Cui nuptura soror Darii, si cederet illi
Gloria Martis, erat, unde orta superbia, Magno
Obuius ire parat; sed nec reuerentia patrum,
Nec fauor etatis, nec rerum copia mortem
Excutiunt, parili forma, sed dispare fato
Occurrit iuueni laxis Hephestio frenis,
Et qua flammiuomo rictu micat aurea [69 1Kb] tigris
Disiicit umbonem, largoque foramine candens
Admittit ferrum laxo toga ferrea nexu,
Transit in occultas feralis arundo latebras
Pectoris, inque humeros niuea ceruice recliui,
Perpetue Sthenelus noctis caligine tectus
Fertur, et eterno clauduntur lumina somno.
    At leuo cornu [70 1Kb] , cui nulli Marte secundus
Parmenio preerat, discors Bellona furebat
Sanguineis maculosa fibris [71 1Kb] , sanieque recenti
Delibuta comas, cui spumeus axe citato [72 1Kb]
Lumine terrifico tonitrus et fulminis instar
Concitus occurrit ferali turbine frater.
Cui sternit [73 1Kb] furor ipse uias, ceduntque furenti
Degeneres animi, comes indiuisa furoris
[uers. 2461.] Precipites rapit ira gradus, et fellea torquens
 Lumina, contemnit humiles rationis habenas,
Impatiensque more, leuis et male cuncta ministrans
Impetus, obliquos uersat in puluere currus:
Undique successus, sed et infortunia mistim
Circumfusa uolant, et mille a uertice Martis
Cum pallore suo, nutant per inania mortes.
   Talis in amplexus ueniens per colla sororis
Brachia diffudit Deus horrifer: Ocius, inquit,
Labere, chara soror, Macedumque, i, nuntia regi:
uana spe raperis, Darium quid perdere per te [74 1Kb]
Inscius affectas? scelus hoc a principe tanto
Amouere dii, nec fas ut dextera mundi
Sceptra tenens, madeat iugulo polluta senili.
Altera debetur Dario fortuna, suorum
 Proditione cadet, celer ergo per arma, per hostes
Adsis, et uaria populanti cede Pelasgos
Ilicet occurras Mazeo, quippe rapinis
Et Macedum spoliis inhiat, laxatque solutos
Compedibus Persas, rursus uersa uice uinclis
Mancipat Argiuos, neque [75 1Kb] enim tot sufficit ultra
Millia Parmenio paucis incessere turmis.
   Dixit, at [76 1Kb] umbrifero Bellona citatior Austro
Fertur, et ad dextrum pertransit stridula cornu,
Induiturque genas, horrendaque Palladis ora [77 1Kb]
Gorgonis anguicomos pretendens egide uultus,
Commemoransque Dei breuiter mandata recessit,
Infecitque diem, ferali nube recedens.
   Excutitur saltu Macedo, profugamque secutus
 uoce deam: Quocunque uenis, dea, cardine, uanum
Spernimus omen, ait, non [78 1Kb] me diuellet ab armis
Et curru Darii, licet impiger Ales ab alto
Missus Atlantiades uerax [79 1Kb] mihi nuntius ipse [80 1Kb]
Afferat [81 1Kb] a Persis raptas cum matre sorores,
Ex Dario pendet nostri spes unica uoti;
Quem si perdidero, parui mihi cetera, parui
Perdita momenti: solum si uicero, solus
Perdita restituet, non est mihi perdere tanti,
Quod recipi poterit, ut non et uincere malim;
Sed neque si turris Darium septemplice muro
Includat, licet ardenti circumfluus unda
Sulphureis Acheron defendat menia ripis,
Eripiet fortuna mihi. Sic fatus, in armis
Se locat, et summo clypeum feriente lacerto
 Orbem signiferum, ceu uallum et menia, muro
Pectoris opponit, tendensque in sidera pinum,
uertice sublato, medius ruit hostis in hostes,
Flammantesque [82 1Kb] globos, torquens testatur adesse
Puluis Alexandrum; fertur temone supino
Afer Aristides, pedibusque attritus equinis
Occubuit Pelias, Libycis a Syrtibus Afer
uenerat, a Scythicis Pelias tetrarcha pruinis,
Hic Afrum Craterus, Pelian deiecit Amyntas:
Ense iacet Pelias, hastili corruit Afer,
[uers. 2515.] Iungitur his Amilon terebrato gutture, rubram
 Exhalans animam, Baradamque iacentibus addit
Antigonus, reprimitque globum Ptolomeus equestrem:
   Nec minor Eumenidi strages, nec gloria Ceni
Inferior, Meleagre, tua, truculentior instat
Perdiccas solito: cunctis cernentibus, ipsam
Ante aciem Darii Polypercon  redimit de luce patenter [83 1Kb]
Consilium de nocte datum, furit Attica [84 1Kb] pubes
Mente noua uotoque pari: furor omnibus idem,
Parque animus bello, dominoque simillimus ipsi,
Ut quod Alexandri comites si Marte furentes
Cominus aspiceret, tot se gauderet habere
Magnus Alexandros; iam uictoris fragor aures
Pulsabat Darii, iamque irrumpebat in ipsos
 Consortes lateris, funeste turbo procelle.
   Aeger in aduersis animus sapientis, et egre
Consulit ipse sibi, cum duro in tempore primis
Diffidit rebus, et spes languescit inermis:
Nam quid agat Darius? quo se regat ordine demens?
Cui nec tuta fuga est, nec si uelit ipse morari,
Inueniet socios? nam de tot millibus ante
Quos sibi crediderat, uix bello mille supersunt,
Qui stent pro patria: pudor et reuerentia fame
Ne fugiant, prohibent, contra timor anxius urget:
Dumque uacillanti stupefactus pectore nutat,
Dum dubitat, capiatne fugam, uitamne perosus
Se sinat ipse capi? Perse uelut agmine facto
Mandant terga fuge, rapiuntque per arua, relicto
Rege, gradum: demum laxis inuitus habenis
 Nactus equum Darius, rorantia cede suorum
Retrogrado fugit arua gradu; quo tendi inertem
Rex periture, fugam? nescis, heu, perdite, nescis?
Quem fugias? hostes incurris, dum fugis hostem,
Incidis in Scyllam cupiens uitare Charybdim,
Bessus, Narbasanes [85 1Kb] , rerum pars magna tuarum
Quos inter proceres humili de plebe locasti
Non ueriti temerare fidem, capitisque uerendi
Perdere canitiem, spreto moderamine iuris
Proh pudor! in domini coniurant fata clientes.
   Magnus ut ablatum medio de limine mortis
Accepit Darium, regum super ossa cruentus
Fertur, et ingenti super ipsa cadauera saltu
Insequitur profugum, pene incomitatus Achiuis,
 Immemor ipse sui, qualis [86 1Kb] rapit impetus ignem
Sideris, et claris [87 1Kb] distinguit nubila flammis.
Sed iam precipiti per saxa, per inuia saltu
Transieratque Lycum, paucis comitantibus, amnem
Belides, dubiusque stetit, stratumne furenti
Immersurus aque properaret frangere pontem,
Pelleo clausurus iter, sed ab hoste premendos
Dira cede suos timuit, si ponte reciso
Securus fugiens Persarum excluderet agmen;
Utile propositum uicit respectus honesti,
[uers. 2569.] Preposuitque suos Darius sibi; maluit e[.....]
 Iustus inire fugam, potiusque elegit apertam
uictori prebere uiam, quam claudere uictis.
   Fit fuga Persarum, turbatoque ordine passim
Curritur ad pontem [88 1Kb] , sed et intolerabilis estus,
Et duplicata sitis cursu languentia torrent
uiscera, et exhaustos sudor sibi uindicat artus,
Pulmonisque uagas agitant suspiria cellas.
Unde inopes unde, nemorum per deuia ducti,
Occulti laticis salientes querere uenas,
Omnibus incumbunt riuis, haustaque gulose
Limosi torrentis aqua, precordia limo
Tensa rigent, pregnantem uterum simulare coactus
Triste parit funus, concepto flumine, uenter.
Nonnullis, auido fluuium dum gutture sorbent
 Obstruit occurrens uitales unda meatus
Deraque in cecis inclusum intercipit antris.
   Sed neque tot turmas procerum uulgique phalanges
Ad mortem ductore metu, sine lege ruentes
Explicat unius angustia pontis, aceruos
uix capit unda tumens, fluuiique uorago cadentes;
Labuntur passim, lapsosque inuoluit hiatus
Fluminis, et uirides stupuere cadauera Nymphe.
   Languentes gladios [89 1Kb] , et habentia tela suorum
Intuitus Macedo, cum iam decliuis Olympus
Phebeis legeretur equis, fumantibus aruis
Aethiopum, et solito pauloque remissius igne
Ureret Herculeas solis uicinia Gades,
Caussatus preceps in noctem tempus, ad illos,
 Quos credebat adhuc in cornu stare sinistro
Flectit iter, iamque in leuum conuerterat arma,
Cum premissus eques a Parmenione, triumphum
Nuntiat, et uariis afflictos cedibus hostes;
Dumque reducuntur equites in castra, repente
uallibus emergens Persarum apparuit agmen,
Exurens clypeis, galeisque micantibus agros;
Qui primos inhibere gradus, et figere gressum;
Demum [90 1Kb] ubi tam paucos Macedum uidere cruentas
In Magnum uertere acies. Rex ante Quiritum
More suo gradiens uexilla, pericula Martis
Dissimulans potius, quam spernens, illud ab hoste
Concussum toties, sed inexpugnabile castrum
Pectoris opposuit Persis, nec defuit illi
 Perpetua in dubiis rebus fortuna, cohortis
Prefectum mortis, et Martis amore furentem
Excipit, et celeri rimatur uiscera ferro;
Nec mora Lysimachus, et gloria gentis Achee
Inuasere Arabes passim, neutrisque pepercit
Martius ille furor, ubi nemo cadebat inultus;
   uerum cum Phebi radiis, Atlantide stella
Iam uultus audente suos opponere Persis,
Marte uideretur fuga tutior, ordine rupto
Consuluere fuge, laxisque licenter habenis,
[uers. 2622.] Nocte fere media traiecti [91 1Kb] fluminis amnem
 * Arbela perueniunt, ubi rex Babylonius illos,
Quos secum fuga contulerat, lugubris et amens
Consulit, et pariter duro de tempore tractat;
Cumque repressisset queruli suspiria cordis,
Relliquias Macedum lacrymoso lumine spectans:
Fortuitos, inquit, toties mutare tumultus
Nunc aduersa pati, nunc exsultare secundis,
Nunc caput incuruare malis, nunc tollere, sortis
Humane est; humilem sic uidit Lydia Cresum,
Sic sic uictorem uersa uice femina fregit:
Sic quoque Thermopyle Xerxem uidere iacentem,
Et qui nauigio [92 1Kb] totum modo texerat equor,
uix licuit uicto sola cum naue reuerti.
   Nulla rei nouitas peruertere fortia debet
Pectora, cum nulla teneatur lege fidelis
 Esse homini fortuna diu, spes unica uictis,
Contra uictorem rursum sperare triumphum.
Nec dubito quin uictor agros aditurus, et urbes
Ciuibus exhaustas, et opimis rebus, et auro
Confertas, ubi gens auidissima, pectore [93 1Kb] toto,
uisceribus siccis, sitiens lethale metallum
Tentabit sedare sitim, predaque recenti
Conceptam satiare famem, nec inutile nobis
Id reor. Interea fines intactaque bellis
Regna petiturus, Medorumque ultima, uires
Non egre reparabo meas, pretiosa supellex,
Castraque castratis, et multa pellice plena
Quanti sint oneris, et quantum bella gerentes
Impediant, usu longo didicere potentes;
His partis erit inferior, quibus ante remotis
 Maior erat Macedo, spoliis uincetur onustus,
Qui uicit uacuus: non auro bella geruntur,
Sed ferro, non es, non oppida regna tuentur,
Sed uirtus, uiresque uirum: penetremus ad ipsos [94 1Kb]
Medorum fines, in duris utile rebus,
Non dictu speciosa sequi docet ipsa facultas;
Non secus antiquos summo [95 1Kb] molimine rerum
Nouimus affectos [96 1Kb] fortes [97 1Kb] discrimine patres,
Indultis aliquot hostique sibique diebus,
Fortunam reparasse suam, rursusque retusis
Hostibus aduersa de parte tulisse triumphum.
   Finierat Darius, uox plena timoris [98 1Kb] , et exspes
uisa suis, cum tot opibus Babylona superbam,
Et reliquas urbes, sine defensore relictas,
 Esset Alexander primo fracturus Eoo.
Nulla uidebatur reparande copia sortis,
Sed neque  retinendi gratia regni:
Seu confirmato tamen agmine, siue sequenti
Imperium potius, quam consilium ducis, uno
Maturant animo Medorum uisere fines.
   Nec mora, distribuens celebres apud * Arbela gazas
Munificus Macedo, tantis ardenter onusto
Rebus, et inuenta satiato milite preda
Transcurrit Syriam [99 1Kb] , pluuioque citatior austro,
[uers. 2677.] ui, uel amicitia superatis [100 1Kb] ciuibus, ardet
 Obsita coctilibus intrare palatia muris,
Insignemque olim tot regum laudibus urbem.
Cui dedit eternum labii confusio nomen:
Cumque Semiramia tantum distaret ab urbe,
Quantum Sequanicis distat Dionysius undis,
Ecce uir illustris stipatus prole beata
Impiger occurrit Mazeus transfuga regi,
Imperio Magni, sese Babylonaque dedens,
Quem rex complexus auide, uultuque benigno
Suscipiens, tacitis suffocat gaudia uotis.
   Quippe laboris erat magni, longique paratus,
Tot populis et tot munitam turribus urbem
Obsidione capi, nisi machina, Numine Diuum,
Coctile cementum crebro dissolueret ictu,
uirque manu doctus [1 1Kb] , et non inglorius illa
 Precedenti acie, toties expertus in armis,
Exemplo poterat alios ad federa pacis
Inuitare suo; tunc uero cohortibus arte [2 1Kb]
Dispositis, iussisque sequi, et retrocedere Persis,
Agmine quadrato stupefacte illabitur urbi;
   Splendet in occursum tanti Babylonia regis,
Et quas congessit ueterum solertia regum
Exponuntur opes, ardent altaria gemmis;
Porticibusque sacris statue reteguntur auite,
Per fora, per uicos, per compita, serica ridet
uestis, et auriuomis ignescunt fana coronis,
Matronasque graues annis, ciuesque seueros,
Tegmina celatis urunt bombycina monstris:
Seruus et ancille iussi splendescere luxu
 Barbarico, insolitos nequeunt sufferre paratus,
Immemoresque sui dum contemplantur amictus,
Iam se presumunt, seruos non esse, fateri.
Hosque, quibus deerat fallax opulentia, iussit
Inter honoratos fulgere precaria uestis,
Iam totum uictoris iter lasciuia florum
Sparserat [3 1Kb] , et ramis uiduata uirentibus arbor.
Quocunque ingreditur certant opobalsama nardo [4 1Kb] ,
Diuinique Arabum pascuntur odoribus ignes,
Et matutino satiantur aromate nares,
Effera prefertur claustro indignata teneri
Tigris, et obstrusi ferrato carcere pardi.
Inclusi caueis frendunt immane leones,
[uers. 2720.] Et quecunque tenet Hyrcanos bestia [5 1Kb] saltus.
 Et ne prepediat oculos obiecta sequentum
Turba frequens, gradibus transuecti [6 1Kb] ad culmina tecti
Quam plures, auidique suum cognoscere regem
Edita murorum longa statione coronant.
   Occurrunt lyricis modulantes cantibus odas
Cum citharis mimi, concordant cymbala sistris,
Tympanaque harmoniis cedunt, nec defuit aures
Blandius humanas docilis testudo mouere [7 1Kb] ,
Et quos Niliace tradunt mendacia gentis
Fatidicos, celique notis prenosse peritos
Sidereos motus, et ineluctabile [8 1Kb] fatum
Memphite [9 1Kb] uates currum uictoris adorant:
Nunquam tam celebri iactatrix Roma triumpho
uictorem [10 1Kb] mirata suum tam diuite luxu
 Excepit [11 1Kb] : seu cum fuso sub Leucade Cesar
Antonio [12 1Kb] , sexti mutauit nomina mensis,
Lactandasque dedit hydris Cleopatra papillas [13 1Kb] .
Seu post Emathias acies cum sanguine Magni
Iam satur irrupit Tarpeiam Iulius arcem:
Et merito, nam si regum miranda recordans,
Laudibus et titulis cures attollere iustis,
Siue fide recolas quam raro milite contra
uictores mundi, tenero sub flore iuuente,
Quanta sit aggressus Macedo, quam tempore paruo
Totus Alexandri genibus se fuderit orbis,
Tota ducum series, uel quos Hispana pesis
Grandiloquo modulata stylo, uel Claudius altis
uersibus insignit, respectu principis huius,
 Plebs erit, ut pigeat Lucanum lumine tanto
Cesareum cecinisse melos, Romeque ruinam;
Et Macedum clarus succumbat Honorius armis.
   Si gemitu commota pio, uotisque suorum
Flebilibus, diuina daret clementia talem
Francorum regem, toto radiaret in orbe
Haud mora, uera fides, et nostris fracta sub armis
Parthia baptismo renouari posceret ultro:
Queque diu iacuit effusis menibus alta
Ad nomen Christi Carthago resurgeret, et que [14 1Kb]
Sub * Carolo meruit Hispania soluere penas,
Erigeret [15 1Kb] uexilla crucis, gens omnis, et omnis
Lingua Deum caneret, et non inuita subiret
[uers. 2762.] Sacrum sub sacro Remorum presule fontem.



ARGUMENTUM LIBRI SEXTI


Sextus Alexandrum luxu Babylonis et auro
Corruptum ostendit, castrensia munera certis
Distribuit numeris [16 1Kb] : armato milite fines
Uxiacos intrat. Sisigambis liberat urbem
Et * Medalem [17 1Kb] precibus: a menibus inclyta [18 1Kb] fumat
Eruta [19 1Kb] Persepolis: Mouet occursus miserorum
Turbatum regem: Darius discrimina Martis
Rursus inire parat: hic seditio patricidas
Separat a Dario, sed eos innata simultas
Acceptos reddit, et credula pectora lactat [20 1Kb] ;
Nec fatum mutare ualent decreta Patronis.



LIBER SEXTUS.


 Ecce lues mundi regum timor ultimus [21 1Kb] ! ecce!
Quem toties poteras, Babylon, legisse futurum
Euersorem Asie, sacra quem predixerat Hircum
Pagina, quem gemini fracturum cornua regni,
Presentem mirare uirum, nec despice clausum
Coctilibus septis, qui latum amplectitur orbem,
Cuius inhorrescunt audito nomine reges:
Rex erit ille tuus, a quo se posceret omnis
Rege regi tellus, si perduraret in illa
Indole uirtutum, qua ceperat ire potestas.
   Aspice quam blandis, uictos [22 1Kb] moderetur habenis,
Aspice quam clemens inter tot prospera uictor:
Aspice quam mitis dictet ius gentibus: ut quos
Hostes in bellis habuit, cognoscat in urbe
Ciues, et bello quos uicit uincat amore:
 Hos tamen a tenero schola quos impresserat euo
Ornatus animi, poliende schemata uite,
Innate uirtutis opus, solitumque rigorem,
Fregerunt Babylonis opes, luxusque uacantis
Desidia populi, quia nil corruptius urbis
Moribus illius, nichil est instructius illis
Ad ueneris uenale malum, cum pectora multo
Incaluere mero, si tantum detur acerbi
Flagitii pretium, non uxores modo sponsi,
Sed prolem hospitibus cogunt prostare parentes,
Solemnes de nocte uident conuiuia ludos,
Quos patrio de more solent celebrare tyranni.
   Hos inter luxus Babylonis, et otia Magnum
Ter deni tenuere dies et quattuor, unde
 Terrarum domitor exercitus ille, futurus
Debilior fuerat, si post conuiuia mense
Desidis, effrenum piger irrupisset in hostem:
Ergo Semiramiis postquam Mauortius heros
Finibus egressus, Satrapenis astitit [23 1Kb] aruis,
Quedam, que dederant patres, precepta prioris
Militie, mutanda ratus, castrensia certos
Munera sub numeros arguta menta redegit,
Utque suos habeant Ductores [24 1Kb] queque Quiritum
Millia constituit, quibus indubitata probetur
Indicibus uirtus equitum, dignusque probatis
Exhibeatur honos, ne falso premia poscat
Qui tepide gessit, ne sub probitatis amictu
Splendeat improbitas, et ne mercede negata
Perdiderit titulum, qui gessit fortia fortis.
    Moris apud ueteres Macedum, patremque Philippum
Hactenus exstiterat, cum tolli signa iuberent,
Castra ciere tuba, que prepediente tumultu,
Armorumque sono non pertingebat ad omnes;
Sed super hoc factum [25 1Kb] est, ut Parthica signa mouendi
[uers. 2823.] Luce, sit in signum fumus, de nocte uel ignis,
 Neue quis alterius munus, uel fortia gesta
Usurpasse [26 1Kb] , suisue ascribere uiribus ausit,
Unumquemque uirum uice qua donatur, et actis
Contentum iubet esse suis, monet, allicit, arctat [27 1Kb] ,
Fortes, conductos, ciues, prece, munere, scripto.
Romuleos reges, subiecto legimus orbe,
In populos legem et causas dictasse forenses,
Cum Deus ultrices furias arceret Olympo
Omnipotens [28 1Kb] terris, sed plus fuit arma tenentes
Legibus astringi, quam uictis condere iura,
Et maius fuit armatos decreta rigoris
Suscipere in bello, quam ius in pace pacisci.
   Hec ubi mature tractata, libentibus omnes
Accepere animis: Susam tradentibus urbem
Ciuibus, et multis hilarato milite gazis
 Agmen ad Uxiacas conuertit turbidus arces,
Uxiace regionis onus, summamque regebat
Prefectus Medates, sane uir fortis, et ingens
Exemplar fidei, pro qua suprema subire
Non ueritus, uerum Dario seruauit [29 1Kb] amicum
   Doctus ab indigenis iter esse latens et opertum,
Ciuibus ignaris, Graios quod ducat ad [30 1Kb] urbem,
Delectis equitum tantum in discrimen ituris
Prefecit Macedo meriti Taurona probati:
Ipse [31 1Kb] mouens circa tenere primordia lucis,
Angustas superat fauces, aditusque locorum,
Cesaque materies faciendis cratibus apta,
Et pluteis curua testudine surgit in arcem,
Artificium ut studiis, tali munimine tuta
 Funditus erueret muros armata iuuentus:
Sed grauis accessus, cum dura minetur acutis
Cautibus [32 1Kb] et saxis succidi nescia tellus:
Nec solum Macedo cum duro dimicat hoste,
Sed locus est, cum quo pugnandum est, uiuaque cautes
Natiuo munita situ; tamen arcta subibant,
Et prerupta leues, duce precedente, cohortes,
Quem tamen obiecta testudine, cum peteretur
Eminus ex alto, telorum grandine, nec ui,
Nec prece, barbaricis poterant auellere muris.
Quippe inter primos galeato uertice primus
Fulminat in muros, nunc grandia saxa uolutans
Nunc sude suffodiens, nunc frangens ariete portas
Nunc tormenta rotat, tormentum flebile mundi,
 Impellensque suos; pudeat iam, proh pudor! inquit,
uictores Asie, o socii, quibus ante tot urbes
Cessere, exigui dormire ad menia castri:
Que loca, quod subsistat opus quis non ruat agger
Ante manus Macedum? que menia stare uel arces
[uers. 2872.] Sustineant? solidis que fundamenta columnis
 Inniti ualeant, cum senserit altus adesse
Murus Alexandrum? quamuis equandus Olympo
Corruet, et discent mihi se submittere [33 1Kb] turres,
   Dixit, et in summa Tauron apparuit arce,
Quo semel aspecto, Graiis audacia creuit,
Corripuitque pauor et desperatio ciues;
His, extrema pati, patrieque impendere uitam,
Illis corde sedet fuga, si modo libera detur;
Maxima nubiferam se turba recepit in arcem.
Nec mora ter denis uictorem flectere missis,
Ut liceat salua uictos discedere [34 1Kb] uita,
Triste reportatur responsum a principe: nullum
Esse locum uenie, paruas superesse doloris
Suppliciique moras, torpent languore timoris
Percussi ciues, dociles extrema uereri:
 Dirigit ergo preces occulto calle per umbras
Ad matrem Darii * Medates ut mitiget iram
Principis [35 1Kb] , ut uictis et uicte parceret urbi,
Non ignarus ei deferri [36 1Kb] , et matris honore
A uictore coli. * Medates eius sibi neptem
Duxerat, ad Darium cognato sanguine spectans.
   Abnuit illa diu precibus concurrere, quamuis
Iusta petant. Et: Fortune non congruit isti
Qua nunc utor [37 1Kb] , ait, tantos admittere fastus.
uictorem qua fronte rogem captiua? repulsam
Ex merito patitur, qui [38 1Kb] postulat ulterius, quam
Promeruit, spes, quam meritum non preuenit, a spe
Deuiat, et uerum dat ei presumptio nomen.
Conuenit, ut potius, quod sim captiua, penes me
 Contempler, quam, quod fuerit regina, recorder:
Tot precibus latis, uereor ne fessa residat,
Neue fatigari queat indulgentia [39 1Kb] regis.
   Ista Sisigambis; * Medatis tamen icta dolore,
Scribit Alexandro; uictis si parcere nolit,
Luce frui * Medatem iam uictum, iamque fatentem
Se peccasse, sinat; que tunc moderatio Magni,
Que pietas fuerit, uel que constantia regis
Arguit hoc unum: quod non * Medati modo, uerum
Omnibus ignouit, et libertate prior
Concessa, captam captiuis reddidit urbem
Restituit captos [40 1Kb] priscis cultoribus agros,
Immunesque coli mandauit, et absque tributo:
Si uaga uictori Dario fortuna dedisset
 Urbem pre manibus, non impetrasset ab illo
Plura parens, quam, que uictis dedit hostibus hostis.
   Nec mora, diuisis [41 1Kb] cum Parmenione cateruis,
Imperat, ut Darium caute uestiget, eumque
Campestri iubet ire uia, tamen ipse retentis [42 1Kb]
Delectis equitum, iuga tendit in ardua, quorum
Perpetuum excurrit uergens in Persida dorsum.
Non alias Macedo grauiora pericula passus:
Expertus didicit semper, uariamque, sibique
[uers. 2925.] Dissimilem, et nulli fortunam stare perennem,
 Perque tot angustas, et qua uia deuia fauces,
Perque tot anfractus, et qui uestigia nusquam [43 1Kb]
Admittunt hominis, gradiens Pelleus, ab hoste
Desuper obruitur, et non impune frequenter
Compulsus retroferre gradus [44 1Kb] , multaque suorum
Sanguinis impensa, post tot discrimina, tandem
Hostica confregit collato robore signa:
uictaque sederunt uictricibus arma sub armis.
   uix bene purgato, noctis caligine, celo,
Traiiciens Macedo molimine pontis Araxem,
Persepolim festinus adit, captamque redegit
In cineres celebrem priscis tot regibus urbem.
Diuitiis tumidas cum ceperit ante tot urbes,
Huius opes alias opulentia barbara longe
Preteriit, luxum totius Persidis istuc
 Intulerant reges; sacrum penetralibus aurum,
Et rudis eruitur argenti massa uetusti,
Ex adytis rapitur non tantum partus ad usum
Agger opum: nec ad hoc congessit auara uetustas
Quantum, ut mirantes traheret speculatio uisus.
   Curritur ad predam citius [45 1Kb] , certatur et inter
Predantes [46 1Kb] , hostisque loco, truncatur amicus,
Cui pretiosior est rapta, aut inuenta rapina,
Causa necis, pretiumque fuit, pretiosa supellex
Et que quisque rapit, iam non capit improbus, unde
Accidit, ut quod iam non accipit [47 1Kb] estimet illud.
Purpura diripitur, laceratur regia uestis
Artificum sudata manu, queque aspera signis
Aurea uasa rigent, cedunt in frusta dolabris,
Nil sinit intactum, nullis contenta cupido;
 Integra nulla manent membris simulacra reuulsis,
Plus terroris habent mutilata, minusque decoris
   Exitus hic urbis, que tot regalibus olim
Floruerat titulis, et que tot gentibus una
Iura dabat quondam, specialis et unicus ille
Europe terror, decies cum mille carinis
Obstrueret totum, numerosa classe, profundum,
Neptunum effossis immittere collibus ausa,
Ausaque montanis exponere lintea dorsis.
   Persarum reliquas urbes tenuere secuti
Post Magnum reges, huius uestigia nusquam
Inuenies, nisi strata rapax ostendat Araxes
Menia, marmoreis paulo distantia ripis.
Dixeris indignam, dignamue his cladibus urbem
 Ambigitur; nam cum subiturus menia Magnus
Pergeret, occurrunt [48 1Kb] 
Captiui Macedum tria millia, corpora cesi,
Auribus orbati, pedibus manibusque recisis,
uel labra precisi penitus, uel lumine cassi,
Aut aliqua a Persis membrorum parte minuti:
Preterea que longa diu ludibria seruet,
Frontibus impressa [49 1Kb] est rudibus nota barbara signis.
   Hos ubi, non homines uerum simulacra uideri
[uers. 2979] Rex ratus, in primis tandem cognouit obortis
 Intepuit lacrymis, uictorque exercitus ille
Fleuit, et in subitum uersa est uictoria luctum.
   Rex miseros animi fortis iubet esse, daturum
Se quidquid peterent, uisuros dulcia rura
Diuitis Europe, uxores, dulcesque propinquos,
Spondet, et in patrio capturos cespite somnum;
Secedit uallo uulgus miserabile, donec,
Que potiora petat, libra deliberet equa
   His Asie placuit consistere finibus; illis
Dulcior est patrius alieno cespite cespes,
Quorum, quem celebrem docilis [50 1Kb] facundia lingue
Fecerat Eutition [51 1Kb] ita creditur esse locutus:
Quem modo de tenebris, et clauso carceris antro,
Ut peteremus opem, puduit procedere trunci
Corporis exitium patrie qua fronte ualebis
 Ostentare tue, spectacula leta daturus?
Cum sane incertum, discrimina tanta tulisse
Peniteat magis, an pudeat, bene fertur iniqua
Conditio, cum tecta latet, bene fertur amara
Conditio, miseram si nosti abscondere uitam;
Nullaque tam nota est miseris, tam patria dulcis,
Quam sedes aliena, domus, sine teste prioris
Fortune; miseros faciunt loca sola beatos,
Quando beatarum subeunt obliuia rerum.
Qui totum ponunt in spe, uel amore suorum,
Quam cito consuescat [52 1Kb] , lacrymarum arescere riuus
Ignorant: leuiter ueniunt, leuiterque recedunt,
Blandiri dociles lacryme; solasque propinqui
Impendunt miseris lacrymas, arentibus illis,
 Cum lacrymis arescit amor, pietasque tuorum [53 1Kb] .
Sors miseri querula est; felicis uero superbus
Est status, et tumide nulla est miseratio [54 1Kb] , mentis
Quem fastidit homo, non uere diligit: Ille
uerus amor, miserum qui non fastidit amicum:
Fortunam alterius dum tractat quisque recurrit
Ad propriam, et propria consulta forte, requirit
Tales exterius, qualem se nouerit intus.
Fortunata parem solet alea querere casum.
   Fastidisse alius alium poteramus, et esse
Opprobrio mistim, nisi mutua fata dedissent
Omnibus equales, inter tria millia, casus;
Uxores tenere, quas in feruore iuuente
Duximus, et spretas sumptis dimisimus armis,
 O quam solemni in socialia federa uultu
Admittent ueneris uiles sine fomite truncos?
Partirique uolent genialia [55 1Kb] federa lecti;
Usque adeo sexus nobis [56 1Kb] incognitus ille est.
Pectore femineo uernalis certior aura est
Mollior est adamas, felici que solet esse
Dura uiro, miserum poteritne uidere maritum?
Obsecro uos olim uita defuncta iuuentus,
Querite, quas habitent semesa cadauera, sedes.
[uers. 3032.] Queramus parili uoto lugentibus aptum
 Abiectisque locum, ignotis lateamus in oris;
Quas penes agnosci miseri iam cepimus, imo
Quas penes inuisum iam desinit [57 1Kb] esse cadauer.
   Hactenus Euticion. Cui sic oriundus Athenis
Theseus [58 1Kb] obiecit: Nemo estimat, inquit, amicum
Corporis ex habitu, dure ludibria sortis
Nemo prius pensat, non nos natura creatrix,
Sed contemptibilis hostis uiolentia fecit.
Omnibus esse malis, me iudice, censeo dignum,
Quem pudet euentus, sua cui fortuna pudori est,
Desperare solent, alios in tempore duro
Esse miserturos aliorum, qui misereri
Non uellent, si fata darent contraria fila:
Inclementis homo mentis, male coniicit ex se,
Rara quod humane sedeat clementia menti,
 Spe maius uotoque, Deum conferre [59 1Kb] uidetis
Uxores, patriam, prolem patriosque penates.
   Heus liceat clausis erumpere carcere, lucem
Aeraque antiquum [60 1Kb] patriosque resumere mores.
Cur miser hic, et seruus eris, si patria detur
In uotis? in qua tantum miser esse teneris:
Exsulibus tandem fortuneque ultima passis,
Est aliquid patrio se reddere posse sepulcro:
Mollius [61 1Kb] ossa cubant, manibus tumulata suorum.
In Persis maneant, Medorumque era spirent,
Felices alii, quos diffidentia patrum,
Uxorumque potest auellere dulcibus aruis;
Me sane regis usurum [62 1Kb] munere constat,
Europam, patriamque sequi, modo libera detur
uisendi a superis natalia rura potestas [63 1Kb] .
    Finierat Theseus, sed paucos repperit huius
uoti participes, aliorum pectora uicit
Consuetudo potens, natura fortior ipsa,
Quorum consilio concurrens Magnus, opimos
Non solum partitur agros, sed prodigus addit
Aes, uariosque greges, et leti farris aceruos,
Ne [64 1Kb] frumenta solo desint [65 1Kb] , cultoribus era
   His ubi consulte prouidit Martius heros,
Medorum ingreditur, reparato milite, fines
Precipitique legens Darii uestigia cursu,
Ne fuga subripiat, pleni pars magna triumphi
Qui solus superest, pardis [66 1Kb] instantior instat;
Sed iam Belides Ecbatana uenerat, urbem
Medorum primam, decreuerat inde subire
 Bactrorum fines, sed cum loqueretur adesse
Rumor Alexandrum, cuius satis, agmina contra,
Pennatosque gradus, distantia longa [67 1Kb] locorum
Nulla [68 1Kb] uidebatur, mutato pectore mutans
Consilium, totos orditur in arma paratus,
Pugnandoque mori decreuit honestius esse,
Quam uictam toties fatis extendere uitam.
   Unde uie comites, paulo consistere iussos
Intuitus: Si me ignauis sors equa laboris
[uers. 3086.] Iungeret, et mortem reputantibus, inquit, honestam
 Qualiscunque foret, potius dicenda tacerem,
Quam uerbo uellem consumere tempus inani.
Sed maiore fide, quam uellem, quamque decorum
Esset, uirtutis expertus robora uestre,
Iam didici, quam sit uenerabile nomen amici,
Quam sincera fides, sinceros inter amicos:
Tot rebus monitus presumere debeo, tantis
Me dignum sociis, de tot castrensibus ante,
Unica Persarum superestis gloria, qui me
Bis profugum uicti, bis principis arma secuti.
   uestra [69 1Kb] fides, stabilemque probans constantia mentem,
Efficiunt, ut non uerear me credere regem;
Ut me Persis adhuc ausit regnare fateri;
Qui potius castris uicti elegistis adesse,
 uictoris quam signa sequi, me iudice digni
Si mihi non liceat, pro me quibus etheris ille
Dignas rector agat grates, quia non erit ulla
Nescia tam recti, tam non obnoxia iustis,
Surdaque posteritas, que non uos efferat equis
Laudibus in celum, que non memoranda loquatur,
Que uos, et meriti taceat preconia uestri.
uiuere per famam dabitur, post fata, sepultis,
Sola mori nescit, eclipsis nescia uirtus:
Unde fuge latebras, quas semper abhorreo, quamuis
Molirer, uirtute animi, tantoque meorum
Consilio fretus, irem tamen obuius hosti:
Exsulat in regno Darius; sed quousque feretis,
Ciues, quod patrio rex imperat aduena regno?
 Aut mihi defungi uita continget honesta,
Aut reuocare meas afflictis hostibus urbes,
Et que perdidimus celeri reparare paratu.
   Arbitrium uictoris, an id censetis honestum
uictus ut exspectem, Darioque precaria detur
Mazei exemplo, sola in regione potestas?
Qui modo totius Asie moderabar habenas,
Anne reseruabor ad tantum dedecus, ut sim
Gloria uictoris, in regni parte receptus?
Non erit, ut capitis decus hoc, aut [70 1Kb] demere quisquam
Debeat, aut demptum mihi, se mihi reddere iactet.
Imperium uiuus perdam, priuabor eodem
Imperio, uitaque, die, pretiosa duobus
Mors Darium uita simul, et diademate priuet [71 1Kb] .
    Si manet hic animus, socii, si mens ea uobis,
Nemo supercilium Macedum, fastusque nefandos
Cogetur post fata pati, sua dextera cuique:
Aut modo finis erit, aut ultio digna malorum;
Ergo si Superi pia bella mouentibus absunt,
Si facinus reputant iustos defendere, saltem
Finis honestus erit, fortesque licebit honesto
Mortis more [72 1Kb] mori: ueterum per gesta parentum
[uers. 3137.] Per pretiosa precor quondam preconia Patrum,
 Illustresque uiros, quibus hec [73 1Kb] subiecta tributum
Gens Macedum toties, et uectigalia soluit,
Obtestor, miles, ut dignos stemmate tanto
Concipias animos, ut te contingat Olympo
Teste, uel egregia uinci, uel uincere pugna.
   Hactenus Arsacides. Sed non excepit eodem
uerba cohors animo, dictis quoque debitus ille
Defuit applausus, quem persuadentibus audax
Reddere turba solet, prestruxerat omnia uerus
Ora timor, donec Artabasus [74 1Kb] , inter amicos
Regis precipuus [75 1Kb] : Nos, inquit, in arma sequemur
Unanimes regem, nobis erit exitus idem,
Qui tibi, qui patrie. Dubio [76 1Kb] excepere loquentem
Assensu reliqui, raucosque dedere tumultus:
 Qualis in Aegeo desperans nauita ponto,
In quem fluctiuomus iam fracta puppe uidetur
Coniurasse Notus, socios solatur inertes,
Dissimulansque metum, comitum titubantia firmat
Pectora, et inuicto parat ire per equora uento.
   At Bessus facinus iam premeditatus acerbum,
Narbasanesque suus, numeroso milite cincti [77 1Kb] ,
Iam definierant Darium comprendere uiuum:
Ut si Magnus eos sequeretur, munere tanto,
Commodius possent uictoris inire fauorem.
Quod si preceleres euadere principis alas
Sors daret, auderent Dario regnare perempto,
Et uires reparare, nouumque lacessere Martem.
   Narbasanes igitur sceleri iam tempora nactus
 Opportuna suo: Scio, rex, que dixero, dixit,
Displicitura tibi, nec erit sententia cordi
Hec mea grata tuo: sed pregraue uulnus acerbo
Curatur ferro, grauis est medicina dolenti;
Asperior sanat grauiores potio morbos
Naufragiumque timens, iactura sepe redemit
Nauita, que [78 1Kb] potuit, et damnis damna leuauit.
Scis, quod amara geris, aduerso numine, bella,
Sors urgere tuos non desinit aspera Persas,
Omnibus est tentata [79 1Kb] modis fortuna, nouisque
Est opus ominibus: depone insignia regni
Ad tempus, bone rex, alii concede regendam
Imperii summam, qui nomen regis, et omen
Possideat, donec, Martis cessante procella,
Hostibus expulsis Asia, iusto tibi regi
 Restituat regnum: breuis exspectatio facti
Huius erit, tot Bactra dabunt, totque [80 1Kb] India gentes,
Ut maior belli moles, maiora supersint
Robora, quam bello que sunt exhausta priori.
Cur in perniciem balantes, more bidentum,
Irruimus? fortis animi est contemnere mortem,
Non odisse tamen uitam, sed amare, uirorum est:
Degeneres, et quos constat tedere laboris,
[uers. 3189.] Compelluntur ad hoc, ut uitam ducere uile
 Quid reputent, quid mirum? Ignauo uiuere mors est:
Econtra nil est, que fortis et ardua uirtus
Linquat inexpertum, mouet omnia, et omnia tentat,
Tenditur ad mortem, cum nil superesse uidetur:
Ultimus ad mortem, post omnia fata, recursus:
Ergo age, rex, Besso, quod gratia temporis offert,
Ad presens committe tui moderamina regni,
Ut tibi restituat acceptum [81 1Kb] tempore sceptrum.
   Hec ubi dicta: animos [82 1Kb] uix temperat ille benignus
Et patiens rector: Iam te inuenisse, cruentum
Inquit, mancipium, funesti temporis horam
Comperio, facinus qua patraturus acerbum
In dominum seruus, Parcarum stamina soluas.
    Hec ait, et stricto poterat mucrone uideri
Occursurus ei [83 1Kb] , nisi uultu supplice, Bessus
Indignantis habens speciem, multoque suorum
Agmine stipatus, regem exoraret, eumque,
Haud mora, uinciret, nisi nudum conderet ensem.
   Tunc uero a reliquis metari castra seorsum
Precepere suis; at regi Artabasus, ire
Consulit, ut parcat, habeat pro tempore tempus:
Aequa mente feras, ait, erroremue tuorum,
Stultitiamue: grauis et prematurus in armis
Instat Alexander, blando retinendus amore
Miles, ne sanos turbet discordia sensus,
Neue a rege suos alienent Bactra quirites
Annuit [84 1Kb] Arsacides, superosque et fata secutus,
 Castra locat, meror et desperatio, uictis
Indiuisa comes, animos illius obumbrat.
   In castris igitur que iam rectore carebant,
Motus erat uarius animorum, et proxima regi
Instabat funesta dies, nec ut ante regebat
Imperii summam, solus tentoria seruans
Regia, peruigiles librans [85 1Kb] in pectore curas:
At duo conceptum iam mente, cupidine [86 1Kb] regni,
Tractantes facinus, agitant [87 1Kb] , sub pectore, regem
Non nisi cum magno comprendi posse labore:
Non mediocris enim timor, et reuerentia regum
Regnat apud Persas, maiestas regia magni
Ponderis esse solet, etiam gens barbara nomen
Regis inhorrescit, et quos in sorte secunda
Barbaries metuit, ueneratur numine pressos,
 uiuit in aduersis prime moderatio [88 1Kb] sortis,
Cui semel exhibuit, impendit, semper honorem:
Et quia tanta fides, et gratia regis in illa
Gente, palam, uel ui, sine magna cede suorum,
Non poterant Darium sceleris uincire ministri.
Ergo dolis operam dare, et excusare furorem
Decreuere suum; simulanti uoce, reuerti,
Ut decet, et tanti se penituisse reatus,
Ficturos extrema pati pro rege paratos.
   [uers. 3241] Crastinus amissum noctis caligine mundum
 Reddiderat Titan, et signum castra mouendi
Iam dederat Darius, aderant cum milite multo
Participes sceleris, caute pretendere docti
Officium solemne foris, speciemque sequendi
Principis imperium, sed in alta [89 1Kb] mente latebat
Occultum facinus, scelerisque proteruia tanti.
   Sceptrum preradians, et adhuc insignia regni
Gestabat Darius, curruque micabat ab [90 1Kb] alto.
Prona iacebat humi supplex, ueniamque precata [91 1Kb]
Seditiosa cohors, et sustinuit uenerari
Tunc patricida ducem, quem post in uincula seruus [92 1Kb]
Retrusurus erat, lacrymisque cegit obortis
Credere Belidem, uultumque rigare senilem
Fletibus irriguis, sed nec tunc fraudis amicos
 Penituit sceleris, cum certus uterque uideret
Quam mitis nature hominem, regemque uirumque
Falleret; ille quidem securus, et immemor hore
Instantis, quam sors, et seruus, uterque parabat
Pellei, Macedumque manus 
Effugere affectans, laxis properabat habenis
Maturare fugam, finesque subire remotos [93 1Kb] .
   At Patron Greci dux agminis, integer euo,
Et stabilis fidei, Darii non fictus amicus.
Iam patricidarum comperta fraude, suorum
Millibus armatis pulchre circumdatus, ibat
Contiguus regi, fandique ut copia facta est:
Narbasanes, inquit, et Bessus, Maxime regum,
Insidias in te conceptas ense cruento
 Effutire parant, uite tibi terminus ista
Lux erit, aut illis, nos ergo corporis esse
Custodes patiare tui, tu [94 1Kb] precipe, dum res
Expedit, in nostris figi tentoria castris.
Liquimus Europam, nec Bactra, nec India nobis:
Arua, laremque, et spes in te congessimus omnes:
Esse tui custos externus, et aduena nusquam [95 1Kb]
Expeterem, fierique tue tutela salutis,
Si tibi quemquam alium uelle [96_97 1Kb] hoc prestare uiderem:
Inclyta Patronem seruati [98 1Kb] gloria regis [99 1Kb]
Fecerat insignem; si quis tamen hec quoque, si quis
Carmina nostra leget [100 1Kb] , nunquam Patrona tacebit,
Gallica posteritas, uiuet cum uate superstes
 Gloria Patronis, nullum moritura per euum.
   Iam reor eterno causarum secula fluxu [1 1Kb]
Non temere uolui, nemo temeraria credat,
Fortuitoque geri mundana negotia casu:
Omnia lege meant, quam rerum Conditor ille
Sanxit ab eterno; Darius cum uiuere posset
Consilio Graium, fati decreta secutus:
Quanquam nota satis, expertaque sepius, inquit,
Sit mihi uestra fides, nunquam tamen a populari
[uers. 3292.] Gente recessurus, nec ab his diuortia queram,
 Quos toties faui, satis et leuius mihi falli est,
Quam damnare meos, quidquid fortuna iubebit,
Inter eos me malo pati, quam transfuga credi.
Si saluum iam me esse mei, si uiuere nolunt,
Iam sero pereo, iam mortem ultroneus opto.
   Attonitus Patron, et desperare coactus,
Consilio regis, ad Greca reuertitur amens
Agmina, pro recto [2 1Kb] , iustique rigore, fideque
Cuncta pati promptus. Bessus Patricida Pelasge
Ignarus lingue, tanti tamen ipse furoris
Conscius, occultum rapit [3 1Kb] ex interprete uerbum:
Iamque peremisset Darium, nisi crederet esse
Tutius, ut uiuum Pelleo traderet hostem.
Quo potiore modo, sperabat [4 1Kb] cedis amica
 Concio, uictoris sibi conciliare fauorem:
Distulit ergo nefas in idonea tempora noctis,
Noctis, quando solent patrari turpia, noctis
 Quando impune placent, que sunt de [5 1Kb] luce pudori,
Cum timor est audax, et frons ignara pudoris [6 1Kb] .
   Tum Dario Bessus, grates agere, et uenerari
Ficta mente studet, quod perfida uerba dolosi
uitasset lepido, et pulchro sermone Quiritis,
Qui dum spectat [7 1Kb] opes, Macedum placere tyrannum
Hac regis ceruice parat, funesta daturus
Munera, nec mirum, uenalia constat habere
Omnia, uenalem et ductum mercede Quiritem.
uir sine pignoribus, lare, coniuge, pauper et exsul
Emptorum pretiis, ut circumfertur arundo.
   Annuit Arsacides, certus tamen omnia uera
Deferri a Grecis [8 1Kb] , sed eo iam uenerat, ut res
 Aeque dura foret, et plena timoris, et exspes,
Non parere suis, et eis se credere nolle,
Quam falli, et gladiis caput obiectare suorum.



ARGUMENTUM LIBRI SEPTIMI.


Septimus in dominum seruos liber armat, et eius
Iustitiam ostendit, tandemque in uincula trudit.
Interea uictos [9 1Kb] uestigans Magnus, abactos
Confecit sceleris, confuso Marte, ministros.
Tunc demum Darius iaculis confossus, in ipsa
Morte Polistratio uiuos cum [10 1Kb] quereret amnes
Extremas uoces, et uerba nouissima mandat.
Inuentum Macedo corpus rigat ubere fletu,
Ac sepelit. Rursus procerum, uulgique tumultus
Comprimit, et rapido cursu bacchatur in hostem.



LIBER SEPTIMUS.


    Restitit Hesperio merensque in littore Phebus
Defixis herebat equis, tristisque remissa
Luce retardabat uenture noctis habenas,
Et tantum uisura nefas Latonia, terris
uirgo morabatur roseos ostendere uultus;
Sed lex eterno que condidit [11 1Kb] omnia nodo,
Et sacer orbis amor, quo cuncta reguntur, utrumque
Corripuit, iussitque uices explere statutas,
Iamque uaporantem fumabat Tethyos unda
uorticibus clausura diem, requiemque petebat
Humanus cum sole labor, sed pena manebat
Lugentem Darium, positusqne in uespere uite
Occasum facturus erat, cum uespere mundi.
   Clauserat infelix tentoria, solus apud se,
 De se consilians, sed debile semper et exspes
[uers. 3351.] Consilium miseri, uitamque trahentis in arcto,
 Et tandem [12 1Kb] hoc secum: Quos me, pater impie diuum,
Distrahis [13 1Kb] in casus? Quo me parat alea fati
Perdere delicto? Superi! quo crimine tantas
Promerui penas? cui nec locus inter amicos,
Nec notos superest; nec enim securus, apud quos
Debueram dominus tutam deponere uitam:
Sed sitit hanc animam, manifesto seuior hoste,
Inque senis iugulum parat arma domescticus hostis.
   Si fuit indignum, tanto diademate cingi,
Totiusque Asie Darium ditione potiri,
Si male subiectos rexit, si iura tyrannus
Publica, uel patrias tentauit soluere leges,
Si ciues armis, populumque tyrannide pressit,
Si cum iudicio resideret, censor iniquus
 Auertit surdas a causa pauperis aures;
[uers. 3367.] Si partem iniustam corruptus munere fouit,
 Si mihi persuasit funesta pecunia, iustum
uendere iudicium, si fundum tristis auitum,
Et patrias uites, per me sibi fleuit ademptas
Filius exheres, si iura fidemque perosus
In stadio mundi, non munda mente cucurri,
Iam mortem merui, fati nec [14 1Kb] deprecor horam:
Iam satis est, superi, uestro quod munere uixi:
Crudescant furie Besso, [15 1Kb] deseuiat in me
Narbasanes, gelidoque senis perfusa cruore
Tota domus, mestas [16 1Kb] compescat Numinis iras.
   Sed si iustitie cultor, si iura secutus
Nil egi, nisi quod rationis littera dictat,
, gladios remouete clientum
A domini iugulo, prosit uixisse per euum
 Innocue Darium, mors conuertatur in illos
Qui meruere mori, liceat mihi uiuere, prosit
Simplicitas iusto, noceat sua noxa nocenti [17 1Kb] .
Quod si fixa Deum manet imperiosa uoluntas,
Si mihi fatorum series immobilis, auras
uitales auferre parat, uitamque coarctans
Atropos incisum maturat rumpere filum:
Cur alii liceat de [18 1Kb] me plus quam mihi? uel cur
Narbasani seruatus ero, subtractus Achiuis?
Nunquid adhuc sanguis, nunquid mihi dextera, nunquid
Ensis, ut hanc dubitem fatis absoluere uitam?
   Sic ait, et gelido terebrasset uiscera [19 1Kb] ferro,
Sed spado, qui solus aderat, tentoria planctu
 Castraque commouit, dehinc irrupere citati
Cum lacrymis [20 1Kb] alii, regem cecidisse gementes.
Barbarus in castris ululatus, et icta tremendo
Rura fragore tonant, tremulusque reliditur er,
Nec capere arma sui, gladios ne forte clientes [21 1Kb]
Incurrant, audent; sed ne uideantur inique
Deseruisse ducem, monet arma capessere Persas
Cum pietate fides; sed terror uicit utrumque.
Exclusitque potens reuerentia mortis, honestum.
   Ecce per attonitos rapientes agmina Persas
Sacrilegi comites strictis mucronibus adsunt,
Irrumpuntque aditus, et circumstantibus ense
Dispersis, regem quem iam exspirasse putabant
uinciri faciunt, proh! quanta licentia fati!
Quam uaga que uersat humanos alea casus!
 Quem prius aurato curru uidere sedentem,
Et tremuere sui, iam non suus, ille suorum
uincitur manibus, et in [22 1Kb] arcta sede locatur:
Captiuumque trahit currus angustia regem.
   Attamen ut regis saltem pro nomine nullus
Non habeatur honor, uinciri precipit aureis
Compedibus dominum, truculentior aspide seruus.
Regia diripitur, ceu belli iure, supellex,
Utque auidos pressit inuenta pecunia currus,
[uers. 3420.] Per scelus extremum partis iam rebus onusti
 Intendere fugam. Quo tenditis agmine facto
Eoum facinus, sceleris [23 1Kb] fraudisque, ministri?
Que uos terra feret? Ubi tanti tuta manebit [24 1Kb]
Impostura mali? Quis tuto ducere uitam
Sub seruo poterit domini sitiente cruorem?
   Interea summis accincto [25 1Kb] milite rebus,
uestigans Darii rapido [26 1Kb] uestigia cursu
Terrarum domitor, Ecbatana cingere, facta
Obsidione, parat, profugumque capessere regem,
Et delere armis euersam funditus urbem,
Extremamque manum longis imponere bellis
Cum tamen audiret [27 1Kb] Darium fugisse [28 1Kb] : fugeque
Intentum celeri, liquisse Ecbatana, ceptum
Haud mora flectit [29 1Kb] iter, et Persidis arua relinquens,
 Insequitur profugos, animi calcaribus actus.
Et quia certa rapi [30 1Kb] fame uulgauerat aura,
In Medos Darium, dehinc Bactra subire uolentem
In Medos seuire [31 1Kb] parat, sed certior ipsum
Nuntius auertit, retrusum in uincula regem
Affirmans, seriemque rei pulchro ordine pandens.
   Horruit auditis Macedo, ducibusque citatis:
Est breuis iste labor, et premia magna laboris
Qui superest, socii, Darium non hinc procul, inquit,
Destituere sui, uinctumque suprema reseruant
Ad mala, fortune finem, metamque laborum [32 1Kb] .
Aut iam succubuit fatis, aut munere uite
Inuitus fruitur: piger ergo citatius equo
 Castigandus equus, et precipitandus in hostem
Est gradus, afflicto uitam donemus ut hosti:
Non minus est, postquam cepit miserabilis esse,
Parcere confracto [33 1Kb] , quam frangere posse rebellem.
Applaudunt proceres precepto [34 1Kb] regis, et instant,
Seque secuturos per summa pericula spondent.
   Ergo inito cursu mundi fatale flagellum
Agmen agit Macedo, somnoque medente, diurnum
Non releuat fessis requies nocturna laborem.
Talis in aduersos Iouis irruit ira Gigantes,
Fulmine quem dextram fingunt armasse pete,
Cum iam Centimanus celo nodosa Typheus
Brachia porrigeret, Martem flammare uideres,
Pallada uipereos clypeo protendere uultus,
Telaque fatali spargentem Delion arcu.
    uentum erat in uicum, stellis nascentibus, in quo
uinxerat Arsacidem, furiato pectore, Bessus:
Occurrere duo, qui prodigiale perosi
Flagitium Bessi, patricidarum comitatu
Tutius esse putant, Macedum se iungere castris:
His ducibus Macedo breuius iam deside Phebo
Est aggressus iter, incedens ergo quadrat
Agmine, sic cursum moderatur, ut ultima primis
Coniungi posset acies, iam Delius equis
[uers. 3472.] Distichiis [35 1Kb] ab utraque domo distabat, et ecce
 uiuere adhuc regem [36 1Kb] , Brocubelus [37 1Kb] transfuga, regi
Et tantum stadiis affirmat abesse ducentis.
Sed caueatur, ait, ne sic exercitus iste
Aut incompositus eat, aut incurrat inermis
Armatas acies, patricidas acrius urit [38 1Kb]
In cedem facinus, ubi desperatio nullum
Iam uenie superesse locum, sub pectore, clamat,
His super accensi proceres, maiorque sequendi
Creuit Alexandro seruilia castra cupido
   Ergo fatigati, laxis fodiuntur habenis,
Et grauius solito, stimulos audire iubentur
Quadrupedes, sumptisque uolant per inania pennis:
Iam sonus audiri stepitusque, fragorque rotarum
Ceperat a Graiis, ut pars aduersa uideri
Posset ab aduersis, nisi pulueris horrida nubes
 Intuitum eriperet, paulo subsistere Grecos
Iussit Alexander, donec cessante procella
Pulueris, hostiles possent agnoscere turmas.
   Bessus in [39 1Kb] obliquum sedato puluere lumen
Flexit, et erei de uertice montis, anhelos
uidit adesse uiros, armorum luce Quirites
Fulgere, et peditum, ferro liuere [40 1Kb] , cateruas:
Horruit aspectu, et gelido labefacta pauore [41 1Kb]
Pectora monstrifere tremuerunt [42 1Kb] conscia culpe.
   Econtra Macedum uiso, gens aspera, Besso,
Accelerat gressum, fusoque per ardua cursu,
Aestuat imparibus concurrere uiribus hosti;
Nam si tantum animi, tantumque uigoris haberet
Ad bellum Bessus, et Martis munia, quantum
 Ad facinus, tantumque ualeret in agmine quantum
In gestu sceleris, et proditione ualebat:
Pellei poterat [43 1Kb] Macedumque repellere uires,
Ulciscique Asiam: nam Bessi castra sequentes,
Barbarico tantum prestabant robore, quantum
Et numero Graiis: somnoque, ciboque [44 1Kb] refecti
Magna fatigatis pugne documenta [45 1Kb] daturi,
uiribus alternam multum conferre quietem.
   Sed Macedum terror, et formidabile terris
Nomen Alexandri, momentum non leue belli [46 1Kb]
Auertit pauidos, et desperare cegit,
uinci posse uiros, fugit indignantibus armis
Seditiosa cohors, uersisque in pectora dorsis,
Degeneres rapuere fugam; tunc uero nefandi
Participes sceleris [47 1Kb] , accincti pectore toto
 Ad scelus extremum, Darium descendere curru,
Utque alacer conscendat equum, uitamque laboret
Conseruare fuga, monitis hortantur, et instant.
   Ille uenenatos [48 1Kb] monitus, et dicta repellit,
Ultoresque deos testatur adesse: fidemque
Acris Alexandri lacrymis implorat obortis:
Seque negat scelerum comitari uelle clientes;
Nullus, ait, mortis metus, aut uiolentia fati
[uers. 3525.] Compellet Darium scelerum se iungere castris;
 Non habet ulterius, quod nostris cladibus addat,
Fortune gladius; mors, qua patricida minatur
Antidotum meroris erit: mortisque uenenum
Pro medicamentis, curaque laboris, habebo
   His super accensi patricide, corde sub alto,
Concipiunt bilem, dominumque patremque cruentis
Confodiunt iaculis, et in ipsum grandinis instar
Spicula coniiciunt, quem tandem uulnere multo
Pectora confossum, sparsumque cruore relinquunt;
Et fugitiua sequi ne longius agmina possint,
Curribus assuetos iuga regia ferre, iugales
Afficiunt telis gladiisque, duosque [49 1Kb] clientes,
Quos habuit comites in uita, mortis eidem
Esse iubent socios, et eodem funere mergunt
   Quo facto, ut tanti lateant uestigia monstri,
 Diuisere fugam, festinat Bactra subire
Bessus, Narbasanes Hyrcanos uisere saltus.
Dispersi fugiunt alii [50 1Kb] , uel quo metus urget.
uel spes, in dubiis semper comes optima rebus.
Quingenti tantum se collegere Quirites.
Qui pro iustitia patrieque iacentis honore
Elegere mori, Macedumque resistere turmis;
uel quia sperabant armis extendere uitam,
uel quia turpe fuit regi superesse perempto.
Dum tamen ancipiti sermonum barbara motu
Definit legio, meliusne sit hoste propinquo
Dedere terga fuge, Graiisne opponere pectus?
Ecce triumphantis animi pernicibus alis
uecta superuenit Macedum manus, omnibus a
 Omnibus et uires, et Martius omnibus ardor.
Iam fragor, et belli rursus nouus ingruit [51 1Kb] horror
Non [52 1Kb] timido fuga, non [53 1Kb] prodest audacia forti
Ceduntur fortes, timidi capiuntur; et ecce,
Res indigna fide, dictu mirabile! plures
Captiui, quam qui caperent, numerumque ligantum,
Predonumque, grauis excessit copia prede.
Non magna sine laude tamen, cecidere rebelles
Aduerse partis, clari ter mille [54 1Kb] Quirites,
Nec cedis rancor, nec funeris ira quieuit,
Donec, Alexandro gladii reuocante furorem,
Cedibus abstinuit, cedi deuota iuuentus.
   Tunc uero intactum pecudum [55 1Kb] de more superstes
Agmen agebatur, nec erant uestigia toto
 Agmine, qui Darium Graiis ostendere possent,
Singula scrutantur Persarum plaustra, nec usquam
Dedecus inueniunt fati, regale cadauer.
Regis enim, trito deserto calle, iugales,
Pectora confossi iaculis, in ualle remota
Constiterant, mortem Dariique suamque gementes.
   Haud procul hinc querulus lasciuo murmure riuus
Labitur, et uernis solus dominatur in herbis;
[uers. 3577.] Patrem riuus habet fontem, qui rupe profusus
 Purus, et expressis, per saxea uiscera, guttis,
Liquitur [56 1Kb] , et siccas humectat nectare glebas
Ad quem uir Macedo, post Martem fessus anhelo
Ore, Polystratius, sitis incumbente procella,
Ductus, ut arentes refoueret flumine fauces,
Curriculum Darii uitam exhalantis opertum
Pellibus abiectis [57 1Kb] , iumentaque saucia uidit,
uidit, et accedens confossum uulnere multo,
Inuenit Darium, turbatum lumina, mortis [58 1Kb] .
Inter et exigue positum confinia uite.
Cumque rogaretur Indo sermone: Quis esset?
Gauisus, quantum perpendi, ex uoce, dabatur:
Fortune presentis, ait, mortisque propinque,
Hoc unum Dario, et solum solamen habetur,
Quod tecum mihi non opus est interprete lingua,
 Quod loquor extremum discretis auribus, et quod
Non erit extremas incassum promere uoces.
   O quam grata mihi Macedum presentia regi
Esset! ut audiret me tam pius hostis, et eius
Colloquio fruerer, ut mutua uerba ferendo,
Sedaret ueteres belli breuis [59 1Kb] hora querelas!
Quem quia fata negant, hoc, quisquis es, accipe, et ista
Perfer Alexandro: Post tot certamina, Magni [60 1Kb]
Debitor intereo, multumque obnoxius illi,
Quod matrem Darii, prolemque modestus, et ire
Immemor hostilis, clementi pectore fouit:
Quod non hostilem, qualem decet esse tyrannum,
Sed regalem animum uictis, uultumque serenum
 Exhibuit uictor, hostique fidelior hostis,
Quam noti ciuesque mei: donata per illum
uita meis; uitam quoque subripuere propinqui:
Regna quibus, uitamque dedi, miserabile dictu,
Quorum presidio, tutus uel ab hostibus esse
Debuerat Darius, ab eis occisus, et inter
Hostes incolumis stans, labitur inter amicos.
   His precor [61 1Kb] a iusto reddatur principe talis
Talio pro meritis, qualem patricida meretur.
Quamque repensurus, mihi si fortuna triumphum
Concessisset, erat; nec enim hoc discrimine solo [62 1Kb]
Alea uersatur mea, sed communis eorum est,
Qui presunt turbe [63 1Kb] , et populi moderantur habenas:
In me causa agitur; decernat pondere iusto
 Magnus, que tantum maneat uindicta reatum:
Que noua flagitii scelus expiet ultio tanti,
Quam si distulerit, uel forte remissius equo
Egerit, illustris minuetur opinio regis,
Decolor, et fame multum diuersa priori:
Adde, quod a simili debet sibi peste cauere
Rex pius, et subiti uitare pericula casus.
Et cum iustitie status hinc uersetur, et illinc
[uers. 3628.] Utilitas, uno tueatur utrumque [64 1Kb] rigore
 Hoc unum Superos, uotis instantibus [65 1Kb] , oro,
Infernumque chaos, ut euntibus ordine fatis,
Totus Alexandro famuletur subditus orbis,
Magnus, et in magno dominetur Maximus orbe,
Utque mihi iusti concesso iure sepulcri
A rege extremi non inuideantur honores.
   Sic ait, et dextram, tanquam speciale ferendum [66 1Kb]
Pignus Alexandro, Greco porrexit, eique
Lethifer irrepsit per membra rigentia somnus
Et sacer erumpens luteo de carcere tandem
Spiritus, hospitium miserabile carnis abhorrens
Prodiit, et tenues euasit [67 1Kb] liber in auras.
   Felices anime! dum uitalis calor artus
Erigit infusos, si pregustare daretur,
Que maneant manes, decreto tempore iusto
 Premia, que requies, et quam contraria iustis
Impius exspectet, non nos funestus habendi
Irretiret amor, nec carnis amica libido
uiscera torreret, sed nec prediuite mensa,
Patria [68 1Kb] sorberet obscenus iugera uenter;
Sed neque ferrato detentus carcere Bacchus
Frenderet horrendum, fracturus dolia, nec se
Inclusum gemeret sine respiramine Liber
   Non adeo ambiret cathedre uenalis honorem
Iam uetus ille Simon, non incentiua malorum
Pollueret sacras funesta pecunia sedes:
Non aspiraret, licet indole clarus auiti
Sanguinis, impubes ad pontificale cacumen,
Donec eum mores, studiorum fructus, et etas
 Eligerent, merito non suffragante parentum:
Non geminos patres, ducti liuore, crearent,
Preficerentque orbi, sortiti a cardine nomen.
Non [69 1Kb] lucri regnaret amor [70 1Kb] : peruertere formas
Iudicii nollet corruptus munere iudex.
Non caderent hodie nullo discrimine sacri
Pontifices: quales nuper cecidisse queruntur
uicine, modico distantes equore, terre:
Flandria Robertum, cesum dolet Anglia Thomam.
   Sed quia, fluxarum [71 1Kb] seducta cupidine rerum
Dum sequitur profugi bona precipitantia [72 1Kb] mundi,
Allicit illecebris animam caro, nec sinit esse
Principii memorem, uel cuius imaginis instar
Facta sit, aut quorsum resoluta carne reuerti
Debeat, inde boni subit ignorantia ueri.
 Inde est, quod spreta cupimus rationis habena,
Quod natura negat, facinusque paratus ad omne,
Non reueretur homo, quod fas et iura uerentur,
Inde est, quod regni flammatus amore satelles,
Non reuerens homines, non curans numina, Bessus,
Et patris, et domini fatalia fila resoluit.
Te tamen, o Dari, si que modo scribimus, olim
Sunt habitura fidem, Pompeio Francia iuste
[uers. 3681.] Laudibus equabit, uiuet cum uate superstes
 Gloria defuncti, nullum moritura per euum.
   Magnus ut accepit, Darium exspirasse, citatum
Turbidus accelerat gressum, inuentumque cadauer
Perfundit lacrymis, et compluit ubere fletu:
Sedit complosis manibus, positoque rigore [73 1Kb]
Principis, effusum doluit, gemuitque iacentem,
Quem stantem ut caderet, toties inuaserat [74 1Kb] ante.
Ergo ubi purpureo lacrymas siccauit amictu,
Purgauitque genas: Miseris mortalibus, inquit,
Hoc solum releuamen inest [75 1Kb] , quod gloria mortem
Nescit, et occasum non sentit fama superstes:
Si uite meritis respondet gloria fame,
Nulla tuos actus poterit delere uetustas.
Nec te posteritas, rex Persidis inclyte Dari,
Oblinet, aut ueterum corrodet serra dierum.
 Claresces titulis, totoque legeris in orbe,
Ausus Alexandro, Macedumque resistere fatis.
Si modo [76 1Kb] te uiuum seruassent, omine fausto,
Fata, iugo Macedum leuius nil esse probares,
Uno rege minor tantum, Magnoque secundus,
Iura dares aliis, in regni parte receptus;
Sed quia seruiles non permisere caterue,
Qui patris emeritam ferro rupere senectam
Ut clemens uicto laudarer uictor in hoste,
Quod solum licet, ultorem, defuncte, relinquis
Hostibus infandis, habuisti quem prius hostem.
   Sic mihi contingat, bellis Oriente subacto,
Hesperios penetrare sinus, classemque minacem
Occiduis inferre fretis, cursuque reflexo,
 Gallica Grecorum ditioni subdere colla:
Sic mihi dent superi, traiectis Alpibus, una
Cum populis Ligurum, Romanas frangere uires.
   Dixit, et exsequiis solito de more solutis,
Regifico sepelit corpus regale paratu,
Membraque condiri iubet, et condita recondi
Maiorum titulis; ubi postquam condita, celsa
Pyramis erigitur, niueo que marmore structa,
Ingenio docti superedificatur Apellis:
Coniunctos lapides, infusum fusile rimis
Alterno interius connectit amore metallum,
Exterius quacunque patet, iunctura figuris
Insculptum uariis rutilans intermicat aurum.
   Quattuor ex equo distantibus arte columnis
Sustentatur onus, quarum basis aurea [77 1Kb] fulget
 Argento stylus erigitur, capitella recocto
Imperitant auro, fornacibus eruta binis.
Has super, exstructa est 
Auro lucidior [78 1Kb] , pacato purior amne,
Crystallo similis, celique uolubilis instar,
Concaua testudo, librati ponderis, in qua
Forma tripartiti pulchre describitur orbis
   Hic Asie sedes late diffunditur, illic
Subsidunt gemine, spatio breuiore, sorores
[uers. 3735.] Hic certis distincta notis, loca, flumina, gentes,
 Urbes, et silue, regiones, oppida, montes.
Et quecunque uago concluditur insula ponto.
Indigeat que terra quibus, que rebus abundet.
Frugifera est Libye, uicinus Syrtibus Hammon
Mendicat pluuias: Aegyptum Nilus opimat;
Indos ditat ebur, uestitaque littora gemmis.
Africa pretendit magne Carthaginis arces,
Grecia diuinas [79 1Kb] , fame immortalis, Athenas:
Pallantea domus, Roma crescente, superbit.
Francia militibus, celebri Campania Baccho [80 1Kb] ,
Gadibus Herculeis Hispania, thure Sabei,
Arcturo Britones, solito Northmannia fastu,
Anglia blanditur, Ligures amor urit habendi,
Teutonicusque suum retinet de more furorem;
Lubricus extremas tante testudinis oras
 Circuit Oceanus, Asiam, tractusque duarum,
Opposito medius disterminat [81 1Kb] obice Pontus
Pontus, distinctis [82 1Kb] in quem uaga flumina ripis
Omnia descendunt, et eo ducente, recuruos
Flexa per anfractus, magnum labuntur in equor.
Et quia non latuit sensus Danielis Apellem,
Aurea signauit epigrammate marmora tali:
Hic situs est typicus aries, duo cornua cuius
Fregit Alexander, totius malleus orbis.
   Preterea Hebreos, et eorum scripta secutus,
Preteriti seriem reuoluti [83 1Kb] temporis, annos
Humani generis a conditione notauit,
Usque triumphantis ad bellica tempora Magni.
In summa: Annorum bis millia bina leguntur
Bisque quadringenti, decies sex, bisque quaterni.
    Interea meritos [84 1Kb] , ad donatiua, maniplos
Inuitat Macedo, gemitus, et uulnera largis
Curat muneribus, et idonea tempora nactus,
Solemnes epulas, et Bacchi gaudia totis
Instaurat castris. Ergo dum pocula tractat,
Deliciisque uacat diffusus in otia miles,
Ecce repentinus, uitium solemne uacantis
Militie, rumor subito ferit agmina motu.
Fertur: Alexandrum post prospera bella, tumentem,
Hostibus afflictis, et adepta Perside, uelle
Ad patrie [85 1Kb] fines, et dulcia regna reuerti
Ergo auidi reditus, quamuis auctore carere
Rumor, discurrunt lympharum more, per omnes
Castrorum uicos, aptant tentoria plaustris,
 Sarcinulas, et uasa legunt castrensia, tanquam
Mane paretur iter, oritur per castra tumultus
Letitie, letosque [86 1Kb] ferunt ad sidera plausus.
   Rumor ut attonitas inuicti principis aures
Impulit, occultus mentem [87 1Kb] perterruit horror,
Contraxitque furor laxas rationis habenas.
Mox ubi mens rediit domito reuocata furore
Prefectos iubet acciri, lacrymisque profusis:
Limite de medio terrarum, a ciuibus orbem
[uers. 3789] Auferri sibi conqueritur, uirtutis in ipso
 Limine, Alexandro mundi totius apertum
Precludi imperium, nichil in patriam nisi probra,
Fortunam uicti, se non uictoris, ad Argos
Esse relaturum, tantis obsistere ceptis
Inuidiam Superum, qui fortia pectora semper
Illiciant, patrieque trahant natalis amore,
Indecoresque uiros, sine nomine uelle reuerti
Ad proprios ortus: indulto tempore, magna
Laude reuersuros. Applaudit curia regi,
Promittitque suas in cuncta pericula uires,
Iussa secuturos proceres, et mobile uulgus,
Si modo blanditiis duras permulceat [88 1Kb] aures.
   Ergo tribunali posito, ducibusque citatis,
In facie procerum, plebisque astante corona [89 1Kb]
Cepit Alexander: Recolentibus, inquit, amici,
 Gestarum uobis [90 1Kb] titulos et nomina rerum,
Non mirum est, patrias animis occurrere sedes,
In quibus illustres decantet fama labores,
Et celebris uestras attollat gloria pugnas [91 1Kb] .
Libera, Persarum ueteri, iam patria per uos
Est exempta [92 1Kb] , iugo, Phenicem, Persida, Medos,
Armenios, Syriam uestri domuere lacerti:
Lydia, Cappadoces, Parthi, Cilicum iuga uestro
Succubuere iugo, terras mihi uestra subegit
Asperitas plures, aliis quam regibus urbes
Lubrica sors dederit. Ergo si certa [93 1Kb] maneret
Terrarum 
Perpetuo mecum possessio, federa fixa:
O ciues, uobis etiam retinentibus, ultro
 Ad patrias urbes, dulcemque erumpere terram
Optarem, matrem, geminasque uidere sorores,
Et parta pariter uobiscum laude potiri.
   Sed nouus est, nec adhuc firma radice tenetur
Imperii status, et nondum subeuntibus equa
Barbaricis ceruice iugum, uictoria nutat:
Ergo breui nobis opus assuetudine, donec
Barbara mollescant accepto tempore corda,
Et peregrina suos deponant pectora mores:
Nam mora maturat fruges, et musta statuto
Tempore mitescunt, quamuis expertia sensus.
Quod natura nequit, animos, rabiemque ferarum
[uers. 3831.] Mulcet longa dies; seuum indomitumque leonem,
 Mitigat humani, manus et uox blanda, magistri.
uicistis Persas sed non domuistis et ipsi.
Armis, non morum cohibentur lege, futuri,
Quos modo presentes metuunt, absentibus hostes.
Et, licet exstincto Persarum principe, multus
Hostis adhuc superest, Bessus patricida, retento,
Narbasanesque suus ceunt in prelia, regno.
Proh pudor! eternum nati seruire clientes,
Per scelus extremum, parta ditione, cruentas
Extendunt ad sceptra manus, sed sicut in egris
Omnia corporibus, medici nocitura recidunt [94 1Kb] :
Sic nichil a tergo quod discedentibus obstet,
Esse relinquendum, resecandumque arbitror esse [95 1Kb] ,
Quidquid obesse potest, regno post terga relicto.
Parua solet magnis causam prestare ruinis,
 Cum neglecta fuit modice scintilla lucerne.
Tutior ut maneas hostis, nil est quod in hoste
Despicias tuto, fit, quem neglexeris, ille
Fortior hoc ipso, multoque ualentior hostis.
   uicimus idcirco Darium ut Besso patricide
Cederet imperium? procul hunc arcete furorem,
Terrarum domini, breuis est uia, uixque dierum
Quattuor, inter iter iacet ut diuortia mortis
Querere nulla queat Bessus patricida. Tot amnes,
Tot iuga [96 1Kb] transistis, tot proculcastis hiatus,
Horrendosque lacus, tot saxa, tot inuia uobis
Peruia fecistis, non uos mare diuidit estu
Fluctiuago [97 1Kb] , sed plana iacent, et plena triumpho
Omnia; uicina est, et in ipso limine palma,
uincendi restant pauci, memoranda per euum
 Gloria, cum seruos, uestro [98 1Kb] mediante labore,
Audierit, domino penas soluisse perempto,
Credula posteritas, dignus labor Hercule: nullum,
Quem patris occisi condemnet opinio, uestras
Effugisse manus, hoc uno, miles, honorem
Perpetuare tuum, Persas, Asieque fauorem
Conciliare potes. Sic fatur [99 1Kb] ductor, et ecce
Attollunt cuncti [100 1Kb] , quecunque in prelia, dextras,
Seque secuturos, per summa [1 1Kb] pericula, spondent
Unanimes, letique senes, hilarisque iuuentus.
Ergo auidus pugne tentoria uellere [2 1Kb] Magnus
[uers. 3873] Imperat, et rapido cursu bacchatur in hostes.



ARGUMENTUM LIBRI OCTAuI.


Hircanos domat octauus, nec iniqua ferentem
uota, pharetratam presentat Amazona regi.
Uruntur gaze Macedum, mirabile factu.
Detegitur Dymni facinus, sequiturque nefandus
In castris gemitus, oratio, morsque * Philotte.
Impius attrahitur, monstrum implacabile, Bessu;
Suspensusque piat manes patricida paternos.
Arma Scythis infert, quorum [3 1Kb] legatio postquam
Nil agit, et monitu [4 1Kb] non flectunt principis iram,
Gens inuicta prius, uictori subditur orbis.



LIBER OCTAuUS.


    Memnonis eterno deplorans funera luctu,
Tertia luciferos terras aurora per omnes
Spargebat radios, cum fortis et impiger ille [5 1Kb]
Terrarum domitor, in cuncta pericula preceps,
Hyrcanos subiit, armato milite, fines.
Quos ubi perdomuit, uitamque cruentus, ab ipso
Narbasanes molli lingua scribendo recepit
Haud mora, uisendi succensa cupidine regis,
Gentis Amazonie uenit regina Thalestris,
Castraque uirginibus subiit comitata ducentis:
Omnibus hec populis, dorso quos Caucasus illinc
Circuit, hinc rapidi circumdat Phasidos amnis,
Iura dabat mulier, cui primo ut copia facta est
Regis, equo rapide descendit, spicula dextra
Bina ferens, leuum pharetra suspensa lacertum.
    uestis Amazonibus non totum corpus obumbrat,
Pectoris a leua nudantur, cetera uestis
Occupat, et celat celanda, nichil tamen infra
Iuncturam genuum, mollis descendit amictus:
Leua papilla manet, sed conseruantur adultis,
Cuius lacte infans sexus muliebris alatur,
Non intacta manet, sed aduritur altera, lentos
Promptius ut tendant arcus, et spicula uibrent.
   Perlustrans igitur attento lumine regem,
Mirata est, fame non respondere, Thalestris,
Exiguum corpus, taciturnaque uersat apud se
Principis indomiti, uirtus ubi tanta lateret?
Barbara simplicitas a maiestate uenusti
Corporis, atque habitu ueneratur, et estimat omnes.
 Magnorumque operum, nullos putat esse capaces,
Preter eos, conferre [6 1Kb] quibus natura decorum
Dignata est corpus, specieque beare uenusta.
Sed modico prestat interdum corpore maior
Magnipotens animus, transgressaque corporis artus
Regnat in obscuris preclara potentia membris.
   Ergo rogata semel, ad quid regina ueniret?
Anne aliquid uellet a principe poscere magnum?
Se uenisse refert, ut pleno uentre regressa
Communem pariat a tanto principe prolem,
Dignam se reputans, de qua rex gignere regni
Debeat heredem, fuerit si femina partu
Prodita, maternis potiatur filia regnis:
Si mas exstiterit, patri reddatur alendus.
   Querit Alexander sub eone uacare Thalestris
 Militie uelit? Illa suum custode carere,
Causatur regnum, tandem pro munere noctem
Ter deciesque tulit: et quod querebat adepta
Ad solium regni, patriasque reuertitur urbes.
   [uers. 3932.] Interea Bessus, sumpto diademate, Bactra
 uenerat [7 1Kb] , ausus nomo nomen mutare, Scythisque
Accitis, toto surgebat in arma paratu.
Aestuat auditis Macedo, sed inertia luxu
Et bello, partis tot rebus onusta, moueri
Agmina uix poterant: ergo [8 1Kb] 
Cuncta cremanda ratus, quecunque mouentibus arma
Esse solent oneri, primo sua, deinde suorum
In medium proferre iubet. Spatiosa iacebat
Campi planities, ubi multo sanguine parte
Exponuntur opes Arabum, Serumque labores,
Plaustraque diuersis rerum speciebus onusta.
   His ubi congestis, rapta face, Martius heros
Ignem supposuit, et miscuit omnia flammis,
Ardebant dominis mirantibus omnia, que ne
 Arderent, toties accensis [9 1Kb] urbibus, igni
Restiterant, toties humero subeunte laborem,
Pertulerant auidas multo discrimine flammas,
Non tamen audebant tanto sibi parta labore
Sanguinis effusi pretium, deflere quirites,
Seu uulgus; cum regis opes, idem ureret ignis.
   Hic ubi sedatus dolor est, dixisse feruntur
A curis grauibus, et sollicitudine magna
Consilio regis, ereptas esse cohortes:
Et quos subdiderat regina pecunia seruos
Principis exemplo libertos esse per ignem
   Iamque legebat iter, iam Bactra subire parabat
Exonerata manus, cum rex inuictus, et hoste
Tutus ab externo, pene interfectus ab ipsis
 Consulibus Macedum, tamen intestina suorum
Deuitauit [10 1Kb] adhuc, Parcis parcentibus, arma,
Et ciuile nefas. Erat inter regis amicos
Precipuus, tota maior legione * Philottas,
Parmenione satus, sine quo nil carmine dignum
Gessit Alexander, qui grande nefas * Cebalino
Indice perlatum certis rationibus ad se,
Tres siluit luces, donec Metrone cruentum
Comperiente scelus, proprio cadit ense ligatis
Complicibus Dymnus: uincitur [11 1Kb] et ipse * Philottas,
Creditus hoc [12 1Kb] uno perimi uoluisse tyrannum,
Quod totos tres ille dies suppresserat huius
Indicium sceleris: inducitur ergo reuinctis
A tergo manibus, faciem uelatus, in aulam.
   Principis edicto populus conuenerat armis
 Cinctus, et horrendo pallebat regia ferro:
Mussat tota cohors, tantique ignara tumultus
Cur accita foret, arrectis auribus heret,
Donec Alexander sermone silentia rumpens
[uers. 3980] Detexit scelus, illatoque cadauere Dymni,
 Subticuit primo, demum: Pene, inquit, ademptus
uobis, o ciues, fortune munere uiuo.
   Regis ad hanc uocem, clamoso perstrepit aula
Turbarum fremitu, cunctis poscentibus huius
Auctores [13 1Kb] sceleris, ut proderet [14 1Kb] . Ille. Quid? inquit,
Ille mei patris, ille meus specialis amicus
Parmenio, tantoque aliis prelatus honore [15 1Kb] ,
Tanti flagitii fuit auctor, et ipse * Philottas
Cum patre concipiens tam detestabile terris,
Et celo facinus, Lycolaum [16 1Kb] * Demetriumque
Et Dymnum, cuius corpus miserabile coram
Aspicitis, socios delegit, et in mea ductor
Fata subornauit; rursus fera concio uocem
Intonat horrendam. Metron, * Cebalinus et index
 Nicomachus testes producti, criminis ortum
In medium referunt: subdit Mauortius heros:
Quo dominum obsequio, quo dilexisse uidetur
Affectu patrem, qui cum scelerum hoc scelus, inquit,
Resciret, siluit? quod non tamen esse regendum [17 1Kb]
Cede liquet Dymni. Facinus * Cebalinus acerbum
Ut semel accepit, hora non distulit una;
Solus non timuit, solus non credidit istud
* Parmenides, sane patria ditione tumescit.
Quem quia prefeci Medis, maiora superbus
Sperat, et aspirat ad summi [18 1Kb] culmen honoris.
   Forsitan hoc animi [19 1Kb] dedit in mea fata * Philotta,
 Quod sine cognatis sum, nec mihi libera proles,
Nec superest genitor: Erras, funeste * Philotta.:
Tot saluis Macedum ducibus, quorum agmina memet
Circumstare uides, Magnum ne dixeris orbum.
Ecce mihi [20 1Kb] fratres, quos intuor, ecce parentes,
Quod celat, quod Dymnus eum non nominat, inter
Participes sociosque doli, minus esse nocentem
Non facit, indicium est ducis, et terroris in illos
Prodere qui presunt [21 1Kb] , qui dum [22 1Kb] de se fateantur,
De duce non audent ducti terrore fateri,
Multaque consueuit de me suspecta * Philottas
Et serere, et faciles prebere serentibus aures:
Se gaudere mihi, genitum quem Iupiter a se
Affirmabat, ait, miseris tamen esse dolendum,
uiuendum quibus est tanti sub principe fastus,
 Excedente modum, et stadium mortalis arene [23 1Kb] .
   Et sciui, et silui nec eos [24 1Kb] fieri mihi uiles,
Et contemptibiles aliis uolui, quibus ante
Tot bona contuleram, sed iam temeraria lingua
uertitur ad gladios: et quod conceperat ore,
Parturit ense manus; quo me conferre licebit?
Cui caput hoc credam? prefeci pluribus unum,
Cui uite et capitis commisi iura, sed unde
Presidium petii, uenit improuisa salutis
[uers. 4031.] Pernicies, melius cecidissem Marte, futurus
 Hostis preda mei potius quam uictima ciuis
Nunc seruatus ab his, Macedo que sola timebat,
Incidit [25 1Kb] in lateris socios, et in agmina, quorum
Nec uitare manus, nec debuit arma timere.
Ergo, mei ciues, uestri [26 1Kb] ad munimina ciuis,
Armaque confugio, liceat uos esse salutis
Auctores, saluus, uobis nolentibus esse
Nec uolo, nec possum; si me seruare [27 1Kb] uelitis,
uindicis officium pretendite, uindice pena.
   Hoc ubi persuasit, ira dictante, reliquit
Concilium, uinctumque iubet proferre * Philottam
Dicturum causam, ne iudiciarius ordo
Dicatur uires tanti rectoris in aula
Amisisse suas: manibus stetit ille reuinctis
Luridus, et uili [28 1Kb] uelatus tegmine membra,
 Lugubris facie, multum mutatus ab illo,
Qui nuper princeps equitum, Magnoque secundus,
Nobilior ducibus, et magnificentior ibat,
Disponens acies, tractansque negotia belli.
   Hoc habitu quondam Burchardum Flandria uidit
Soluentem meritas, occiso principe [29 1Kb] , penas:
Quem rota penalis pro tanto crimine torsit,
Totaque confregit, Ludwico uindice, membra.
   Nutabat pietate cohors, animosque subibat
Parmenionis amor, tam clari ciuis amara
Conditio, qui cum uiduatus prole gemella,
Hectore iampridem, magnoque * Nicanore, nuper,
Iura dabat Medis: absente parente superstes
Tertius, et patrium solus solamen, iniquo
 Iudice, barbaricis causam dicebat in oris.
Herebant animi procerum, poteratque uideri
Seuitie [30 1Kb] cessisse [31 1Kb] rigor, cum pretor Amyntas
Regius, intuitus mentes pietate labare [32 1Kb]
Pluribus obiectis, cepit damnare * Philottam,
Sopitamque ducum, dicendo resuscitat iram,
Sedatumque facit rursus crudescere uulnus.
   Tunc uero attonitus labefacta mente * Philottas,
Auertensque oculos, a circumstante caterua,
Nec caput erexit, nec flexit luminis orbem:
Seu quia conciderat sceleris mens conscia tanti [33 1Kb] ;
Seu quia supplicii nutabat pressa timore.
Nec mora, mentis inops, super illum corruit, a quo
Ipse [34 1Kb] tenebatur: at demum mente recepta
Abstergens panno faciem [35 1Kb] , uultumque madentem
 Fletibus: Insonti facile est, inquit, reperire
uerba, tenere modum, misero non est leue, ciues:
Cumque sit in portu mens hinc mea, criminis expers
Huius, et in nullo sibi conscia, turbidus illinc
Me tumido fluctu, fortune uerberet auster:
Inter utrumque situs, utriusque locatus in arcto,
Non uideo qua lege queam parere, uel huius
Temporis articulo, uel munde a crimine menti:
[uers. 4084.] Forti fortune pereo, si pareo, mentem
 Non sinit insontem fortuna potentior esse.
Hec [36 1Kb] secura manet, in me parat illa securim,
Hinc spes, inde metus, hinc saluus, naufragus illinc.
   Preterea causam ingredior, sine iudice, cuius
Intererat iuste meritum cognoscere cause,
Nec [37 1Kb] uideo cur absit, ei damnare nocentem
Cum liceat soli, solusque absoluere possit.
Absolui nequeo, nisi cause cognitor ipse
Et iudex sedeat, quod uix continget, ut ipso
Liberer absente, quo sum presente ligatus.
Sed quamuis infirma hominis defensio uincti
Sit, qui censorem non instruit, imo uidetur
Arguere iniusti, tamen hoc, utcunque licebit,
Mortis in articulo pro me allegabo, meique
Non ero desertor, sed quo me crimine damnet
 Curia, non uideo, de conspirantibus unum,
uel de complicibus me nemo fuisse fatetur.
De me Nicomachus nichil expressit; * Cebalinus
Plus, quam Nicomachus, a quo scelus audiit istud,
Noscere non potuit, me rex tamen arguit huius
Criminis auctorem, sed qua ratione uidetur
Subticuisse caput cedis, scelerisque magistrum?
Quemque sequebatur tanto in discrimine Dymnus?
Non uerisimile est, alieno parcere quemquam,
Qui sibi non parcit, econtra credere dignum est
Ut se maiori tueatur nomine: Dymnum
Inter participes prius expressisse * Philottam.
   Scripta ferunt Ithacum, cum furtum Palladis illi
Aiax obiiceret, raptamque in nocte Mineruam,
 Tydide socio factum [38 1Kb] excusasse decenter,
uel uelasse suam Diomedis nomine culpam;
Cumque * Lertiade rursus, simulasse furorem
Obiiceret, bellique metu quesisse latebras;
Sit [39 1Kb] mihi, respondit, latebras quesisse, pudori,
Dum ratione pari crimen reputetur, Achillem
Inter femineas timidum latuisse cateruas;
Cum tanto commune uiro non abnuo crimen.
   Sic ubi tractatur communis causa duorum,
Interdum maior solet excusare minorem,
Dicite consulti iuris, legisque [40 1Kb] periti,
Qua ratione perit, mortem quo iure meretur,
Quem nemo accusat? in quem nec fama laborat?
Nec sua condemnat confessio? criminis huius
Nuntius in primis [41 1Kb] nisi me * Cebalinus adisset,
 Non hodie traherer in causam, nemine nomen
Accusante meum. Sed quod suppresseris, ad te
Delatum facinus, quodque his rumoribus aures
Clauseris, obiicitur, quid ni [42 1Kb] ? Puerine querelis
Est adhibenda fides? Minus est pretiosus, et absque
Pondere sermo grauis, quem non grauis edidit auctor,
Rumoresque facit leuitas auctoris inanes;
Si Dymno socius culpe, uel conscius essem
[uers. 4137.] Non sinerem sane uel me, uel criminis huius
 Participes prodi, spatio cum posset in illo
Res peragi, clam, siue palam, poteram * Cebalinum
Tollere de medio, ne regi nuntius iret
Concepti sceleris, huius moliminis ad me
Delato indicio: post detectam mihi fraudem,
Qua periturus eram [43 1Kb] , ferro comitante penates
Secretos adii, regisque cubilia solus.
Non uideo cur distulerim scelus, an sine Dymno
Ausus non fuerim? Princeps erat ille cruenti
Et dux consilii, sub eo latuisse * Philottas
Creditur? Et Magno, regnum affectasse, perempto?
Quem tamen e uobis corrupi munere, ciues?
Quem colui, de tot uobis impensius unum?
   Sed scripsisse sibi me rex obiecit, honori
Congaudere suo, genitum quem Iupiter a se
 uoce affirmabat, miseris tamen esse dolendum
uiuere quos deceat tanti sub principe fastus.
uera fides, et amor, fiducia, consiliique
Libertas ueri, sed perniciosa quibusdam,
Sanaque, qua colui regem, correptio, uos me
Decepistis: et hoc fateor scripsisse * Philottam:
Hoc regi scripsi, sed non de rege; sciebam
Dignius esse Iouem tacitis cognoscere [44 1Kb] uotis,
Et Superum stirpem, quam se iactando, mouere
Contra se inuidiam, procerumque lacessere bilem:
Quid mihi, rex, toties pro te sudasse sub armis
Profuit? et tecum pro te consumpta iuuentus,
Continuusque labor Martis? Quid in agmine fratres
Amisisse duos [45 1Kb] ? nec patrem ostendere possum,
 Presentemque malis adhibere, nec audeo nomen
Implorare patris, quia creditur [46 1Kb] huius, et ipse
Criminis esse reus, nec enim satis esse parentem
Orbatum geminis, si non orbetur [47 1Kb] et uno
Qui superest, natique rogis imponitur insons.
   Ergo, chare pater, et [48 1Kb] tu pro me morieris?
Et mecum? uitaque mihi tu causa fuisti,
Qui tibi mortis ero? Rumpo tibi fila, tuumque
Filius exstinguo senium? Cur ergo creabas
Hoc in perniciem corpus tibi? Nonne creatum
Perdere debueras? An ut hos ex stirpe maligna
Perciperes [49 1Kb] fructus? miserabiliorne senectus
Sit patris, natine magis miseranda iuuentus,
Ambigitur; uernis et adhuc uenientibus annis
E medio tollor, effeto sanguine patri
 Spiritus eripitur, quem si fortuna morari
uel modicum sineret in obeso corpore, iure
Poscebat natura suo. Sic fatur, et ecce
Rex in concilium, ferro liuente caterua,
Stipatus rediit: tunc uero exterritus ille
Supplicii mortisque metu, rursusque gelato
Corpore [50 1Kb] lapsus humi moribundo languit ore.
   Ceperat in proceres sententia serpere discors,
Ancipitique ducum nutabant murmure partes,
[uers. 4191.] Censebantque alii perimendum more uetusto
 * Parmenidem saxis, alii extorquere parabant [51 1Kb]
Supplicio uerum; quorum rex dicta secutus
Aptari tormenta iubet; tortoribus ergo
Exsertis manibus, in conspectumque * Philotte
Seuitie misero genus omne parantibus, ille:
Non opus est, inquit, proceres, grauiore flagello.
Confiteor, uolui. Sed cum grauioribus illum
Afficerent penis, cum iam lacer ossibus ictus
Exciperet nudis, nec iam [52 1Kb] superesset in illo
uulneribus locus, exposuit tandem capitales
Insidias, seriemque rei, facinusque, sed anceps
Coniectura fuit, an tanta enormia de se
Confessus fuerit, ut se cruciatibus istis [53 1Kb]
Eripiens, celeri finiret morte dolores.
   O quam difficili nisu sors prouehit actus
 Lubrica mortales? Et quos ascendere fecit
Quam facile euertit! magno fortuna labore
Fecerat excelsum media de plebe [54 1Kb] * Philottam
Princeps militie factus, ductorque cohortis
Parmenione satus, modico post tempore lapsus,
Scandere dum querit, fato damnatus [55 1Kb] et exsul
Obruitur saxis, certat simul omnis in unum
uoluere saxa manus, cuius manus ante mouendi
Castra dedit [56 1Kb] signum. Quam friuola gloria rerum!
Quam mundi fugitiuus honor! quam nomen inane!
Prelatus preesse uolens, prodesse recusans [57 1Kb] !
Sex ubi, consumpto [58 1Kb] post tristia fata * Philotte
Preteriere dies, propero rapit agmina cursu
 In Bessum Macedo, nec destitit ille laborum
Prodigus et patiens, fatalis malleus orbis,
Donec ab Eoo, monstrum implacabile, tractu
Attrahitur uictus, presentaturque furenti
Bessus Alexandro, penitus uelamine dempto
Nudus, et inserta collo, pedibusque catena.
Quem rex intuitus flammato lumine: Cuius,
Besse; fere rabies, uel que suggessit Erynnis
Tam tibi grande nefas, ut promeritum bene regem
uincire auderes, regnique cupidine uitam
Et patris, et domini, uiolento claudere ferro?
   Hec ait, et fratrem Darii, quem corporis inter
Custodes primum, terrarum euersor, habebat,
Acciuit, uinctumque pedes, et brachia, Bessum
Tradidit; ille sacram longis cruciatibus illi
 Eripiens animam, stygias ad sacra sorores
Aduocat [59 1Kb] , et placat fraternos sanguine manes,
Affixumque cruci, iubet ire ad tartara Bessum.
Exitus hic Bessi, qui dum conscendere tentat,
Labitur; imperium dum querit, et impetrat [60 1Kb] in se
Regreditur, domini ponens insignia seruus.
   At Macedo dudum sitienti pectore regnum
Affectans Scythie, pardis uelocius agmen
Ad Taniam transfert, qui uasto gurgite Bactra
A regno Scythie dirimit, qui terminus idem
[uers. 4245.] Europam, mediis Asiamque interfluit undis.
 Gens ea Sarmatie pars est, si prisca meretur
Fama fidem, montes et inhospita lustra ferarum
Pro domibus, thalamisque colunt, questumque perosi,
Contentique cibis, quos dat natura, beatam,
Ambitione sacra, nolunt corrumpere uitam:
Dumque super Taniam metatus castra pararet
Nauigium Macedo, fluuium quo sole sequenti
Transponendus erat, Scythicas bellator in oras:
Ecce peregrino, Macedum tentoria, cultu
Horrida cornipedum bis deni terga prementes
Intrauere uiri, regi [61 1Kb] mandata ferentes.
   Quorum qui reliquis fuerat maturior euo,
Intuitus regem: Cupido si corpus haberes
Par animo, dixit, mentique immensa petenti,
 uel si, quanta cupis, tantum tibi corporis esset,
Non tibi sufficeret capiendo maximus orbis,
Sed tua mundanas mensura excederet oras:
Ortum dextra manus, occasum leua teneret,
Nec [62 1Kb] contentus eo, scrutari et querere uotis
Omnibus auderes, ubi se mirabile lumen
Conderet, et solis auderes scandere currus
Et uaga depulso moderari lumina Phebo:
Sic quoque multa cupis, que non capis, orbe subacto
Cum genus humanum superaueris, arma cruentus
Arboribus, contraque feras, et saxa, mouebis.
Montanasque niues, scopulisque latentia monstra
Non intacta sines, sed et ipsa carentia sensu
Cogentur sentire tuos elementa furores.
    An nescis longo quod prouocat ethera ramo
Arboreum robur, firma radice, superbum,
Quodque diu creuit, hora exstirparier una?
Stultus, qui fructum dum suscipit, arboris altum
Non uult metiri; uideas, sublime cacumen
Prendere dum tendis 
Cum ramis ne forte cadas. Auium fuit esca
Paruarum quandoque leo, rex ante ferarum
Ferrum cuncta domans, atque omni durius ere
Consumit rubigo uorax; sub cardine Phebi
Tam firmum nichil est, cui non metus esse ruine
Possit, ab inualido, quis non dum nauigat orbem
Debeat occasum, mortisque timere procellam?
 Quid nobis tecum? Non infestauimus armis,
Contigimusue tuam, facturi prelia, terram.
Qui sis, unde trahas genus, ad quid missus, et unde,
Ignorare Scythis liceat fugientibus arma,
Et strepitus hominum, nemorumque colentibus antra.
   Libera gens Scythie nichil appetit ulterius, quam
Prima parens natura dedit, de munere cuius
Nec cuiquam seruire potest, nec, ut imperet, optat:
[uers. 4295.] Esse sui iuris hominem, sua, seque tueri,
 Contentum esse suis, alienum nolle, beatum
Efficiunt: ergo [63 1Kb] si quid quesiueris ultra,
Excedunt tua uota modum, finemque beati:
Nec [64 1Kb] tamen ignores mores, gentesque Scytharum;
Sunt armenta Scythis, uomis, scyphus, hasta, sagitta:
Utimur his rebus, et amicos inter et hostes.
Dis uinum in sacra patera libamus, amicis
Parta labore boum largimur farra, sagitta
Eminus obruimus inimicos, cominus hasta.
Que te terra capit? quid sufficiet tibi? Lydos,
Cappadoces, Syriam domuisti, Persida, Medos;
Bactra subegisti, nunc tendis uictor ad Indos.
Proh pudor! ad nostras pecudes extendis auaras
 Instabilesque manus, et cum tibi regna ministrent
Omnia diuitias, tibi pauper inopsque uideris.
Quid tibi diuitiis opus est? que semper auaris [65 1Kb]
Esuriem pariunt, quanto tibi plura parasti,
Tanto plura petis, et habendis acrius ardes:
Sicque famem faciens, defectum copia nutrit.
   Succurritne tibi, quam longo tempore Bactra
Te teneant? Populum hunc dum subiicis, ille rebellat,
Nascitur ex bello uictoria, rursus ab illa
Surgunt bella tibi, Tanaim transibis ut hostes
Inuenias, Scythiamque tibi, que libera semper,
Subiicias, sed nostra tuis uelocior alis
Paupertas, totius opes exercitus orbis
 Et predam, uehit iste tuus; nos pauca trahentes,
Unde magis celeres hostes [66 1Kb] leuitate fugamus,
Et fugimus, cum uero Scythas procul esse remotos
A te credideris, intra tua castra uidebis.
Cumque capi faciles, captosque putaueris [67 1Kb] hostes,
Elapsi effugient rapido uelocius Euro:
Nulla Scythas inopes opulentia, nulla cupido
Allicit, hoc hominum genus oppida spernit, et urbes,
Et deserta colit, humani nescia cultus.
   Proinde manu pressa digitisque tenere recuruis
Fortunam memor esto tuam, quia lubrica semper,
Et leuis est, nunquam poterit [68 1Kb] inuita teneri.
 Consilium ergo salubre sequens, quod temporis offert
Gratia presentis, dum prospera luditur a te
Alea, dum sceleris fortune numina nondum
Accusas, impone modum felicibus armis,
Ne rota forte tuos euertat uersa labores.
   uestri [69 1Kb] fortunam pedibus dixere carentem
Pennatasque manus et habentem brachia pingunt.
[uers. 4341.] Ergo manus si forte tibi porrexerit, alas
 Corripe, ne rapidis, quando uolet, auolet alis.
Denique si Deus es, mortalibus esse benignus,
Et dare que tua sunt, nunquam [70 1Kb] sua demere debes.
Si similis nobis homo, te debes reminisci
Semper id esse quod es; stultum est, horum meminisse
Ex quibus ipse tui es oblitus; habebis amicos,
Bella quibus non intuleris; fortissimus [71 1Kb] inter
Aequales, interque pares, est nodus amoris;
Aequales sunt, siue pares, qui nec tibi cedunt,
Nec sese excedunt, hi sunt, qui nulla cruentis [72 1Kb]
uiribus inter se fecere pericula Martis [73 1Kb] .
   Esse tibi carosne putes [74 1Kb] , quos uincis amicos?
Ante feret tellus stellas, septemque Triones
 Abluet Oceanus, et siccum piscis amabit,
Quam serui ad dominum sit ueri nodus [75 1Kb] amoris
Inter eos nulla est concordia, nam licet extra
Pax pretendatur, odio confligitur intus;
Pacem uultus habet, agitant precordia bella [76 1Kb] .
   Sic ait, et [77 1Kb] Macedo nichilominus agmine facto
Arma Scythis inferre parat, multoque labore
Flumine transmisso, collatis uiribus, hostes [78 1Kb]
Deiicit, et tandem, sed non sine cede suorum,
Imperio Macedum Scythiam seruire cegit.
Qualis in Alpinis annoso robore saxis
Astra petens abies, multosque inflexa per annos
Afflatus Euri, Zephyrum contempsit, et Austrum,
Quam si forte suo Boree de more fatiget
 Spiritus, et toto tundat simul era nisu,
Nil rami ueteres illi, nil horrida musco
Robora proficient [79 1Kb] sua, quominus obruta uent
Corruat, et prono tellurem uertice pulset.
Sic licet Assyrios, Medorum et Persidis arma
Fregissent, tamen ut Boree glacialibus alis
Ocior incubuit, et acerbior ille cruentus
Fatorum gladius, terrarum publica pestis,
Magnus Alexander, confractis uiribus, illi
Succubuere Scythe [80 1Kb] , Superos et fata secu. .
   Hunc ubi finitimas [81 1Kb] dispersit fama triumphu
Garrula per gentes, extemplo corda pauorem
Hauserunt subitum, totusque perhorruit orbis,
Et matutino que sunt loca subdita Phebo:
Quippe Scythas duris infractos uiribus ante,
 Audierant nuper Macedum ditione teneri [82 1Kb] .
Non animi uirtute pares, non uiribus equos
Credebant aliquos mundo superesse potentes,
Cum cecidisse Scythas, inuictos ante, uiderent,
Unde iugum Macedum multi subiere uolentes.
Non magis arma ducis homines mouere, suoque
Subiecere iugo, quam quod clementer agebat
Cum uictis, etenim quos Magnus robore uicit,
[uers. 4391] uinxit [83 1Kb] amore sibi, nec durus eis nec auarus
 Exactor, captos precibus, gratisque remisit,
Absoluitque reos, ut facto ostenderet isto,
 Se non ex ire stimulis, cum gente iero
Sed de uirtutum motu certamen inisse



ARGUMENTUM LIBRI NONI.


In nono Magnus collatis uiribus. Indos
Turbidus aggreditur; sed fata, deosque moratur
Armipotens Porus: specialis flenda duorum
Mors iuuenum planctu, partem turbauit utramque
Magnus ut hostilem [84 1Kb] tenuit cum milite ripam;
Concurrere [85 1Kb] acies, sed fracto denique Poro,
Franguntur reliqui, cum toto Oriente, tyranni.
Saltus Alexandri mirabilis; agmina Graium
Seditione mouet; mirabiliusque stupende
Propositum mentis, noua mittit in arma cohortes.



LIBER NONUS.


    Ultima terribiles Macedum sensura tumultus
India restabat, multo sudore domanda,
Et grauibus bellis, quam dum petit ille deorum
Aemulus in terris, Clytus, * Hermolaus, et eius
Doctor 
Extremum clausere diem, documenta futuris
Certa relinquentes, etenim testatur eorum
Finis, amicitias regum non esse perennes.
   India tota fere nascenti subdita Phebo,
Eoum spectat, audaci uertice tractum;
At qua parte situm Libyes despectat, et Austrum,
Altius erigitur tellus, et in ethera tendit:
Cetera plana iacent, ubi magni nominis, a se
Caucasus emittit rapidis occursibus amnes.
Sed reliquis, a quo sortita est India nomen
 Indus frigidior; Australi parte, iugosis
Montibus inuehitur, directo gurgite, Ganges,
Totius fluuiis Orientis maior, uterque
Turbidus, extensis Rubrum mare uerberat undis.
Robora multa solo radicitus eruta, magna
Absorbet cum parte soli: si fortibus undis
Molle solum reperit, stagnat, tellusque fluentum
Insula facta bibit, intercipit hic Acesinem
In mare manantem, magnis occurrit uterque
Motibus, et rapido inter eos colliditur estu [86 1Kb] .
Preterea, uolucri fame si creditur, aurum
Illa fluenta uehunt, gemmas, et cetera que sunt
Ulterius solito nostris pretiosa diebus
   Gentibus Eois hinc est opulentia, namque
His ubi uulgauit ditatos mercibus Indos
 Fama loquax, toto celeris discurrit [87 1Kb] ab orbe
[uers. 4437] Natio, ridentes gemmas emptura, rubentis [88 1Kb]
 Purgamenta freti, que parui ponderis in se
Sola sibi fecit hominum pretiosa cupido [89 1Kb] .
   Ergo ubi Pelleum, prolem Iouis, omnia mundi
Regna flagellantem, Macedum uirtute suisque
Finibus appulsum stupefactis auribus Indi
Accepere duces, ceunt formidine mersi [90 1Kb]
Muneribus placare ducem [91 1Kb] , traduntque refertas
Diuitiis urbes: sed in illis maximus oris
Solus Alexandro, magno conamine, Porus,
Obuius ire parat; ueluti cum parte reuulsa
Alpini lateris ruit alta per ardua [92 1Kb] rupes,
Obuia confringens sinuoso turbine saxa,
Si uero stygios penetrans radice recessus
Instar ei montis occurrit saxea moles,
Fit fragor, et magnis confligunt motibus ambo
    Audit Alexander armato milite Porum
Indorum fines, regnique extrema tuentem,
Armorum speciem toto pretendere nisu.
Oblatamque sibi, Poro mediante, triumphi
Adfore materiam gaudens rapit agmina cursu
Precipiti, rapidumque petit festinus Hydaspen;
Cuius, disponens acies, in margine ripe
Ulterioris, erat collecto [93 1Kb] robore Porus:
Maior et horridior reliquis elephantibus ipsum
Bellua terribilis, immensa mole, uehebat,
Humanique modum transgressum corporis,
Arma tegunt regem, niueo distincta metallo:
Par anime membris, et quanto corpore cunctos
Excedit, tanto est reliquis prestantior [94 1Kb] Indis.
   Terruerat Grecos non tantum turbidus hostis,
 Sed uehemens fluuii rate traiicienda uorago;
[uers. 4469.] Instar erat maris undisoni, speciesque profundi,
 Quatuor in latum stadiis diffusus Hydaspes.
Alueus altus erat, nusquam uada: transitus ergo
Nauigio querendus erat, sed barbarus hostis
Stabat ab opposito, qui tela simillima nimbo
In medium spargens, facta statione cupita,
De facili poterat naues auertere ripa.
   Fluminis in medio terre radicitus herens
Insula uasta [95 1Kb] fuit, quo uecta natantibus ulnis
Arma ferens ibat, ab utraque cohorte iuuentus
Expertura suas paruo certamine uires;
Exercebat enim modice discrimine sortis,
Qui grauis instabat, summi preludia casus;
In castris Macedum, res non indigna referri [96 1Kb] .
   Corporibus similes, animisque fuere * Nicanor
Et Symachus [97 1Kb] , quos una dies, ut creditur, una
 Ediderat terris, par militie labor ambos
Parque ligabat amor, belli discrimen inibant
Et [98 1Kb] lucro, damnoque pares, si saxa rotare
Tormento iussi [99 1Kb] , si claudere menibus hostem,
Frangere si muros, iunctis umbonibus ibant [100 1Kb] .
Si frumentatum missi, si frangere [1 1Kb] fossis
Obsessos, hostem noctu si fallere, siue
Excubiis operam dare, si explorare latentes
uallibus insidias, quecunque pericula bellum
Obiecisset eis dubie molimina [2 1Kb] sortis
Corporis atque animi socia paritate ferebant.
   Horum ergo [3 1Kb] uirides animos animante iuuenta,
Nescio quid magnum, conceptum pectore tandem
Effutire parant; primusque: uidesne * Nicanor,
 Acer ait * Symachus, quam fluminis obice paruo [4 1Kb]
Hereat, et nutet inuicti gloria regis?
Audendum est aliquid, quod nos de margine ripe
Hostibus expulsis nostra uirtute coronet
uictrici lauro, uel si quid fata minantur,
Induat eterna, nudatos [5 1Kb] corpore, fama.
   uix ea: cum rapto sermone * Nicanor, et ipse:
Hoc ego mente diu tacita, diis testibus, inquit,
Concepi, sed iam mora nulla, feramur in hostes,
Contenti leuibus armis; nec plura locuti
Accincti gladiis, rapidos mittuntur in amnes.
Lancea pone natat, ducibus committitur istis
Multa manus fluuio, quos ut uicina recepit
Insula, confusis resonat clamoribus ether;
Nam predicta frequens loca iam possederat hostis:
 Fit grauis occursus Indorum; grandinis instar
Tela uolant, multasque serunt [6 1Kb] per inania mortes.
   At * Symachus qui forte prior transnauerat hostes
Educto mucrone petit, sociusque * Nicanor
Multo contendit uestire cadauere terram.
Iamque satis telis [7 1Kb] factum, iam tela rubebant
Martia, purpureis distincto flumine guttis,
Iam poterant iuuenes merita [8 1Kb] cum laude reuerti,
[uers. 4522.] Sed nullo contenta modo est temeraria uirtus.
 Dumque triumphatis insultant hostibus, ecce
Occulte subeunt plures morientibus, Indi.
Hic dolor, hic planctus, Graium, Macedumque ruine.
Sternitur Androgeos, regum generosa propago,
Occumbunt clari titulis, ter quinque quirites,
Quos longo gemuit ereptos [9 1Kb] Grecia luctu;
Soli restabant, animo, non sanguine fratres
Graiugene, uite socii, mortisque futuri,
Quos ubi telorum pressit circumfluus imber,
Mentibus attonitis hesere, quid esset agendum?
Nam neque tela uiris, neque lancea, quippe minutim
Utraque fracta iacent [10 1Kb] , ergo que sola supersunt
Arma, mouent gladios, raptimque feruntur in hostes.
 Sed reprimunt gressus teneris herentia membris
Spicula, nec Martis opus exercere dabatur
Cominus; ergo uiri, quia iam suprema minari
Fata uident, orat, ut premoriatur uterque,
Occumbatque prior, socioque superstite, cuius
Cernere funus erat letho crudelius omni.
Obiiciunt igitur sibi se, certantque uicissim
Alterius differe necem, dum se obiicit alter.
Dum tamen hic illum, dumque istum protegit ille [11 1Kb]
Ecce giganteis abies excussa lacertis
Aduolat, et mediis conatibus [12 1Kb] arctat utrumque
Affigitque solo; sic indiuisa iuuentus
Cuspide nexa iacet, sed nec diuturnius [13 1Kb] ipsa
 Morte resedit amor, amplexus inter, et inter
Oscula decedit, moriensque sua, sociique
Morte perit duplici, resoluto corpore tandem
Transit [14 1Kb] ad Elysios, angusto tramite, campos.
   Erexit Pori uictoria uisa suorum
Indomitum pectus, nec desperare cegit
Regem [15 1Kb] euersorem, contemptoremque pericli
Omnis, Alexandrum, sed qua sibi transitus arte
Ad Porum pateat, tacito sub corde uolutat.
Attalus unus erat, inter tot millia, regi
Persimilis, facie referens et corpore Magnum;
uestibus ornari rex imperialibus illum
Imperat, ut ripam teneat, speciemque uidendi
Exhibeat Poro, regem cessare, nec esse
Ultra sollicitum, qua transitus arte paretur:
 At rex preter aquam, Macedum statione relicta,
Longius abscessit, paucis, ut falleret hostem,
Contentus sociis: animosum numina magni
Propositum iuuere ducis; nam fusa [16 1Kb] per orbem
Inuoluit cecis nubes elementa tenebris,
Tantaque subiectas tenuit [17 1Kb] caligo cohortes,
Alter ut alterius uix nosceret ora loquentis:
Hec nubes aliis terroris origo fuisset,
[uers. 4572.] Cum foret ignotum classis ducenda per equor:
 Sed cum terreret alios obscurior er,
Confisus Macedo, sua tanquam occasio noctem
Inducat, primam qua uectabatur in undas
Imperat expelli [18 1Kb] subducto remige nauim.
   Nec mora, certatim fluuio commissa quiritum
Turba ducem sequitur, ripeque appulsa carenti
Hostibus, arma capit, armataque fertur in hostem.
Porus adhuc aliam, quam ceperat ante tueri,
Spectabat ripam qua regis ueste coruscans
Attalus instabat [19 1Kb] : cum Poro nuntius affert:
Rectorem Macedum, et regni [20 1Kb] discrimen adesse.
   Mox ubi lucidior excussit nubila mundus,
Atque aduersa phalanx, Phebo percussa refulsit,
Extemplo uisus, equitum bis millia bina
Hostibus obiecit Porus, centumque cruentis
 Plaustra referta uiris, qui tela simillima nimbo
Late spargentes gemitum [21 1Kb] , mortemque pluebant.
Sed quia perfusi terram uiolentia nimbi
Mollierat, nec erat equitabilis area campi,
Mole graues [22 1Kb] currus, molli tellure, lutoque
Herebant, et erat minus utilis usus equorum.
Econtra Macedo solita leuitate, per Indos
Strenuus inuehitur, sequitur leuis ala ruentem,
Atque exserta manus; oritur confusio uocum,
Et lituum clangor, sed ab illa tympana parte
Castigata sonant, feruent hinc inde ruentes
In mortem cunei, mortalia fila sorores
Sufficiunt uix nere due, que tertia rupit [23 1Kb] .
   Primus Alexandro laxis occurrere frenis
 Ausus, anhelantem [24 1Kb] stimulis elephanta fatigans
Oppetit Enachides [25 1Kb] , hasta confossus Hiulton [26 1Kb] ,
Perque tot obiectos inuictus et impiger hostes
Ad Porum molitur iter, Mauortius heros:
Quem, uelut exstantem subiectis menibus arcem,
Ut procul aspexit, elephantis terga prementem;
Inueni tandem, dignumque stupore, meoque
Par animo discrimen, ait: Res ecce gerenda est
Cum monstris mihi, cumque uiris illustribus una.
   Dixit et in leuum flexit [27 1Kb] uestigia cornu,
Qua grauior belli, Poro pugnante, tumultus
Aera uexabat, sequitur bellator Ariston,
Polydamasque ruit, ruit ictus Aristonis ense
Rubrius, et proprio rubefecit sanguine terram.
Polydamanta ratus prolixo euertere conto,
 Candaceus, uolucri preuentus [28 1Kb] arundine Glauci
Oppetit, et terre moriens immurmurat ude.
   Iamque Argiua phalanx medium perruperat agmen
Indorum, et primis labefactis uiribus, Inde
Nutabant acies, cnm Porus in agmen equestre
Iussit agi, magnis elephantes turribus equos.
Sed tardum hoc animal, et pene immobile gressu,
Nec uolucres cursus equare ualebat equorum:
Ergo leuis Macedum manus occurrebat, et hoste
[uers. 4626.] Percusso, refugis ictus uitabat habenis,
 Sed neque barbaricis, Martem exercere, sagittis
Fas erat, arcus enim grauis, atque ingens nisi primum
Imprimeretur humo, nisi curuaretur ab imo,
Non poterat flecti, iamque aspernantibus Indis
Imperium Pori, quod fit titubantibus alis
Cum ducis imperis metus acrior imperat, illi
Extenuare aciem, turmas hi iungere, rursus
Stare iubent alii; nec erat de millibus unus,
In medium qui consuleret: tamen agmine Porus
Disposito rursus, dispersa recolligit arma,
Terribilesque oculis elephantes obiicit hosti.
Nec minimum Graiis monstra incussere pauorem [29 1Kb]
Nec solum barritus equos, sed et horrifer aures
Mouerat humanas, tremulusque expauerat er.
    At [30 1Kb] iam terrificus turbauerat agmina laxis
Ordinibus stridor, et iam mandare parabant
Terga fuge modo uictores: cum Magnus inertes
Corripiens Macedum cuneos, equites Agrianos,
Et Thracas, in monstra iubet conuertere gressus
Extemplo redeunt animi, positoque timore
Mortis, in aduerso creuit certamine uirtus.
Euacuat [31 1Kb] pharetram manus, et fatalis arundo
Non sine morte [32 1Kb] uolans, homines et monstra cruentat:
Dumque auidi quidam nimis incautique [33 1Kb] sequuntur,
Obtriti pedibus elephantum, certa relinquunt
Defuncti documenta suis, ut protinus instent.
    Anceps pugna diu Macedum fuit, haud sine multa
Sanguinis impensa, donec uibrare secures
Cepere unanimes, solidosque pedes elephantum,
Informesque artus [34 1Kb] , falcato cedere ferro;
Ergo fatigati iaculis, tandemque cruentis
Pressi uulneribus, uno simul impete uecti,
uectoresque ruunt; tunc uero exercitus amens
Terga metu comitante fugit, Porumque serentem
Missilium nimbos, et ab alto culmine monstri
Spicula fundentem, medio uelut equore solum
Destituere sui: sed cum premeretur [35 1Kb] ab omni
Parte lacessitus hinc inde, nouemque fatiscens
uulneribus lacer, inspiciens auriga tyrannum
Languentem membris, stimulis elephanta fatigat,
Inque fugam uertit; profugo par fulminis, instat
 Ira Dei Macedo, sed dum fugit imbre cruento
Telorum confossus obit, genibusque caducis
Rege magis posito, quam fuso, nobilis ille
Procubuit * Bucephal, qui tanto principe solo
Solus erat dignus, cuius de nomine dictam
Tempore post paruo, Pelleus condidit urbem.
   Rex igitur dum mutat equum, Porumque, suosque
Tardius insequitur; sed frater Taxilis, Indis
[uers. 4676.] Qui preerat, rex ipse quidem sed deditus illi,
 Quem dederat mundo regem fortuna, monebat
Sollicite Porum, fortune ut cederet, utque
Tam celeri, tam propitio se crederet [36 1Kb] hosti.
At Porus, quanquam marcescens corpore toto,
Deficeret sanguis, fausto tamen auspice, notam
Excitus ad uocem: Num [37 1Kb] tu, proh dedecus! inquit,
Taxilis es frater? qui transfuga meque, suumque
Prodidit imperium? Dixit, telumque, quod unum
Nondum corruerat manibus, contorsit in hostem,
Quod medio iuuenis exceptum pectore, tergum
Rupit, et eterno sopiuit lumina somno;
Seque fuge rursus commisit; sed fera multis
Saucia uulneribus [38 1Kb] penitus defecit, eumque
Hostibus obiecit peditem, Magnoque sequenti
Qui ratus exstinctum spoliari nobile corpus [39 1Kb]
 Imperat, at morsu spoliantes cepit amaro
Attentare [40 1Kb] elephas, rursusque imponere tergo [41 1Kb]
Seminecem, donec multis turgentia telis
Interius pepulere foras uitalia uitam.
   At rex, cum [42 1Kb] Porum, quem iam credebat Auerni
Immistum populis, erecto lumine uidit
Attollentem oculos, odium clementia uicit:
Et: Que, Pore, tuos, inquit, dementia sensus
Ebria peruertit? ut cum tibi nota mearum
Rerum fama foret, tu [43 1Kb] tanto perdite fastu
Auderes mihi collatis occurrere signis?
   At Porus: Quia queris, ait, respondeo tanta
Libertate tibi, quantam mihi, Magne, dedisti
Querendo prius: Ante malum certaminis huius
 Nemo erat in terris, quem posse resistere, quemue
Censerem mihi Marte parem, uel mente, meamque
uim noram, et meritum, nondum tua fata, tuasque
Expertus uires, sed quam me fortior esses,
Euentus belli docuit, tibi uero secundus
Non minimum felix uideor mihi, ne tamen isto
Attollas animum casu, quia uiceris ipse.
Exemplum tibi sum, qui cum fortissimus essem
Fortius inueni, ne dixeris esse beatum
Qui, quo crescat [44 1Kb] habet: nisi quo decrescere possit
Non habeat, satius est non ascendere, quam post
Ascensum regredi, melius non crescere, quam post
Augmentum minui, grauius torquentur auari
Amissi memores, quam delectentur habendo.
Proinde tui cursus frenum [45 1Kb] moderare, caduca
 Sunt bona fortune: stabilis [46 1Kb] ignara fauoris.
   Miratur Macedo fortune turbine regem
Infractum, uictumque animum uictoris habentem.
Ergo refrenata mutati pectoris ira,
Contra spem procerum, curauit prodigus egrum,
Curatum fouit, confirmatumque benigne
Inter amicorum cetus, numerumque recepit
Largius exhibuit, dilatauitque prioris
[uers. 4729.] Imperii metas, tantoque exceptus honore
 Est hostis, quantum sibi uix speraret amicus.
   Postquam magnanimus Macedum uictricibus armis
Succubuit Porus, succumbere nescius ante,
Elatus Macedo, cui uix, cedentibus astris,
Prodiga tam celebrem dederat fortuna triumphum.
Quo famulante [47 1Kb] sibi fines Orientis apertos
Censebat, laxis propere festinat habenis,
Orbis in extremas conuertere prelia gentes
Oceanique suis populos adiungere castris.
Ocior ergo Notis, Indos, extremaque mundi
Climata subiiciens, populos, regesque pererrat,
Nec minus humanis portenti mentibus infert,
Terrorisue minus nocturni fulminis [48 1Kb] igne,
Quem sequitur fragor, et fracte collisio nubis,
 Et uaga, pallentem motura tonitrua mundum
Mentem preterite memorem terrentia culpe.
   Ausa tamen fatis, Macedumque resistere fame
Gens Sadracarum [49 1Kb] ualidis [50 1Kb] se menibus urbis
Inclusit, dubio metuens se credere Marti.
Aptari scalas iubet, et cunctantibus aliis [51 1Kb]
Primus in oppositum galeato uertice murum
Inuadit [52 1Kb] Macedo, sed erat locus arctus, ut ipsum
uix caperet murus: sic ergo suprema tenebat
Ut magis hereret, quam staret, cum tamen ipse [53 1Kb]
Mille citaretur iaculis e [54 1Kb] turribus unus,
Nec Macedum quisquam gradibus succedere posset,
Quippe ascendentes remouebat ab aggere missus
Missilium turbo, tandem discrimina, uimque
 Telorum uicit [55 1Kb] pudor, et confusio frontis.
Nam mora subsidii poterat compellere lenti,
Dederet ut sese, uel morti forte uel hosti.
Festinant ergo [56 1Kb] certatim ascendere, uite
Pignore postposito, sed festinando morantur
Auxilium; nam dum certant euadere [57 1Kb] , scalas
Plus onerant, quibus effractis, ruit omnis ab alto
In se lapsa manus, et desperare cegit
Spem Macedum Magnus, quem solum stare uidebant
Tanquam in deserto fuerit desertus ab illis,
Iamque manus, clypeum que contorquebat ad ictus,
Lassa minabatur defectum, iamque monebant
Clamantes socii, celer ut resiliret, ut [58 1Kb] ipsum
Exciperent: cum rex ausus, mirabile dictu,
Atque fide maius; saltu se prepete, dira
 Barbarie plenam preceps immisit in urbem,
Indignum reputans diuino schemate princeps,
Tot clarus titulis, si tergum ostenderet hosti
   Queritur an fortis facto, an temerarius isto.
Rex fuerit? sed si contraria iungere cures:
Et fortis fuit, et facto temerarius isto.
Cumque capi uiuus posset, perimiue priusquam
Surgeret, excussit fortuna potenter utrumque,
[uers. 4781.] Et [59 1Kb] miro miranda modo protexit alumnum.
 Sic etenim corpus Macedo librauerat, ut se
Exciperet pedibus: stans ergo lacessere pugnam
Cepit, et a tergo, ne posset ab hoste necari [60 1Kb] ,
Magnipotens fortuna duci [61 1Kb] preuiderat ante.
   Stabat enim laurus annoso stipite, tanquam
Nata ducem Macedum uetulis defendere ramis.
Cuius [62 1Kb] ut applicuit trunco insuperabile corpus,
Ultio celestis clypeum circumtulit, ictus
Telorum excipiens, cumque omnes eminus unum
Impeterent, propius accedere nemo, manumue
Conferre audebat, celeberrima fama uerendi
Nominis, edomitum iam dilatata per orbem
Pro duce pugnabat, et desperatio magne
uirtutis stimulus, et honeste occasio mortis:
Sed clypeum iam missilium perfoderat imber,
 Fractaque plangebat saxorum turbine [63 1Kb] cassis,
Lubrica succiderant [64 1Kb] genua, et labefacta laboris
Pondere continui, uix sustentare ualebant
Egregium corpus; quod cum spoliare pararent
Qui stabant propius, hos sic mucrone recepit
Magnus, ut ante ipsum, uita fugiente iacerent
Exanimes gemini, quorum sic terruit omnes
Sadracas obitus, ut nemo lacessere deinceps
Cominus auderet, collato robore Magnum.
   Ille tamen genibus exceptus [65 1Kb] corpus, ad omnes
Ictus expositum non egre, tigridis instar,
Ense tuebatur, donec per inane sagitta
Accelerans, latus in dextrum, scelus ausa cucurrit;
Cuius ad introitum, crudo de uulnere tantum
Sanguinis emicuit, ut rex tremefactus, et amens,
 Non posset telum nutanti euellere dextra.
Exsangues igitur afflicti corporis artus
Applicuit lauro moribundus, et arma remisit.
Accurrens [66 1Kb] alacer iaculum qui miserat, Indus,
Exanimem credens regem, spoliare parabat.
Quem simul ac sensit, corpus regale profana
Attrectare manu Macedo: Proh dedecus, inquit,
Nonne [67 1Kb] ducem Macedum nosti? nec plura locutus
Languentem reuocans animum, nudum latus hostis
Subiecto mucrone fodit [68 1Kb] , iungitque duobus
Exanimem [69 1Kb] sociis: Talem decet ire sub umbras,
Inquit Alexander, talis mihi nuntius esto.
Dixit, et ut moriens inuictus dimicet ante,
Quam sacer in tenues erumpat spiritus auras,
Se clypeo, et lauri ramis attollere tentat;
 Sed neque sic proferre potens uenerabile corpus
Poplite succiduo rursum procumbit, et hostem
Prouocat, exserto si quis confligere telo [70 1Kb]
Audeat, et tante spolium sibi [71 1Kb] tollere palme.
   Tandem alia muri uestigia parte secutus
Peucestes, pulsis propugnatoribus urbis,
Impiger irrumpens aditus et claustra, retecto
[uers. 4834.] Ense superuenit, tremulo quem lumine postquam
 Intuitus Macedo, iam non solatia uite,
Sed mortis socium ratus aduenisse, tepenti
Excepit clypeo corpus, subit inde * Timeus,
Deinde * Leonatus, et Ariston [72 1Kb] , omnibus isti
Indis oppositi [73 1Kb] , regem defendere totis
uiribus ardescunt [74 1Kb] ; sed dum tot millia soli
Reiicerent, cecidit preclarus [75 1Kb] Marte * Timeus
Peucestesque graui capitis discrimine lesus,
Deinde * Leonatus, armis iacuere remissis
Ante pedes regis, iam spes in Aristone solo
Unica restabat, sed et ipse ruentibus Indis
Saucius, haud poterat tantos inhibere furores.
   Interea cecidisse ducem, intra menia, rumor
Pertulit ad Grecos, alios tam dura timore
Fregisset, sed eos animauit fama, pericli
 Totius immemores, murum fregere dolabris,
Molitique aditum, spreto discrimine mortis,
Per murum fecere uiam, perit obuia passim
Turba, cadit sine quo delectu sexus, et etas
Omnis, Alexandro mortis, seu uulneris auctor
Creditur, occurrit quicunque, nec improbus iram
Deposuit gladius, donec superesse ruine
Desiit, et dextre ferienti defuit hostis.
Nec mora, concurrunt auidi curare iacentem
Pelleum proceres, referuntque in castra deorum
Inuidiam, cuius nudato uulnere, magnus
Inter doctores medica Critobulus [76 1Kb] in arte
Comperit hamata percussum cuspide regem,
Non [77 1Kb] posse educi, nisi uulnus docta secando
Augeret manus, et ferrum, multumque cruoris
 Ne traheret fluxum, cuspis retracta, trementi
Mente uerebatur; igitur cum fata uideret,
Si male curaret regem, sibi triste minari,
Inque suum reditura caput mala, pectore stabat
Attonito, quem rex trepidum ut percepit amictu
Siccantem [78 1Kb] lacrymas, et captum mente: Quid, inquit,
Exspectas 
Me saltem lento moriturum [79 1Kb] absoluere letho?
Cumque mihi possis celeri succurrere morte,
An metuis ne sis fati reus huius? at ille
Siue nichil metuens tandem sibi, siue timorem
Dissimulans, supplex orauit, ut ipse tenendum
Preberet corpus, teli dum uelleret hamos.
 Quippe leuem ad motum quantumlibet adfore uite
Non leue discrimen. Non est ait, ille decorum
uinciri regem, non est, Critole, teneri.
Libera sit regis, et semper salua potestas.
   Sic ait, et quod uix auderes credere, corpus
Prebuit immotum, neque [80 1Kb] uultus signa doloris
Contraxit, rugas; sed abacta cuspide postquam
Largior erupit [81 1Kb] patefacto uulnere sanguis:
[uers. 4886.] Offudit [82 1Kb] caligo oculos, animumque labantem
 Suspendit tantus dolor, ut moribundus, ab illis [83 1Kb]
Qui circumstabant, uix exciperetur amicis.
   Quod simul acceptum est, oritur per castra tumultus
Flebilis, et Macedum ruit in lamenta iuuentus,
Confessi se omnes unius uiuere uita.
Nec prius obticuit clamor, quam pollice docto
Restrinxit fluxum medicus medicantibus herbis.
Tunc demum somno licuit succumbere Magno [84 1Kb] .
Tunc demum accepta regis per castra salute
Exsule mestitia, turmas statuere per omnes
Prodiga letitie positis conuiuia [85 1Kb] mensis.
Qualis in Aegeo, Borea bacchante, profundo
Exoritur clamor, cum fracta puppe magister
uoluitur in medios immerso uertice fluctus;
 Fit fragor, et similem timet unusquisque ruinam,
Seque omnes anima periisse fatentur in una,
Si tamen incolumem, reuocare tenacibus uncis
Ad [86 1Kb] clauum reuocare [87 1Kb] queant, sonat aura tumultu
Letitie, et primum uincunt noua gaudia luctum.
   Postquam, Pellei curato [88 1Kb] uulnere, pauci
Effluxere dies, cum nondum obducta cicatrix,
Posse uideretur grauiorem gignere morbum,
Impatiens tamen ille more, parat arma repostis
Gentibus Oceani, et celeres inferre sarissas.
Perdomitoque sibi nascentis cardine Phebi,
Querere nescitum Nili mortalibus ortum,
Regibus Indorum Poro, Abisarique [89 1Kb] , iuuante
 Taxile, nauigii mandatur cura parandi.
Rumor ut attonitas impleuit militis aures,
Cumque fatigati, regisque, sueque saluti
Consulerent proceres, cuncti uelut agmine facto
Conueniunt simul, et Craterus generosus ad ipsum
uota precesque ferens: tua, regum maxime, uirtus
Inquit, et esuries mentis, cui maximus iste
Non satis est orbis, quem proponunt tibi finem?
uel quem sunt habitura modum? tua si tibi uilis,
Ut nunc est, uel cara minus, pretiosa tuorum
Sit saltem tibi, Magne, salus, gens omnis in istos
Conspirat iugulos, lateat sub classibus equor:
Cuncta uenenatos acuant animalia dentes,
Quelibet occurrat ignoto bellua uultu,
Omnibus obiice nos terre, pelagique periclis,
 Dummodo te serues, dum tu tibi parcere cures.
Ad noua tendentes semper discrimina, quis nos
Inuictos toties poterit prestare deorum.
   Res ita se prebent, ut nulli fas sit in uno
Semper stare gradu, sed quis spondere deorum,
Audeat hoc, Macedum diuturnum te fore sidus?
Quis te precipitem per mundi lubrica possit
[uers. 4936.] Incolumem seruare diu? cur te manifestis
 Casibus obiicis? ut capias ignobile castrum?
Cum labor et merces equa sibi lance coherent,
In causis paribus, respondent premia damnis.
Dulcior esse solet fructus, maiorque [90 1Kb] secundis
Rebus, et aduersis maius solamen haberi.
Esto tibi deinceps et nobis parcior in te,
Obiice nos cuiuis portento, ignobile bellum,
Degeneres pugnas, obscura pericula uita.
Gloria quantalibet uili sordescit in hoste.
Indignum satis est, ut consumatur [91 1Kb] in illis
Gloria uel uirtus, ubi multo parta labore
Ostendi nequeunt. Eadem Ptolomeus, et omnis
Concio [92 1Kb] cum lacrymis confusa uoce perorant.
   Non fuit Aeacide pietas ingrata suorum,
Atque ita: Non minimum uobis obnoxius, inquit,
 Haud ingratus ero, non solum, quod scio nostram
uos hodie, proceres, uestre preferre saluti;
Sed quod ab introitu regni, uel origine belli,
Erga me nullum pietatis opus, uel amoris
Pignus omisistis, uerum non est mihi prorsus
Mens ea, que uobis, nec enim desistere ceptis,
Aut bellum finire uolo; non me capit etas,
Sed neque me spatio etatis, uel legibus eui
Metior, excedit eui mea gloria metas.
Hec sola est, uestrum metiri qua uolo regem.
   Degeneres animi pectusque ignobile, summum
Credunt esse bonum, diuturna uiuere uita,
Sed mundi rex unus ego, qui mille triumphos,
Non annos uite numero, si munera recte
 Computo fortune, uel si bene clara retractem
Gesta, diu uixi. Thracas [93 1Kb] Asiamque subegi,
Proximus est mundi mihi finis, et absque deorum
Ut loquar inuidia, nimis est angustus hic orbis
Et terre tractus, domino non sufficit uni;
Quem tamen egressus, postquam hunc subiecero mundum,
En alium uobis aperire sequentibus orbem,
Iam mihi constitui; nichil insuperabile forti,
Antipodum penetrare sinus, aliamque uidere
Naturam accelero, mihi si tamen arma negatis,
Non possunt mihi deesse manus, ubicunque mouebor,
In scena mundi totius me reor esse,
 Ignotosque locos, uulgusque ignobile bellis
Nobilitabo meis, et quas natura remouit
Gentibus occultas calcabitis, hoc duce, terras;
His operam dare proposui nec respuo [94 1Kb] claram,
Si fortuna uelit, uel in his exstinguere uitam.
   Dixit, et ad naues socios inuitat, at illi
Ducat eos quocunque uelit hortantur, et ecce!
[uers. 4985.] Nauticus exoritur per fluminis ostia clamor.



ARGUMENTUM LIBRI DECIMI.


Oceanum Decimus audaci classe fatigat
Infernum natura chaos, ciuesque gehenne
Conquestu, monituque [95 1Kb] mouet. Redit equore Magnus
Oceano domito, mirandaque pectore uersans,
Occiduum bellis proponit frangere mundum:
Nauigiumque parat; sed territus orbis in unum
Confluit, et misso ueneratur munere Magnum:
Qui licet inuictus ferro, famulante [96 1Kb] ueneno,
uincitur; et luteo resolutus corpore, tandem
Liber in etherias uanescit spiritus auras.



LIBER DECIMUS.


    Sidereos uultus [97 1Kb] , et amicum nauibus amnem
Prebuerat zephyrus; et iam statione soluta
Longius impulerat accliuis nauita classem,
Ignarus quo tendat iter, uel quam procul absit
Hactenus Oceani populis, incognitus amnis.
   Interea memori recolens natura dolore
Principis opprobrium mundo commune, sibique
Qui nimis angustum terrarum dixerat orbem,
Arcanasque sui partes aperire parabat,
Gentibus armatis, subito turbata uerendos
Canitie uultus, Hylen irata, nouumque
Intermittit opus, et quas formare figuras
Ceperat, et uarias [98 1Kb] animas infundere membris
Turbida deseruit, uelataque nubis amictu
Ad Styga tendit [99 1Kb] iter, mundique arcana secundi.
 Quo se cunque rapit, cedunt elementa, sueque
Artifici assurgunt, ueneratur pendulus er
Numinis ingressum, terre lasciuia uernis
Floribus occurrit, solito mare blandius undis
Imperat, et tumidi tenuere silentia fluctus;
Omnia naturam digne uenerantur, et orant:
Ut sata multiplicet, fetusque, et semina rerum
Augeat, infuso, mistoque humore calori.
   Illa suis referens grates, seruare statutas
Iussit, et in nullo nature excedere metas.
Ad Styga discedo [100 1Kb] , mihi prouisura, meisque,
Inquit, Alexandri, quem terra, fretumque perhorrent [1 1Kb]
Euersura caput, uobis [2 1Kb] commune flagellum
Dixit, et obscuros aperit telluris hiatus,
 Tartareumque subit decliui tramite limen.
   Ante fores Erebi, Stygie sub menibus urbis,
Liuentes habitant, terrarum monstra, sorores:
Inter quas, antris aliarum mater opacis
[uers. 5029.] Abscondit loculos, et coctum mille caminis,
 Faucibus infusum siccis ingurgitat [3 1Kb] aurum,
Explerique nequit sitis insatiabilis ardor.
Subsannans alias, cunctis supereminet una
Dedignata parem flagrante Superbia uultu.
Mersa iacens ardente luto torquetur, et ardet
Pubetenus, totis exhausta Libido medullis.
Nauseat Ebrietas; Gula deliciosa ligurrit,
Et mendica suos consumit morsibus artus.
Immemor Ira sui est, et quo rapit impetus, illuc
Ebria discurrit, et se, sociasque flagellat,
Proditioque Doli comes, et Detractio macri
Filia Liuoris, que cum benefacta negare
Non possit, quocunque modo peruertere tentat,
Et minuit laudes, quas non abscondere [4 1Kb] fas est.
Pestis Hypocryseos marcenti liuida uultu
 Hic sedet, et summus hodie Processus in aula,
Pestis adulandi, bibulis studiosa potentum
Auribus instillans anime lethale uenenum;
Huic aule uitio tanta est concessa potestas,
Ut rerum dominis humanas subtrahat aures.
Has ubi preteriens obliquo lumine uidit [5 1Kb]
Rerum prima parens, urbis se menibus infert
Qua uidet eternis animas ardere caminis.
   Est locus extremum barathri deuexus in antrum,
Perpetua fornace calens, ubi crimina punit,
Et sontes animas, ultricis flamma gehenne;
Et [6 1Kb] licet unus eas atque idem torreat [7 1Kb] ignis,
Non tamen infligunt equas incendia penas
Omnibus; hi leuius torquentur, seuius illi;
Sic se conformat meritis cuiusque gehenna,
 Ut qui deliquit leuius [8 1Kb] , leuioribus ille
Subiaceat penis, et qui grauiore reatu
Excessit grauius, grauiorem sentiat ignem.
   Sunt quibus excepta primi leuitate parentis
[uers. 5064.] Nulla fuit uite contagio, uel uenialis;
 His nichil, aut modicum pene uapor igneus infert.
   Sicut in estiuo cum tempore noxius agros
Sirius exurit, sub eodem lumine solis
Sanus lasciuit, cruciatur, et estuat eger.
Illic perpetue miscens incendia mortis,
   Leuiathan, medii stans in fornace [9 1Kb] barathri,
Ut procul inspexit Numen, fornace relicta,
Tendit eo, sed eam ne terreat, ora Colubri
Ponit, et in primam redit, assumitque figuram,
Quam dederat natura creans, cum sidere solis
Clarior intumuit, tantamque superbia mentem
Extulit, ut summum partiri uellet Olympum;
Quo dea conspecto: Scelerum pater, inquit, et ultor,
Quem matutini superantem lumine uultum
 Luciferi tumor etheria deiecit ab arce,
Ad te confugio tandem miserabilis, ad te,
Quem ne nulla tibi perdenti sidera sedes
Esset, in hac saltem terrarum nocte recepi.
Ad te communes hominumque, deumque querelas
Affero, scis etenim quantis elementa fatiget
Motibus armipotens Macedo, qui classe subacto
Aequore Pamphylo, Darium ter uicit, et omnem
Confundens [10 1Kb] Asiam, Porum seruire cegit
Indomitum bellis, nec eo contentus, Eoas
uestigat latebras, et nunc uesanus in ipsum
Fulminat Oceanum, cuius si fata secundis
uela regant uentis, caput indagare remotum
A mundo Nili, et paradisum cingere facta
Obsidione, parat, et ni tibi caueris, istud
 Non sinet intactum chaos, antipodumque recessus,
Alteriusque uolet nature cernere solem;
Ergo age, communem nobis ulciscere pestem.
Que tua laus, Coluber, uel que tua gloria? Primum
Eiecisse hominem? si tam uenerabilis hortus
Cedat Alexandro? Nec plura locuta recessit.
Ille secutus eam dictis, promittit in omnes
Euentus operam, nec se desistere, donec
Inferni tenebris iungatur [11 1Kb] publicus hostis.
Nec mora, rugitu tenebrosam concutit urbem [12 1Kb]
Conciliumque uocat, iacet inueterata malorum
Planities, durata gelu, et niue saucia, cuius
Nec sol indomitum, nec mitigat aura, rigorem.
Hic sontes anime passim per plana iacentes
 Mortis inaudite torquentur agone, quibus mors
Est, non posse mori, quia quorum hic mortua uita
In culpa fuerit, ibi uiuet semper eorum
Mors in suppliciis, ut qui hic delinquere uiuus
Non cessat, finem moriendi nesciat illic.
Afflictus [13 1Kb] glacie, niuium de frigore transit
Ad prunas, proh supplicium miserabile! semper,
Et nunquam moritur, quem torquet carcer auerni.
   Hic ubi collecti satrape Stygis, et tenebrarum
[uers. 5117.] Consedere duces, tria sibila gutture rauco
 Edidit antiquus serpens, quibus omne repressit
Murmur, et infernis indicta silentia penis:
Umbrarumque graues iubet obmutescere planctus.
Ergo ubi compressit gemitus, a pectore surgens
In medium, mandata dee proponit, et addit.
   Nam quis erit modus, o socii, et que meta flagelli
Huius, ait, quo cuncta tremunt, prolixior illi
Si mora pro libitu frangendum indulserit orbem?
Ecce  rupto parat obice terre,
Tartareum penetrare chaos, belloque subactis
Umbrarum dominis captiuos ducere manes;
Est tamen in fatis, quod abominor, adfore tempus
Quo nouus in terris, quadam partus nouitate,
Nescio quis nascetur homo, qui carceris huius
 Ferrea subuersis confringet claustra columnis,
uasaque diripiens, et fortia fortior arma
Nostra triumphali populabitur atria ligno;
Proinde duces mortis, nascenti occurrite morti [14 1Kb]
Et regi Macedum, ne forte sit ille futurus
Inferni domitor, letho precludite uitam.
   uix ea ructarat, cum blando subdola uultu
Proditio surgens: labor iste breuissimus, inquit
Est mihi mortiferum, super omnia toxica, uirus,
Quod nec testa capit, nec fusilis olla metalli,
Nec uitri species, nec uas aliud, nisi solum
Ungula cornipedis, dabitur liquor iste Falerno
Mistus Alexandro, presto est occasio dandi,
Nam meus Antipater, Macedum prefectus, ab ipsis
 Cunarum lacrymis, pretendere doctus amorem
uoce, sed occultis odium celare [15 1Kb] medullis,
Ad regem ire parat Babylona, citatus ab ipso,
Ut sub eo senium consumat, et aspera rursus
Perferat emeritus [16 1Kb] castrensis tedia uite:
Hoc ego, si dea sum, qua nulla potentior inter
Noctigenas, si me uestram bene nostis alumnam,
Hoc famulante [17 1Kb] , duci uirus lethale datura
Euehor ad superos. Sic fatur, et omnis in unum
Conclamat tenebrosa cohors, laudatur ab omni
Prouida concilio, quia [18 1Kb] sic studiosa pararet
Indomitum [19 1Kb] bellis armato frangere potu.
   Nec mora Proditio faciem mutata uetustam,
Emergit tenebris, Siculumque per era, pennis
uecta uenenatis, thalamum tandem intrat alumni,
 Quem satis instructum blando sermone relinquens,
In chaos eternum, solitasque reuertitur urbes [20 1Kb] .
   Namque reluctantem Pelleus classe minaci
Fregerat Oceanum, iamque indignantibus undis,
uictor ab Oceano, Babylona redire parabat;
Constituebat enim miser, ignarusque futuri,
Dispositis Asie rebus, transferre sarissas,
Penorum in fines, Libycis exinde subactis
Finibus, Hispanas, quibus Herculis esse columnas
[uers. 5170.] Fama loquebatur, ultra discedere [21 1Kb] metas,
 Occiduumque sibi bello submittere solem.
Gentibus his domitis, animi sitientis in arce
Concipere audebat, post hec transcendere montes
uelle Pyreneos, armisque domare rebelles
Gallorum populos, Rhenumque adiungere uictis.
Tunc demum patriam, Macedumque reuisere fines,
Alpibus abiectis agitabat, et inter cundum
Italiam seruire sibi, Romamque docere
Grecorum portare iugum. Pretoribus ergo
Precepit Syrie faciende querere classis
Materiem; dolet erias procumbere cedros
Libanus, et uirides adductas fluctibus [22 1Kb] ornos.
In classem cadit omne nemus, stupet ethera [23 1Kb] tellus
Arboreis uiduata comis, umbraque perenni,
Miranturque nouum nudata cacumina solem.
    Quo tendit tua, Magne, fames? quis finis habendi?
Querendi quis finis erit? que [24 1Kb] meta laborum?
Nil agis, o demens! licet omnia clauseris uno
Regna sub imperio, totumque subegeris orbem,
Semper egenus eris, animum nullius egentem
Non res efficiunt, sed sufficientia; quamuis
Sit modicum, si sufficiat, nullius egebis.
O facilem falli! qui dum parat arma, uenenum [25 1Kb]
Eius ad interitum quod comprimat arma, paratur [26 1Kb] .
Crescit auara sitis iuueni, sed potio tantam
Opprimet [27 1Kb] una sitim. Nam proditor ille scelestus [28 1Kb]
Instructus monitis, uentisque aduectus iniquis
uenerat Antipater Babylonem, ubi cum patricidis
Complicibusque suis, facinus tractabat acerbum.
    Quis furor, o superi? quid agis fortuna? tuumne
Protectum toties perimi patieris alumnum?
Si fati decreta nequis mutare, uolentis
Ut pereat Macedo, saltem secreta reuela
Carnificum, potes auctores conuertere lethi,
Et fati [29 1Kb] mutare genus, conuerte uenenum
In gladium, satius et honestius occidet armis,
Is qui plus deliquit in his, sed forsitan armis
Non potuere palam superi, quem uincere dirum
Clam potuit uirus; fuit ergo dignius illum
Occultum sentire nefas, quam cedere ferro.
   Ut [30 1Kb] tamen ante diem extremum, quem fata parabant,
Omnia, rex regum, sibi subdita regna uideret,
Fecit eum fame sonus, et fortuna monarcham.
 Tantus enim terror, et consternatio gentes
Inuasit reliquas, ut post domitos Orientis
Totius populos, turbata medullitus omnis
Natio contremeret, longeque remota paueret
Insula fluctiuago quecunque includitur estu.
Oblatis igitur, cursum flexura tyranni,
Muneribus toto peregrina cucurrit ab orbe,
Ad mare descendens plenis legatio uelis.
   Non dedignantur subdi Carthaginis arces
[uers. 5223.] Imperio Magni, sed et Africa tota, remoto
 Scribit Alexandro; Sese seruire paratam:
Scribit idem solo terrore cercita, quamuis
Tuta situ, et multis pollens Hispania bellis.
Totaque terrificum, misso diademate, quod uix
Credere sustineam, ueneratur Gallia regem:
Mitescit Rheni rabies, positoque rigore [31 1Kb]
Teutonicus misto tendit Babylona Sicambro:
Nec minor Italie gentes seruire coactas
Inuasit metus, et licet hinc natura niuosas
Obiiciat cautes, illinc maris obice tuta
Continui maneat, tamen insuperabile Magno
Nil credens, regis spontanea preuenit iram,
Muneribus sedare datis Trinacria, montes,
Infernosque lacus, proli seruire Philippi
Imperat, et scribit. Sed quid moror? omnis in unum
 Natio concurrit, claras [32 1Kb] Babylonis et arces
Aequore uecta petit, legatos inde uideres
Affluere, et naues rerum speciebus onustas
Quadrupedumque greges, quo peruenisse loquacem
Credere uix posses fame premobilis auram.
   Magnus ut accepit, quia [33 1Kb] confluxisset in unum
Ipsius exspectans [34 1Kb] aduentum territus orbis,
Ardet adire locum mortis, remisque citata
Classe Semiramiam tendit festinus ad urbem:
Non aliter procul inspecto grege, tigris equorum,
Cuius fulmineas urget [35 1Kb] sitis aspera fauces,
Excutitur stimulante fame, uiuumque cruorem
Immitis bibit, et laceros incorporat artus.
 Quam si forte sequens occulto tramite pungat
Cuspide uenator, plangit, fusoque per herbam
Immoritur sitiens nec adhuc satiata cruore.
   Iam sibi Pelleus fatales, proh dolor! arces
Agmine quadrato stipatus inibat, et ecce
Obuia mirifico splendebat turba paratu;
Occurrunt proceres, quibus ut comitantibus urbem
Arduus intrauit, sumpsitque insignia regni,
Legatos iubet admitti, positumque monarcha
Ascendens solium, uicto sibi uictor ab orbe
Munera missa capit, clypeum quem Gallia gemmis
Miserat intextum; galeam Carthago pyropo
Desuper ardentem; uisumque sitire cruorem
Teutonicus gladium; spumantem Hispania labris
Cornipedem, uario distinctum membra colore,
 Aureaque attritis mandentem frena lupatis.
Tortilis argento digitis intexta Cyclopum
Traditur a Siculo ueniens lorica Tyranno.
His tamen acceptis, quot mundi regna, tot illi
Tradita designant regum diademata regem:
His uarie gentis cultus, his plurima miris
Purpura texta modis, his quidquid ubique repertum est,
Quod mentem alliciat, quod delectare tuendo
[uers. 5275.] Mortales oculos queat additur omne metallum,
 Et lapidum splendor: his ut breuius [36 1Kb] loquar, orbis
Iunguntur [37 1Kb] totius opes, quibus ille receptis:
Gratia diis, inquit, quorum mihi parta fauore
Regna, triumphantur [38 1Kb] quas nondum uidimus urbes.
Nec [39 1Kb] minor a uobis [40 1Kb] debetur gratia [41 1Kb] celo;
Quod sine conflictu bellorum, quod sine nostri [42 1Kb]
Sanguinis impensa Macedum certamina nondum
Cominus experti, nostre cessistis habene:
Cui se si Darius posito diademate supplex
Commisisset, eo regnorum in parte recepto,
Sensisset nichil esse iugo mansuetius isto:
Porus in exemplo est, qua mansuetudine uictis
Presideam uictor, ne dum parentibus ultro,
 Quosque iugum nostrum uis nulla subire cegit
Subiectos mihi mortales, ita uiuere salua
Libertate uolo, ut iam non sit seruitium, imo
Libertas, seruire mihi, distinctio nulla
Libertatis erit, inter quos nemo rebellis.
   Hec ubi legatis breuiter: conuersus ad illos,
Egregia quorum uirtute subegerat orbem:
uos quoque, uictores, quorum labor arduus, inquit,
Egit, ut in nostro conspectu terra sileret,
Premia digna manent: dignissimus Hercule miles,
Hoc me rege meus, sed et hoc [43 1Kb] rex milite dignus,
Milite quem nec hiems fregit glacialibus oris,
Nec medius Libye torpentem reddidit estus.
Indica uicerunt [44 1Kb] Macedum deserta caterue,
 His nostris [45 1Kb] manibus domitis lugentia monstris.
   Quid referam triplicem Dario uiuente triumphum?
Memnona deiectum, Porique et Taxilis arma?
Quid loquar informes nobis [46 1Kb] cessisse gigantes?
Nunc quia nil mundo peragendum restat in isto,
Ne tamen assuetus armorum langueat usus;
Oro [47 1Kb] , queramus alio sub sole iacentes
Antipodum populos, ne gloria nostra [48 1Kb] relinquat
uel uirtus quid inexpertum, quo crescere possit,
uel quo perpetui mereatur carminis odas.
   Me duce, nulla meis tellus erit inuia, uincit
Cuncta labor, nichil est inuestigabile forti:
Plures esse refert mundos doctrina priorum,
ue mihi, qui nondum domui de pluribus unum.
 Scitis enim, socii, quod [49 1Kb] cum mihi miserit olim
Roma per Aemilium regni diadema, mihique
Scripserit ut regi, opposita modo fronte, resumptis
Cornibus, excedit corrupto federe pactum.
   Nunc igitur nostris ne pars uacet ulla triumphis,
Neue meis titulis desit perfectio, Romam
In primis delere placet. Dedit hoc ubi: soluit
[uers. 5324.] Concilium, proni curru iam deside Phebi.
 Iam maris undisonis rota merserat ignea solem
Fluctibus, et preceps confuderat omnia tetro
Nox elementa globo, tenuit prodire uolentes
In lucem stellas, solito lugubrior er
Nocturnus lunam, noctique [50 1Kb] preesse statuta
Sidera caligo, nubesque suborta repressit.
   Illa nocte oculis Cynosuram nauta requirens
Nunc Helicen, uetitumque mari se mergere Plaustrum,

In medio latuit, prora fluitante, profundo.
   Funus Alexandri mortis presaga future,
Omnia lugebant, moriturum fleuit Olympus,
Quem modo nascentem signis portenderat istis.
 De celo ueri lapides cecidere, locutus
Agnus in Aegypto est, peperit gallina draconem:
Et nisi digna fide mentitur opinio uulgi,
Tecta patris, culmenque super, gemine sibi toto
Qua peperit regina die, uelut agmine facto,
Conflixere aquile, tot presignatus ab ortu
Prodigiis Macedo, superi! quo crimine uestrum
Demeruit, uite in tanta breuitate, fauorem.
   Sed si mortali contentus honore fuisset,
Si se gessisset humilem inter prospera, si sic
Dulcia fortune, uelut eius amara tulisset;
Forsitan et gladium, et gladio crudelius omni
uitasset, fato sibi disponente, uenenum.
    Iam piger expleta flectebat nocte Bootes
Emeritos currus, tenereque infantia lucis
Sopierat tenebras, sed nec tunc lucis in ortu
Roscidus aurore super herbam decidit humor:
Nec uolucres cantu tremula sub fronde, canore
Preuenere diem: uenturi prescia luctus,
uocis amorigere citharam Philomela repressit;
Luciferumque ferunt primum cessisse diei
uenture, et reliquis nondum cedentibus astris,
Primus in [51 1Kb] occidui, uersa uice, littora ponti
Flexit iter pronus, hebetique elanguit [52 1Kb] ore
Tunc demum [53 1Kb] licet inuitus, quia fata morari
Non poterat Titan, Nabatheis extulit undis
Armatum radiis caput, et nisi prouida fati
Obstaret series, toto conamine currus
 uelle minabatur, flexo [54 1Kb] temone, reuerti [55 1Kb]
   Siste gradum, uenerande parens, et lucis, et ignis
Siste gradum, nisi luciferum conuerteris orbem
Exstinguet Macedum, tua Phebe lucerna, lucernam:
Sed iam magnanimi fatalis uenerat hora
Rectoris mersura caput, nec [56 1Kb] fata sinebant
Differri scelus ulterius, mundique ruinam.
[uers. 5373.] Eois redolens fragrabat [57 1Kb] odoribus aula,
 Qua populus, procerumque sacer conuenerat ordo.
Cum quibus, aut fando pars est consumpta diei
Plurima, tum demum, cum donaretur [58 1Kb] opimis,
A duce muneribus, ditatis [59 1Kb] uina ministris
Circumferre iubet; et qui securus ab hoste
In bellis [60 1Kb] toties hostilia fuderat arma
Et pater, et dominus cadit, et perit inter amicos
   Diriguit totum subita torpedine corpus,
uixque sui compos, demisso poplite, lecto
Redditur, extemplo ferali tota tumultu
Regia concutitur, nec dum proferre dolorem
In medium audebant, quia fortune medicinam
Adfore sperabant, que semper adesse ruenti
Quoslibet in casus, consueuerat. Ergo ubi uenas
Infecit uirus, et mortis certa propinque
 Signa dedit pulsus, media sibi iussit in aula
Aptari lectum, quo postquam exercitus amens
Conuenit, mistoque ducum manus inclyta, uulgo,
Undantes lacrymis, et arantes unguibus ora,
Intuitus. Quis cum terris excessero, dixit,
Talibus inueniet dignum? iam sufficit, orbem
Terrarum rexisse mihi, satis axe sub isto,
Prospera successit parentibus alea bellis;
Iam tedere potest, membris mortalibus istam
Circumscribi animam, consumpsi tempus et euum,
Deditus humanis satis in mortalibus hesi,
Hactenus hec. Summum deinceps recturus Olympum,
Ad maiora uocor; et me uocat arduus ether,
Ut solium regni, et sedem sortitus in astris
 Cum Ioue disponam rerum secreta, breuesque
Euentus hominum, superumque negotia tractem
Rursus in ethereas arces, superumque cohortem,
Forsitan Aetneos armat presumptio fratres;
Et dura [61 1Kb] Encelado laxauit membra Pelorus.
Sub Ioue decrepito, superosque et sidera credunt
Posse capi ex facili, rursusque lacessere tentant.
Et quia Mars sine me belli discrimen abhorret:
Consilio Iouis et superum, licet ipse relucter,
Inuitus trahor ad regnum. Sic fatur, et illi
Querere cum planctu, lacrymisque fluentibus instant:
Quem uelit heredem, mundique relinquere regem?
Optimus, inquit, et imperio dignissimus, esto
 Rex uester; sed uox postquam non adfuit, aurum
Detractum digito Perdicce tradidit, unde
Presumpsere duces, regem uoluisse supremum
[uers. 5419.] In regni sibi Perdiccam succedere summa [62 1Kb] .
 Nec mora uitalis resolutum frigore corpus
Destituit calor, et luteo de carcere tandem
Spiritus erumpens, tenues exiuit in auras.
Tunc uero in luctum dolor est resolutus amarum,
Tunc uires habuere suas lamenta, nec ultra
Mobilis horrendos suppressit turba tumultus,
Non [63 1Kb] tantus ciet astra fragor, cum quattuor axem
Stelliferum quatiunt, agitando tonitrua, fratres.
   O felix mortale genus, si semper haberet
Aeternum pre mente bonum, finemque timeret,
Qui tam nobilibus, media quam plebe citatis
Improuisus adest, anime discrimine magno
Dum queruntur opes, dum fallax gloria rerum
Mortales oculos uanis circumuolat alis:
Dum profugos petimus, qui nunc uenduntur, honores,
 uerrimus equoreos fluctus, uitamque perosi
Et caput, et [64 1Kb] merces tumidis committimus undis.
Cumque per Alpinas hiemes, turbamque latronum
Romuleas arces, et auare menia Rome
Cernere solliciti, si cursu forte beato
Ad natale solum, patriamque reuertimur urbem [65 1Kb] ,
Ecce repentine, modiceque occasio febris
Dissoluit, toto quecunque parauimus euo.
Magnus in exemplo est; cui non suffecerat orbis,
Sufficit exciso de fossa marmore terra,
Quinque pedum fabricata domus, ubi [66 1Kb] nobile corpus
Exigua requieuit humo, donec Ptolemeus,
 Cui legis Aegyptum in partem cessisse [67 1Kb] , uerendi
Depositum fati, toto uenerabile mundo
Transtulit ad dictam de nomine principis urbem.
   Sed iam precipiti mersurus lumine noctem
Phebus anhelantes conuertit ad equora cursus
Iam satis est lusum, iam ludum incidere prestat,
Pierides; alios deinceps modulamina uestra
Alliciant animos, alium mihi postulo fontem,
Qui semel exhaustis sitis est medicina secunde.
   At tu cuius opem pleno mihi copia cornu
Fudit, ut hostiles possim contemnere linguas
Suscipe Gualteri studiosum, magne, laborem,
Presul, et hanc uatis circum tua tempora sacre
Non dedigneris hederam coniungere mitre.
 Nam licet indignum tanto sit presule carmen,
Cum tamen exuerit mortales spiritus artus
uiuemus pariter, uiuet cum uate superstes
[uers. 5464.] Gloria Guilhelmi, nullum moritura per euum
[6Kb]

Ms. Engelbergense sic claudit opus: Explicit Alexandris magistri Gualteri de Castellione. Scriptus fuit liber iste anno Domini 1277



APPENDIX AD GUALTERUM DE CASTELLIONE.





LIBER DE TRINITATE AUCTORE GALTHERO, uETERE THEOLOGO.

*



MONITUM.

Insignem hunc tractatum Galtheri De Trinitate nobis refertissima ueteribus libris bibliotheca Sancti Petri Salisburgensis suggessit in codice membraneo in 4o, quingentorum circiter annorum, ex quo illum etiam nostra gratia A. R. P. Michel Bockn, eruditus loci bibliothecarius, Placidi germanus frater, exscripsit. De auctore nichil certi statuere nobis licet, cum magna uis doctorum hominum seculo Christi duodecimo et decimo tertio, quo circiter eum floruisse uix dubitari potest, exstiterit Gualtheri, Galtheri, et Waltheri nomine insignium. Ut tamen uel coniecturam afferamus, uidetur Galtherus auctor presentis tractatus De Trinitate non esse distinctus a Gualtero de Castellione, Tornacensium Canonicorum preposito, cuius libellos tres dialogorum contra Iudeos Casimirus Oudinus ex ms. cod. abbatie S. Euodii de Brana, in ueterum aliquot Gallie et Belgii scriptorum opusculis sacris anno 1692 Lugduni Batauorum edidit. Nihil  enim in nostro tractatu occurrit quod uel etati, uel doctrine, uel stylo, uel dignitati Gualtheri de Castellione repugnet. Coniecturam nostram utcunque codex Petrensis confirmat, in quo opusculum non alio quam hoc modo inscribitur: Tractatus magistri Galtheri de Trinitate. Et in fine: Explicit tractatus de sanctissima Trinitate a magistro Galthero sane compositus. Eodem fere modo apud Oudinum: Incipit Tractatus siue dialogus magistri Gualtheri Tornacensis contra Iudeos. Et Ioannes Saresberiensis in epistolis suis Gualterum de Castellione passim non nisi magistrum Gualtherum de Insula, et magistrum Gualtherum uocat, ut uidere est apud citatum Oudinum: ut adeo Gualthero de Castellione singulari quadam ratione ac prerogatiua qua ab aliis eiusdem nominis Gualteris distingueretur, nomen Magistri adhesisse uideatur. Itaque si quid ueritatis hec coniectura habet, Galtheri nostri etas facile post alios definiri potest, qui Gualtherum de Castellione anno 1201 obiisse scribunt. uerum quia rationum nostrarum infirmitatem ipsi probe perspectam habemus, rem hanc omnem in medio relinquere satius putamus. Porro quisquis demum noster Galtherus fuerit, opusculum suum aduersus eos precipue edidisse uidetur qui quasdam in Deo proprietates uel relationes, que non sint idem quod Deus, sed alie res quam Dei substantia, esse contendebant, quos capite Iu auctoritate ac ratione refellit. Capite sequenti preterire noluit quorumdam profanas nouitates, quorum, inquit, stultitia per Dei potentiam, et sapientiam, et bonitatem existimat discernendas, soli Patri omnipotentiam, soli Filio sapientiam, soli Spiritui sancto bonitatem assignans; quod homines imperitos, et fere totius ueritatis ignaros adinuenisse manifestum est. Tum post quedam subdit: Tribus ergo omnipotentia, tribus sapientia, tribus conuenit benignitas. Et mirum est qualiter illi insensati homines contra tot auctoritates in hac ueritate concordantes audeant suos errores inducere, quibus contra ueritatem fidei catholice impune mentiri non sufficit, sed apud uulgus illitteratum nomen suum gloriantur per sua figmenta diffamare, insuper addentes, se ad plenum cognoscere in unitate diuine substantie esse genituram Filii a Patre, et processionem ab utroque Spiritus sancti, etc. Ad ultimum concludit et inculcat Galtherus, quod et alias agit, nulli tantam inesse debere dementiam, ut hoc diuine nature secretum incomprehensibile conetur acumine sui ingenii comprehendere, et tanquam comprehensum presumat aliis iactanter explanare; et econtra nullum adeo esse debere obstinatum, ut ideo credere nolit, quia ad plenum non intelligit inscrutabilia mysteria sancte Trinitatis: sed quicunque, ait, dubitare incipit, quia non intelligit recurrat ad supradictas auctoritates, que affirmant neminem in hac uita de Deo habere perfectam notitiam, quibus instructus incipiat de Deo credere, quod credidit Petrus. Huius umbra infirmos sanauit, et alii martyres et confessores, quorum sanctitas non solum in uita, sed et post mortem miraculis incomparabilibus innotuit. Quod si contigerit argumentis dialecticis, que iuxta solitum nature cursum et usus uocum inuenta sunt, uel Iudeum uel hereticum impugnare ueritatem catholicam, que est de natura diuine substantie, omnia ineffabiliter transcendente, quamuis catholici nequeant humana ratione refellere, tamen nichilominus in fide, que tantis auctoritatibus munita est, constanter permaneat, memoriter recolens, illam fidem non habere meritum, cui humana ratio prebet experimentum. Hec Galtherus, quibus in questione difficillima nichil salubrius precipi potuisset. Ceterum eruditum lectorem aduertimus, non nisi iam excusa hac parte duo nos manuscripta eiusdem opusculi exempla etiam in bibliotheca Mellicensi reperisse, a quorum tamen utroque nomen Galtheri abest. Prius exstat in codice chartaceo 4o, signato lit. Q, 4, manu seculi decimi quinti exarato, in quo incipit Tractatus utilis de Trinitate personarum et unitate essentie in diuinitate: Credo unum Deum esse, etc., et, explicit Tractatus perutilis et catholicus de beatissima Trinitate. Alterum habetur in codice chartaceo, in 12o, notato lit. II, 44, in quo addit scriba Ioannes de Wailhaim, Mellicensis, uir accuratus et doctus, auctorem huius perutilis et catholici tractatus ignorari, nec in exemplari ex quo eum anno 1469 exscripsit, fuisse titulum prenotatum. Que si prius nobis constitissent, uariantes ex utroque codice lectiones colligere non pretermisissemus. Ast nunc re non amplius integra id unum notamus, capite 8 post init. pro. sunt essentialia, recte nos legendum suspicatos esse, sunt enuntiabilia, quam lectionem uterque codex Mellicensis retinet.



INCIPIT TRACTATUS MAGISTRI GALTHERI DE TRINITATE.



CAP. I. Deus unus incorporeus, omnipotens, eternus, omnium creator, immutabilis, immensus, simplex, sapiens et iustus est, idque non ratione quadam aduentitia, sed essentialiter.


Indubitanter credo unum Deum esse et non plures,  iuxta Moysen: Audi, Isrel, quia Dominus Deus unus est . Quem credo incorporeum, iuxta illud euangelicum Ioannis: Spiritus est Deus, et eos, qui adorant, oportet in spiritu et ueritate adorare . Credo etiam omnipotentem,  iuxta illud Psalmiste: Omnia quecunque uoluit, fecit . Et iuxta illud Apostoli: uoluntati eius quis resistit?  Credo et eternum, et omnium creatorem, iuxta illud: In principio creauit Deus celum et terram . Et illud: Qui uiuit in eternum, creauit omnia simul . Credo et immutabilem, iuxta illud Psalmiste: Mutabis eos et mutabuntur; tu autem idem ipse es . Et illud Iacobi apostoli: Apud quem non est transmutatio, nec uicissitudinis obumbratio . Credo et ubique presentem, ubique essentialiter totum, iuxta illud: Si descendero in infernum, ades; si ascendero in celum, tu illic es. . Et illud prophete: Celum et terram ego impleo . Credo et simplicem,  et nullius rei extrinsece capacem, nec aliquid a sua substantia diuisum in se continentem. Quamuis enim sapiens et iustus sit, et aliis designetur nominibus, quibus, quando de homine loquimur, diuersas enuntiamus proprietates; tamen per ea nichil aliud de Deo, quam diuinam enuntiamus essentiam, quia nichil aliud est in Deo sapientia uel iustitia, quam diuina substantia. Unde fit, ut non solum Deus dicatur sapiens, sed ipsa sapientia. Et cum audimus: Deus est sapiens, Deus est sapientia, ex his uerbis diuersis eumdem concipimus intellectum. Cum tamen dicitur: Deus est sapiens, Deus est iustus, Deus est misericors, diuersos intellectus uidemur concipere, non pro diuersitate proprietatum, que nulle in Deo sunt, sed ex diuersitate effectuum,  quos Deus in creaturis operatur. Cum enim audimus, Deum esse sapientem, inde coniicimus, nunquam aliquid eum egisse, nisi cum summa ratione. Quando audimus, Deum esse iustum, animaduertimus eum iuste iudicare, non remisse. Quando audimus Deum misericordem, perpendimus eum misericorditer indulgere.



CAP. II. In unitate diuine substantie tres sunt persone, seu hypostases, Pater, Filius, et Spiritus sanctus.

Preterea confiteor in unitate illius diuine substantie tres esse personas, uel, ut Greci dicunt, tres hypostases subsistentes, quarum una Pater, alia Filius, alia Spiritus sanctus uocatur. De existentia  autem et pluralitate harum personarum multa inueniuntur testimonia in Scripturis sacris tam Noui quam ueteris Testamenti. De Patre et Filio legitur in Psalmista: Dominus dixit ad me: Filius meus es tu, ego hodie genui te . De Filio, id est sapientia Patris in Prouerbiis Salomonis: Ego iam concepta eram, nec dum fontes aquarum eruperant, ante colles ego parturiebar, adhuc terram non fecerat . De Spiritu sancto legitur in Genesi: Spiritus Domini ferebatur super aquas . De Patre et Filio in Euangelio Ioannis: Pater enim diligit Filium, et omnia monstrat ei . De Spiritu sancto in eodem: Paracletus autem Spiritus sanctus, quem mittet Pater in nomine meo, ille uos docebit omnia . Et hec Trinitas est  unus Deus, et idem Deus, et eadem substantia, licet Arius contradicat. Quod monstrat Dominus in Euangelio dicens: Ego et Pater unum sumus . Et Ioannes in Epistola: Tres sunt, qui testimonium dant in celo, Pater, uerbum et Spiritus, et hi tres unum sunt . Firmissime tamen credendum est, tres esse personas, quarum una non est alia, que quamuis unum et idem sint in substantia Pater, Filius et Spiritus sanctus, tamen nec ille Pater, qui est Filius, uel qui est Spiritus sanctus; nec ille Filius, qui est Spiritus sanctus, sed alius est Pater, alius Filius, alius Spiritus sanctus. Quod est contrarium Sabelliane heresi asserenti tria nomina et unam solam personam, et eamdem personam esse Patrem et Filium et Spiritum  sanctum.



CAP. III. Pater a nullo est; Filius a Patre genitus est, ab eodemque procedit; Spiritus sanctus procedit, non gignitur, a Patre et Filio.

Ex predictis itaque auctoritatibus indubitanter constat unam totius deitatis esse substantiam, et unius substantie tres esse personas; uel, ut Greci dicunt, tres hypostases homousion. Et de earum natura personarum sciendum est, quod Pater de nullo est, sed Filius et Spiritus sanctus sunt de Patre. Filius est de Patre nascendo et procedendo. Filii genituram a Patre testatur Psalmista dicens: Ante Luciferum genui te . Et quod a Patre procedat, ostendit ipse dicens: Ego ex Deo processi et ueni . Spiritus autem sanctus de Patre  est non nascendo, sed procedendo, uterque enim procedit a Patre, sed ineffabili dissimilique modo. Quod autem Spiritus sanctus a Patre procedat, hec uerba demonstrant Domini: Paracletus, quem ego mittam uobis a Patre meo, Spiritum ueritatis, qui a Patre procedit, ille testimonium perhibebit de me . Sed nec a Patre solo procedit Spiritus sanctus, sed etiam a Filio iuxta hoc Euangelium: uirtus de illo exibat et sanabat omnes . Non enim erat uirtus alia, quam Spiritus sanctus, qui ab ipso procedebat et sanitatem omnibus conferebat. Itaque Spiritus sanctus de utroque non nascendo, sed procedendo, et ideo nec Patris nec Filii Filius est, sed utriusque Spiritus est. Et quod  Spiritus sanctus sit amborum, his aliis testimoniis comprobatur Dominus in Euangelio Matthei dicit: Non enim uos estis, qui loquimini, sed Spiritus sanctus Patris uestri, qui loquitur in uobis . Apostolus in Epistola ad Romanos: Qui Spiritum Christi non habet, hic non est eius . Et alibi: Dominus misit Spiritum Filii sui in corda uestra clamantem: Abba Pater .



CAP. Iu. Pater a nullo habet, quod habet. Filius omnia sua habet a Patre. Spiritus sanctus quidquid habet, habet a Patre et Filio, non per gratiam, sed naturaliter: ex quo tamen non sequitur, ullam in diuinis personis minoritatem esse.

Quemadmodum autem Pater de nullo est, ita a nullo habet, quidquid habet; sed quidquid habet  Filius, a Patre habet, et Spiritus sanctus similiter. A Patre enim, de quo suum esse habet, et omnia, quecunque habet. Dicit enim Filius in Euangelio Matthei: Omnia mihi tradita sunt a Patre meo . Et in Euangelio Ioannis: Sicut habet Pater uitam in semetipso, sic dedit et Filio uitam habere in semetipso . Nec solum habet a Patre Spiritus sanctus, id quod habet, sed etiam a Filio, a quo habet esse, quemadmodum a Patre. Et quod Spiritus sanctus habeat ab alio hoc, quod habet, legitur in Euangelio Ioannis hoc modo: Cum uenerit ille Spiritus ueritatis, docebit uos omnem ueritatem. Non enim loquetur a semetipso, sed quodcunque audiet, loquetur . Et quidquid habent Filius et Spiritus sanctus, naturaliter habent,  et non per gratiam; si enim haberent per gratiam, iam essent Patre minores, ex cuius gratia et beneficio hoc haberent. Sed, quamuis dicat Filius: Pater maior me est , quod ad naturam hominis referendum est, tamen secundum naturam diuinam equalis est Patri Filius, dicente Apostolo: Qui, cum in forma Dei esset, non rapinam arbitratus est, esse se equalem Deo . Itaque, in quantum Deus est, Filius est equalis Patri. Tanta est enim in sanctissima Trinitate equalitas, ut in ea nulla persona sit maior alia, nec etiam tres simul maiores sint una sola. Quod animaduertere potest, quicunque precedentibus fidem adhibens, unamquamque personam de illis tribus credit esse simplicem Dei substantiam, et  tres simul credit esse unam eamdem simplicem substantiam. Est etiam Filius Patri ceternus, quamuis a Patre sit, uelut  splendor ab igne sit, igni tamen cequeuus. Est etiam Deus et Creator, quemadmodum et Pater, iuxta illud Ioannis Euangeliste: In principio erat uerbum, et uerbum erat apud Deum, et Deus erat uerbum . Et paulo post: Omnia per ipsum facta sunt, et sine ipso factum est nichil . Et in Prouerbiis Salomonis legitur de Sapientia Patris, id est de Filio: Quando preparabat celos, aderam; quando appendebat fundamenta terre, cum eo eram cuncta componens . Similiter Spiritus sanctus, equaliter et ceternus est Patri et Filio, et Deus est, et Creator, de quo legitur in libro Iob:  Spiritus Domini fecit me . Et alibi: Spiritus eius ornauit celos . Palam est ergo, Filium, quamuis de Patre sit, uerum esse et perfectum Deum, de Deo Patre, lumen de lumine, principium de principio, sapientiam de sapientia. Et hec omnia uere possunt dici de Spiritu sancto.



CAP. u. Tota Trinitas, eiusdemque ad extra operatio prorsus inseparabilis est, et quidquid operatur una persona, id operantur et relique. Soluuntur obiectiones contra hanc doctrinam.

Preterea illa superiora, que de sanctissima Trinitate commemorata sunt, a quolibet fideli firmiter credenda sunt, totam Trinitatem, cum sit eiusdem  substantie, esse penitus inseparabilem, quod testantur uerba Domini Philippo dicentis: Nescis quia ego in Patre, et Pater in me est? qui uidet me, uidet et Patrem . Ex quibus uerbis non tantum agnoscitur Patrem, et Filium, et Spiritum sanctum, nullatenus aliquo spatio a se disiungi, sed etiam Patrem esse in Filio et unumquemque in alio. Sicut autem tota Trinitas inseparabilis est, ita omnis eius operatio est inseparabilis; nam quidquid operatur Pater, id penitus operatur Filius et Spiritus sanctus, quod de Patre et Filio declaratur in Euangelio Ioannis his uerbis: Quecunque Pater operatur, eadem Filius operatur et similiter . Quod autem Filius et Spiritus sanctus cum Patre, qui creauit omnia, sint inseparabiliter operati in faciendis  creaturis, testatur Psalmista dicens: uerbo Domini celi firmati sunt, et Spiritu oris omnis uirtus eorum . Itaque quidquid operatur unus, operatur et alius.

Sed istam unitatem aliquis infirmare uolens opponit: Si inseparabiliter operatur Trinitas, tunc Filius se ipsum genuit, quia Pater Filium genuit, et Pater procedit ab alio, quia Spiritus sanctus procedit ab alio. Sic autem opponenti respondetur; quia nichil Deus operari dicitur, nisi respectu creature. Non ergo generare Filium, uel ab alio procedere alicuius diuine persone est operatio: nam si esset operatio Patris generare Filium, sequeretur ut idem esset Filius operatus, uel esset falsum omnia Filium operari que Pater operatur.

 Sed iterum opponitur: Si Trinitas inseparabilis est, et inseparabiliter operatur, tunc carnem assumpserunt Pater et Spiritus sanctus, et sunt incarnati, quia Filius carnem assumpsit, et est incarnatus. Ad quod respondendum est: Quanquam inseparabilis sit Trinitas, et inseparabiliter operatur, tamen aliquid conuenit uni de personis, quod minime conuenit aliis. Hoc autem ex ipsarum creaturarum similitudine potest agnosci. In radio namque solis sunt inseparabiliter, adiunguntur splendor et calor, et calor explicat, et splendor illuminat. Similiter ad faciendum sonum in cithara inseparabiliter operatur manus, dum tangit, et chorda, dum tangitur, et tamen aliud conuenit manui, aliud chorde; nam sola  manus pulsat, et sola chorda resonat. Ita in sancta Trinitate queque persona operata est incarnationem Filii, et tamen soli Filio conuenit illa operatio et carnis assumptio. Potest autem aliquem mouere, quod Scriptura quoque dixit, Christum conceptum esse et natum de Spiritu sancto, tanquam soli Spiritui sancto opus incarnationis ascribendo, quam tota Trinitas est operata. Sed sciendum est quod Spiritus sanctus cum sit Deus, et Patri et Filio consubstantialis, tamen amborum est donum. Ut ergo ex gratia et dono Dei, non propter hominum merita, Dei Filium carnem assumpsisse appareret, ad nos instruendos prouidit Scriptura diuina, Christum esse natum ex Spiritu sancto, tanquam incarnatum Dei donum. Satis apparet ex superiori similitudine  quod, licet Trinitas inseparabiliter operetur, tamen solus Filius carnem assumpsit, sicut solus Spiritus sanctus in columbe specie apparuit, et solius Patris uox audita est, dicentis ad Filium: Hic est Filius meus dilectus, in quo mihi bene complacui .



CAP. uI. Quidquid de Deo dicitur substantialiter, omne illud de Patre et Filio, et Spiritu sancto pariter enuntiatur. An dicere liceat in Trinitate esse tres nature rationalis substantias indiuiduas?

Superioribus est adiungendum quod, quidquid de Deo dicitur substantialiter, id est quidquid ab eterno sine respectu conuenit diuine substantie, omne illud de Patre et Filio et Spiritu sancto pariter enuntiatur. Sicut enim Pater est omnipotens, sapiens, eternus, iustus et misericors, ita Filius est  omnipotens, sapiens, eternus, iustus et misericors, et Spiritus sanctus similiter. Nec tamen aliquatenus dicendum est, Patrem, et Filium, et Spiritum sanctum tres deos esse, tres omnipotentes. Quia ne Pater, et Filius et Spiritus sanctus tres esse diuine putarentur substantie, quod esset sane fidei contrarium, et Deitati dicenti: Ego et Pater unum sumus , fere nullum nomen de illis essentiari permissum est. Nam quod Latini Patrem et Filium et Spiritum sanctum tres dicunt esse personas, Greci uero tres hypostases, ad pluralitatem personarum insinuandam, seu ad hoc demonstrandum , quod Pater non est Filius, uel Spiritus sanctus, nec Filius est Pater, uel Spiritus sanctus, nec Spiritus  sanctus Pater est uel Filius, sed alius est Pater, alius Filius, alius Spiritus sanctus. Itaque tres personas, non tres deos dicimus, non tres omnipotentes; quamuis, teste Augustino in libro De Trinitate, persona nomen substantiale est, ac sine respectu dicitur; et cum personam dicimus, nichil aliud quam essentiam rationalem nominamus. Quod cum sit, tamen ad pluralitatem predictam designandam consuetudo Latine Ecclesie confitetur, esse aliam personam Patris, aliam Filii, aliam Spiritus sancti; nec tamen audet quis confiteri aliam esse essentiam Patris, aliam Filii, aliam Spiritus sancti, ne plures dii et essentie audiantur. Unde manifestum est quod, sicut non dantur tres dii, ita nec tres persone dicerentur, si competentiora haberentur  uerba, quibus pluralitas Patris et Filii et Spiritus sancti conuenientius monstraretur. Non enim hoc dicitur, ut persone dictum intelligatur, et ut essentialiter diuersitas astruatur, sed ne Patris et Filii et Spiritus sancti pluralitas taceatur. Et quamuis tres personas dicimus, et distinctio persone sit nature rationalis substantia indiuidua, non tamen audemus dicere, Patrem et Filium et Spiritum sanctum esse tres nature rationalis substantias indiuiduas. Sic enim tres diuinas substantias et tres deos uideremur asserere. Sicut autem ad unitatem essentie confirmandam unum et non tres deos dicimus . . . . . . . ne personarum pluralitas negari uideatur.

Legitur etiam quodam loco, ad earumdem personarum pluralitatem et equalitatem asserendam,  quod ipse ceterne, sicut sunt et coequales. Ex cuius locutionis similitudine uidetur appellari eas consubstantiales et coomnipotentes; sed, quia non inuenitur his uerbis usa auctoritas, non est de illis temere presumendum. Nam cum Apostolus profanas uerborum nouitates euitari iubeat, id maxime est obseruandum, cum de diuinitatis essentia et distinctione personarum loquimur, in qua re sine periculo non erratur. Profanas autem nouitates appellamus non solum eas que heresim profitentur, sed etiam eas que, quamuis sana fide exponi ualeant, tamen, quia inusitate sunt, contra fidem aliquid noui uidentur asserere. Si quando ergo uocum pronuntiationes proponantur incognite, et causa nouitatis siue ostentationis excogitate, melius esse  arbitror sensum earum pie ignorare, quam de illis aliquid temere diffinire. Iam satis apparet ex predictis, qualiter Dei substantialia nomina de singulis sint enuntianda personis.



CAP. uII. De singulis personis etiam predicantur, que Deo conueniunt ab eterno respectu nature, uti et ea, que respectu creature Deo temporaliter competunt. Solus Filius carnem assumpsit in tempore. Deus nullo afficitur accidente, sed inuariabiliter permanens diuersa sortitus est nomina ex rerum uarietate, quam fecit.

Sicut autem nomina substantialia de unaquaque persona enuntiantur singulariter, ita enuntiantur etiam illa, que Deo conueniunt ab eterno respectu nature, ueluti hec nomina, prescius, prouidus, et  similia, que ideo conueniunt Deo ab eterno, quia presciuit et prouidit omnia ab eterno, antequam fierent. Similiter de unaquaque persona singulariter enuntiantur illa nomina, que respectu creature competunt Deo temporaliter, uelut hec nomina: Dominus, creator, miserator; non enim Deus teste Augustino De Trinitate, ante fuit Dominus, quam esset eius seruus; itaque temporaliter cepit esse Dominus, quando creatura in tempore facta cepit ei seruire. Similiter Deus cepit esse Creator in tempore, quando fecit creaturas, non enim creauit eas ab eterno, nec Creatori sunt ceterne, sicut quidam estimant occasione horum uerborum: Omnia in ipso uita erant, que sic sunt exponenda: in ipsius prescientia, que est uita ex se uiuens, et  alia uiuificans, erant omnia ordinata et cognita, tanquam personaliter existentia. uerum est ergo ex tempore Deum esse Dominum et Creatorem, et cum Pater sit Dominus et Creator, et Filius, similiter et Spiritus sanctus, non tamen tres sunt domini, uel tres creatores, sed sunt unus et idem Dominus et Creator, et tamen de illis pluraliter dicitur: Ipsi tres mundum creauerunt. Quod autem pro nominali uoce et uerbali possint pluraliter designari, manifeste apparet ex supra positis uerbis Ioannis apostoli dicentis: Tres sunt, qui testimonium dant in celo, Pater, uerbum et Spiritus .

Hic animaduertendum est, quod solus Filius carnem assumpsit in tempore; unde illi soli competit incarnatum esse in tempore, quia incarnatus homo  Christus appellatur. Nam, quamuis uerum sit, quod fuit semper, sicut ipse nobis insinuat, dicens: Antequam Abraham fieret, ego sum , tamen hoc nomen ei ex carnis assumptione temporaliter et non ab eterno conuenit, quod tali similitudine innotescere potest. De Abraham in extremo die uite sue uerum fuit dicere: Iste senex Abraham habitauit in Ur Chaldeorum; nec tamen conueniebant ipsi illa duo nomina, id est senex et Abraham: quando in Ur habitauit. Itaque illa predicta nomina de solo Filio enuntiantur, nec uidentur esse relatiua, cum superiora respectu creature Deo conuenientia de singulis dicantur personis, et sint relatiua. Potest autem ex supra dictis coniici, Deo aliquid accedere, et Deum esse mutabilem  ideo, quod quedam nomina habet ex tempore. Sed sciendum est, quod omnia, que Deus fecit, sine labore et motu suo regit, et pro nutu suo uariat, pure et perfecte simplicitatis et immutabilitatis statum non excedens. Non enim ideo de malis irasci, uel de bonis gaudere dicitur, quod aliquatenus motum ire, uel gaudii more animi humani patiatur; sed quia tanquam iratus peccatoribus apparet eos puniendo, iustus uelut gaudens premia conferendo. Itaque nullo penitus afficitur accidente, sed inuariabiliter permanens diuersa sortitus est nomina ex rerum uarietate, quam fecit.



CAP. uIII. Quid de singulis in Trinitate personis predicandum sit quoad predicata relatiua? Licet omnes tres persone sint unus Deus, et unus Deus sit Trinitas, non tamen ideo triplex appellandus est Deus.


His predictis ergo adiungendum uidetur esse, quedam alia esse nomina, que non de omnibus communiter, sed quedam distincte et relatiue de quibusdam personis ab eterno sunt enuntiabilia. Nam solus Pater ad Filium relatiue dicitur Pater gignens, generans, et si quid his simile inuenitur. Et hec nomina de aliis non enuntiantur personis. Nam quod tota Trinitas et unaqueque persona translatiue Pater quasi Creator et rector uniuerse creature dicitur, similiter solus Pater ingenitus, qui, quantum ad uocem, nichil aliud esse uidetur, quam non genitus. Sed, cum Spiritus sanctus, qui non genitus, tamen non dicatur ingenitus; apparet,  quod Pater ingenitus dicitur, ideo, quia nec est genitus, nec est de alio. Non autem substantiale nomen est ingenitus; sed de Patre dicitur per abnegationem relatiui, id est geniti, quod Patri non conuenit, Filio autem conueniunt hec nomina alia, uerbum, Filius, natus, genitus, generatus, et alia natiuitatem significantia. Substantialia quoque geniture determinatione apposita efficiuntur Filii persona, uelut genitus Deus, sapientia nata; et his omnibus nominibus Filius ad Patrem relatiue dicitur. Solet et hoc nomine quandoque Filius sapientia sine determinatione posita designari, sicut plerumque fit in Prouerbiis Salomonis, et tamen est substantionale trium personarum; nam Pater est sapientia, et Filius est sapientia, et Spiritus sanctus  est sapientia. Hec autem uidentur Spiritus sancti persona esse, id est Spiritus sanctus, donum, procedens, quando notat processionem Spiritui sancto conuenientem. Etenim Filio conuenit quodam diuerso modo procedere a Patre, et tamen uidetur posse procedens appellari: propterea Spiritus, amor, caritas, dilectio, et similia de Spiritu sancto distincte et relatiue solent dici, et maxime determinationibus appositis, ueluti, dum dicitur caritas Patris, aut Filii. Cum enim sine determinationibus profertur, non solum de Spiritu sancto relatiue, sed etiam de aliis personis substantialiter possunt enuntiari. Est enim Pater caritas, et Filius caritas et Spiritus sanctus caritas. Coniicitur ex uerbis Augustini, quod hec appellatio, id est Spiritus  sanctus in communi significatione de singulis dicatur personis. Dixit enim, Spiritum sanctum, quia utriusque Spiritus est, communi utriusque nominatione appellari; uterque enim, id est Pater et Filius, et Spiritus, et sanctus est, et illis superioribus nominibus Spiritus sanctus ad Patrem et Filium relatiue dicitur. Procedens enim a Patre et Filio dicitur; et quamuis nullum nomen Patris et Filii persone uideatur construi relatiue cum illo nomine Spiritus sanctus, qui est procedens, siue Spiritus, non minus tamen Spiritui sancto conuenit relatiue dici procedentem siue Spiritum sanctum; quod exemplo tali clarius esse potest; si nullo nomine dominus ad seruum diceretur, non minus tamen relatiue competeret esse seruum. Preterea  est unum nomen, id est Trinitas, quod de nulla personarum singulatim dicitur. Non enim Pater est Trinitas, uel Filius, uel Spiritus sanctus, sed tres persone simul, id est Pater, et Filius et Spiritus sanctus sunt Trinitas, et Trinitas est Pater, et Filius, et Spiritus sanctus. uerum est etiam, quod Trinitas, id est tres persone omnes sunt unus Deus, et unus Deus est Trinitas, id est tres persone, non tamen ideo triplex appellandus est Deus. Potest autem hoc nomen Trinitas collectim appellari, cum de nulla personarum per se dicatur, sed simul de omnibus, nec est substantiale nomen, sed pluralitatem designat personarum.



CAP. IX. Mysterium Trinitatis humane anime similitudine declaratur.

 Superius multis auctoritatibus probatum est, unam totius Deitatis esse substantiam, et esse tres personas unius substantie. Cuius rei profunditatem, quamuis impossibile humano ingenio ad plenum comprehendere, tamen ipsius diuine Trinitatis aliquam similitudinem in natura creaturarum, quamuis multum dissimilium, licet qualitercunque inuestigare, dicente Apostolo: Inuisibilia eius a creatura mundi per ea, que facta sunt, intellecta conspiciuntur . Relictis autem ad presens aliis, inspiciamus naturam anime rationalis, quam imaginem Dei factam esse Scriptura testatur. Anima igitur substantia est corporea [leg. incorporea], et comparatione corporum simplex, nec  partibus suis diuersa locorum occupans spatia: Que, cum sit sui memor, se quandoque considerat, et cognoscit, et cognitam se diligit. Sunt itaque in eadem simplici substantia anime tria, scilicet memoria, notitia, amor; et cum uerissime dici potest, memoriam non esse notitiam uel amorem, sed illa tria a se inuicem distincta sunt, tamen non sunt illa tres substantie, nec sunt aliud, quam anima et eius substantia. Et in illis tribus attendendum est, quod ex memoria procedat notitia, et amor siue uoluntas ex utraque parte. Nec aliquem moueat, quod ex memoria procedere dicatur, cum prius ex notitia memoria procedere uideatur; non sicut a notitia prouenit memoria, ita secundo per memoriam de scientia in anima procedente excitatur  cogitatio, que formata, et rei cogitate adherens, notitia, siue mentis uerbum appellatur. Ipsa enim mentis conceptio persone uerbum nuncupatur, et de ipsa ad uocem exterius sonantem translatum est uerbi uocabulum. Itaque per memoriam excitatur notitia siue uerbum, expressam habens similitudinem scientie memoriter procedentis, de qua prouenit ipsum uerbum, et quasi gignitur. Continet enim in se uerbum prorsus idem, quod per scientiam memoria sciebatur; unde imago scientie potest appellari. Iam uero per memoriam excitata notitia, id est uerbo, subiungitur amor, siue uoluntas; cum enim ad rem, quam memoriter sciebat anima, cogitando peruenit, uult et amat cognoscere  id, quod cogitando reperit. Ad huiusmodi similitudinem anime, licet a diuina natura multum dissimilem pro posse nostro conemur assignare diuinam et ineffabilem Trinitatem.

Una est Dei substantia, simplex et incorporea, et unius substantie tres subsistentie, tres persone, quarum una non est alia, id est Pater, Filius et Spiritus sanctus, et hi tres nichil aliud sunt quam ipse Deus, et una Dei substantia, uelut in eadem substantia anime tria sunt, id est memoria, notitia, amor, que tria nichil aliud sunt, quam anima. Sicut autem in substantia anime procedit a memoria notitia siue uerbum, ita a Deo Patre, qui de nullo est, qui est summa sapientia, genitus est ab eterno Filius, id est uerbum certissima cognitione continens  quecunque noscit Pater, et Patris sapientia, et Patris imago non incongrue appellatur, cum Patri sit expresse similis per omnia. Quia uero Pater Filium sibi consubstantialem, et per omnia similem diligit, et Filius amat Patrem, qui eum perfectum et summe beatum de sua substantia genuit, procedit ab utroque amor et benignitas, id est Spiritus sanctus, quemadmodum a memoria et notitia procedit amor siue uoluntas. Et cum iste tres persone sint eiusdem substantie, tamen in tantum distincte sunt quod, sicut sola memoria est memoria, et sota notitia est notitia, et solus amor est amor, ita solus Pater Pater est, quia solus Pater genuit Filium; qui solus Filius Filius est, quia solus Filius genitus est; sed Spiritus sanctus,  qui neque genuit, neque genitus est, nec Pater est nec Filius est, sed tantummodo Spiritus sanctus est, et utriusque Spiritus est. Est enim attendendum quod, quamuis uerum sit, Patrem genuisse Filium, et Patrem et Filium esse unum Deum, non tamen Deus genuit se ipsum. Non enim diuina substantia se ipsam genuit, nec etiam aliam diuinam substantiam; sed persona Patris genuit personam Filii: similiter, cum Spiritus sanctus procedat a Patre et Filio, non tamen Deus procedit a se ipso.



CAP. X. Perfectam summe Trinitatis cognitionem soli in celis beati habebunt.

Satis de sancta Trinitate, que est incomprehensibilis, disseruimus, quantum paruitati nostre a Deo permissum est eam intueri per speculum in  enigmate, id est per similitudinem rationalis creature, et multum ab ea dissimilem. Si quis autem desiderat, ut sibi demonstretur euidentiori ratione, qualiter in una Dei substantia sine diuersitate formarum et substantiarum possit esse personarum pluralitas, hic attendat memoriter, quod ad huius rei perfectam notitiam nemo, quantumcunque subtilis et exercitatus poterit peruenire, quandiu in hac uita caro inquietabit animam. Nam illa notitia non nisi beatis et iam uita eterna fruentibus conuenit, Domino attestante, qui dicit: uita eterna cognoscere te Deum unum, et quem misisti Iesum Christum . De hac eadem notitia dicit Dominus ad Moysen: Non uidebit me homo, et uiuet .



CAP. XI. Auctoritate et ratione ostenditur, in Deo nullas esse proprietates uel relationes, que non sint idem cum Deo, sed alie res, quam Dei substantia.


Post alia uidetur inquirendum, utrum in Deo sint alique proprietates, que non sint idem cum Deo, sed alie res, quam Dei substantia? In quo censemus usum communem Ecclesie esse imitandum, et sine hesitatione omni pronuntiandum, neque quantitatem, nec qualitatem, nec relationem, nec aliquam rem prorsus in Deo esse, que ab eius substantia sit diuersa. Non enim Dominus magnus dicitur idcirco, quod in eo sit quantitas, nec iustus uel bonus idcirco, quod in eo sit qualitas ab eo diuersa; sed, teste Augustino, sine quantitate magnus,  sine qualitate bonus intelligitur: et, quamuis in diuina substantia tres persone sint, quarum una non est alia, tamen nullis relationibus siue aliis formis inter se differunt; sed quia Deus Filium sibi consubstantialem genuit, et quia Patre Filium diligente, et Filio Patrem, ab utroque procedit amor siue benignitas, id est Spiritus sanctus, idcirco pluralitas personarum in Deo est; non quia relationibus uel aliquibus rebus a Deo diuersis persone a se distinguantur; et quia nullius rei diuerse admistio in Deo sit, non solum rationibus, sed etiam auctoritatibus comprobatur. Isidorus dicit: »Ideo Deus dicitur simplex, siue non amittendo quod habet, seu quia aliud non est ipse, et aliud, quod in ipso est.« Betius uero in libro De Trinitate eamdem  simplicitatem Dei affirmans sic dicit: »Quocirca hec uere: unus est, in quo nullus est numerus, nullum in eo aliud, preter id quod est.« Et paulo post: »Ergo nulla in eo diuersitas, nulla ex diuersitate pluralitas, nulla ex accidentibus multitudo.« Augustinus in septimo libro De Trinitate multis premissis subiungit hec uerba: »Et non erit, ibi summa iam simplicitas. Sed absit! ut ita sit; quia uere ibi est summe simplex essentia. Hoc ergo est ibi esse, quod sapere.« Et in eodem libro dicit: »Cum conaretur humana inopia loquendo proferre ad hominum sensus, quod in secretario mentis pro captu teneret de Domino Creatore suo, siue per piam fidem, siue per intelligentiam, timuit dicere tres essentias, ne intelligeretur in illa summa  equalitate ulla diuersitas.« Et paulo post: »Quibus omnibus non diuersitatem intelligi uoluit, sed singularitatem noluit.« His auctoritatibus monstratum est, nichil esse in Deo, quod aliud sit ab ipso. Sed idem potest rationibus probari; si enim, sicut quidam asserunt, in illa summa Trinitate, que Deus est, non possit alius esse Pater a Filio et Spiritu sancto, nisi in eis sint relationes quedam, quibus a se differant Pater et Filius, et Spiritus sanctus, liquido apparet, quod nullatenus existere possit illa summa Trinitas, que creauit omnia sine admistione et adiutorio rerum a se diuersarum. Manifestum est etiam, quod in essentia Dei absque illarum interuentu et auxilio non esset summa sufficientia  et summa beatitudo, si, tanquam illi asserunt, absque illis relationibus non posset Pater generare Filium summe bonum, uel Spiritus sanctus summe bonus posset ab utroque procedere; iam enim absque illis non posset illa incorporalis pulchritudo Trinitatis existere, sine qua Deus nullo modo esse summe bonus posset. Item si tres relationes in Deo sunt, iam preter Deum sunt tria sine principio, et Deo ceterna, que nec Creator, nec creatura sunt, nec substantie nec accidentia; in Deo enim nullum accidens esse potest. Item si tres relationes in Deo sunt, et sunt alie res, quam diuina substantia, apparet ab eterno non fuisse sanctam Trinitatem, que Deus est, sed cum ea quamdam aliam relationum Trinitatem, et ita manifestum  est duas esse trinitates in Deo sibi ceternas, scilicet unam, que Deus est, et aliam ab ipso diuersam. Sed de illa trinitate alia in nullo symbolo, in nulla synodo, in nulla scriptura canonica aliquid propalatum, uel dictum inuenitur.



CAP. XII. Ostenditur, sancti Hieronymi sententiam, aduerse opinioni nulla ratione suffragari, uti nec uerba prefationis in missa de SS. Trinitate.

Nec nos latet, quosdam uelle existentiam predictarum relationum affirmare ex quibusdam uerbis, quibus in expositione sue fidei usus est beatus Hieronymus. Ut autem ex ipsis uerbis Hieronymi euidenter appareat, eum aliter sentire, et eos aliter, qui relationes asserunt, ipsa Hieronymi uerba apponere curauimus, que sunt huiusmodi: »Tota  Deitas sui perfectione est equalis, ut, exceptis uocabulis que proprietatem personarum indicant, quidquid de una persona dicitur, de tribus dignissime posset intelligi, atque  confundentes Arium, unam eamdemque dicimus esse Trinitatis substantiam, et unum in tribus personis fatemur Deum; ita impietatem Sabellii declinantes, tres personas expressas sub proprietate distinguimus, non ipsum sibi Patrem, ipsum sibi Filium, ipsum sibi Spiritum sanctum esse dicentes; sed aliam Patris, aliam Filii, aliam Spiritus sancti esse personam; non enim nomina tantummodo, sed etiam nominum proprietates, id est personas, uel ut Greci exprimunt, tres hypostasis, hoc est, subsistentias confitemur.« Hec sunt uerba Hieronymi, que quidam  male exponentes relationum existentiam conantur asserere, maxime insistentes his uerbis prioribus: »Ut, exceptis uocabulis, que proprietatem personarum indicant, quidquid de una personarum dicitur, de tribus dignissime possit accipi.« Dicunt autem, nullam aliam proprietatem personarum his uerbis significasse Hieronymum, quam earum relationes ab ipsarum personarum diuersas essentia. Quem errorem ipse Hieronymus excludere uolens, quid in priori parte senserit, in sequenti declarauit, ubi ait: »Non autem nomina tantummodo, sed etiam nominum proprietates, id est personas, uel ut Greci exprimunt, hypostases, hoc est subsistentias confitemur.« Hoc autem dicendo manifeste insinuat nichil aliud  appellare proprietatem  personarum, quam ipsas personas plures, a se distinctas, nec intelligere aliud esse proprietates nominum, quam ipsas personas a nominibus designatas, cum ipse sensum suum euidenter uolens exprimere, ita dicat: »Sed etiam nominum proprietates, id est personas.« Simili modo determinata sunt cuiusdam prefationis uerba in hunc modum prolata: »Ut in confessione uere, sempiterneque Deitatis, et in personis proprietas, et in essentia unitas, et in maiestate adoretur equalitas.« Nihil enim aliud in personis proprietas intelligitur, quam earum distinctio, nec aliud est earum distinctio, quam ipse persone, que a se distincte. Sufficienter dictum esse arbitror contra eos, qui ponunt in  Deo relationes, siue alias a Deo proprietates.



CAP. XIII. Confutatur eorum error, qui soli Patri omnipotentiam, soli Filio sapientiam, soli Spiritui sancto bonitatem tribuendam esse delirant, putantque ac iactant se mysterium sacratissime Trinitatis comprehendisse.

Hoc loco preterire nolui quorumdam profanas nouitates, quorum stultitia per Dei potentiam, et sapientiam et bonitatem existimat discernendas, soli Patri omnipotentiam, soli Filio sapientiam, soli Spiritui sancto bonitatem assignans; quod homines imperitos, et fere totius ueritatis ignaros adinuenisse manifestum est. Quis enim non penitus totius expers ueritatis ignorat, Deum Patrem esse sapientem, qui omnia, antequam essent, congruo  ordine disposuit? Aut quis negat ipsum esse bonum, qui sola bonitate sua naturas rationales creatas creauit de nichilo, ut sue benedictionis participes efficeret? Similiter de Filio nullus dubitare debet, quod non sit omnipotens, et bonus, per quem omnia facta sunt, et qui bono Patri consubstantialis est. De Spiritu sancto similiter nemo dubitet, quod non sit omnipotens et sapiens, quia ipse ornauit celos .

Tribus ergo omnipotentia, tribus sapientia, tribus conuenit benignitas. Et mirum est, qualiter illi insensati homines contra tot auctoritates in hac ueritate concordantes audeant suos errores inducere, quibus contra ueritatem fidei catholice impune mentiri non sufficit, sed apud uulgus illiteratum  nomen suum gloriantur per sua figmenta diffamare; insuper addentes se ad plenum cognoscere in unitate diuine substantie esse genituram Filii a Patre, et processionem ab utroque Spiritus sancti. Sed eorum contumax presumptio euincitur a beato Clemente, qui dicit: »Nec queratur, quomodo genuit Filium, quod angeli nesciunt, et prophetis est incognitum. Unde illud dictum est: Generationem eius quis enarrabit ? quando secretam originem cum proprio Filio nouit ipse solus, qui genuit, nec a nobis Deus discutiendus est, sed credendus.« Hoc testimonio sancti Clementis apertissime confutatur  istorum stultitia, qui se iactant profundum scientie Trinitatis mysterium ad plenum cognoscere. Ergo nulli tanta inesse debet dementia, ut hoc diuine nature secretum incomprehensibile conetur acumine sui ingenii comprehendere, et tanquam comprehensum presumat aliis iactanter explanare, et econtra nullus adeo sit obstinatus, ut ideo credere nolit, quia ad plenum non intelligit inscrutabilia mysteria sancte Trinitatis; sed quicunque dubitare incipit, quia non intelligit, recurrat ad supradictas auctoritates, que affirmant, neminem in hac uita de Deo habere perfectam notitiam. Quibus instructus incipiat de Deo credere, quod credidit Petrus. Huius umbra infirmos sanauit, et alii martyres et confessores, quorum sanctitas non solum in uita,  sed et post mortem miraculis incomparabilibus innotuit. Quod si contigerit argumentis dialecticis, que iuxta solitum nature cursum, et usus uocum inuenta sunt, uel Iudeum uel hereticum impugnare ueritatem catholicam, que est de natura diuine substantie, omnia ineffabiliter transcendente, quamuis Catholici nequeant humana ratione refellere, tamen nichilominus in fide, que tantis auctoritatibus munita est, constanter permaneat, memoriter recolens, illam fidem non habere meritum, cui humana ratio prebet experimentum.




ANNO DOMINI MCCIII
SANCTUS WILHELMUS ABBAS S. THOMAE DE PARACLITO IN DANIA





SANCTI WILHELMI ABBATIS uITA AUCTORE ANONYMO, EIUS DISCIPULO
(Scriptores rerum Danicarum medii eui, partim hactenus inediti, partim emendatius editi, quos collegit et adornauit Iacobus LANGEBEK, sacr. Reg. Mai. a consiliis status et tabularii sanctioris prefectus; post mortem autem uiri beati recognouit, illustrauit publicique iuris fecit Petrus Fridericus SUHM. uol. I-uIII, in-fol.---Tom. u 





OBSERuATIONES PRAEuIAE.

uita hec exscripta est per B. Langebekium ex magno opere Actorum Sanctorum, t. I mens. Aprilis, p. 625-645, cum adnotationibus non indoctis Henschenii et Papebrochii, qui tamen, ut exteri, in rebus nostris Danicis interdum hallucinantur. uide in primis not. e, p. 632, ubi putant Eschile et Iselfiort , idem denotare, nomenque detortum esse ab Eschil, cum tamen Isefiord nostra lingua idem est ac sinus glacialis; Eschilse, que uox significat Eschilli insulam, autem nomen suum sine dubio traxit ex nomine uiri Eschil. Doctam sane introductionem hi duumuiri uite huius sancti  premiserunt a p. 630 ad 674, cuius summa hec est: Domum S. uictoris Parisiensis fundatam esse 1129, et primam fuisse in ista urbe regia Canonicorum Regularium S. Augustini; ex hac domo priorem S. Genouefe Oddonem anno 1140 exiisse, cuius disciplina informatus sanctus hic Guilielmus; Wilhelmum mortuum 6 Aprilis et canonizatum per papam Honorium III, anno 1224, XII Kal. Februari., qui in bulla testatur, se fecisse inquiri de predicti famuli Dei uita, fama et miraculis per Thomam, quondam archiepiscopum Lundensem, ac per Petrum, Roskildensem episcopum, et abbatem de Eruado  Cisterciensis ordinis. Pergunt porro docti hi duumuiri: »Eodem, quo expedita est bulla anno , facta quoque solemnitas est; peregit eam Petrus Iacobi  filius, episcopus Roskildensis, et sub episcopo Nicolao Stig facta est translatio in Ebelholt anno 1238. Ad calcem codicis uictorini, ex quo hec uita edita est, inueniuntur orationes breues quedam in honorem S. Wilhelmi, quas Papebrochius Henscheniusque quidem in introductione inseruerunt. Cum autem, duumuiris sepe memoratis scribentibus, dies mortis sancti huius uiri incidit in diem Paschalem, festum eius translatum est ad XuI Kalendas Iulii, ne identidem impediretur eidem decreta annua ueneratio. Postea tamen nomen Wilhelmi sic exoleuit apud ordinis eius fratres, ut nec memoratus sit a Canonicis Regularibus in officiis propriis, nec numeratus inter sanctos sui ordinis in Kalendario ante annum 1613; sed tunc cura Pennotti, lecta eius uita apud Surium, nomen eius prodiit inter propria ordinis officia, primum Rome, dein Montibus anno 1625, et deinde uenetiis 1643, atque in aliis postea ditionibus.

Hec uita edita est a Surio in uitis sanctorum, t. II, p. 98, sed iuxta sui ipsius testimonium a se locis aliquot in compendium redacta, plerumque etiam phrasi mutata iuxta eius consuetudinem. Auctores autem Actorum Sanctorum hanc postea ediderunt, ut supra dixi, ex codice ms. monasterii S. uictoris Parisiis. Hi doctissimi uiri putant auctorem Francum fuisse, et ex eo euincunt, quod Percas Perticas uocat ; extremis tamen annis cum eo in Dania uixisse; inde falsas eius narrationes de S. Wilhelmi actis in Francia fluxisse; credibile enim est sanctum non loqui solitum de suis laudibus, quas ergo scriptori fuit necesse ab aliis mutuare, qui per tertiam manum traditas retulerunt res quinquaginta annis ante se in aliena terra gestas. ueritatem autem rerum in Francia gestarum cognoscere possumus ex epistolis abbatis Sugerii,  apud Duchesnium in Historie Francorum Scriptoribus, t. Iu, pag. 493-546, editis  , ubi presertim p. 506 edocemur mutationem in ecclesia S. Genouefe non factam esse ad ardentissimas preces San-uictoriani abbatis, uerum ad ipsorummet secularium Canonicorum postulationem, quarum tamen, ut ex alia eiusdem Sugerii epistola ad papam Eugenium uidimus, nonnulli ualde contradicebant. Claudius du Molinet in epistola ad editores Actorum Sanctorum monuit, in Necrologio S. uictoris exstare nomina decem fratrum S. Genouefe, et inter eos Guillelmi subprioris, qui sine dubio noster Wilhelmus est.

Noster Stephanius in Prolegomenis ad Saxonem, c. 11, p. 10, ait, in bibliotheca Academie Hafniensis exstitisse codicem antiquum, et ibi hec uerba reperiri: »Anno Domini 1161 misit Absolon, episcopus Roschildensis, Saxonem, prepositum Roschildensem, Parisios, ad ecclesiam S. Genouefe, et adduxit fratrem Wilhelmum, cum aliis tribus fratribus, in Daniam. Et factus est abbas S. Wilhelmus in Eschilsio, ubi erant Canonici Regulares, nichil preter nomen et habitum habentes, qui antea habuerant priorem pro prelato. Obiit autem S. Wilhelmus XL anno, postquam curam pastoralem suscepit, et sepultus in monasterio D. Thome, in oppidulo Selandie Ebbelholt dicto, anno 1202.« Hucusque hoc manuscriptum. Mihi clarum est hanc membranam continuisse uitam S. Wilhelmi, in nonnullis autem diuersam ab illa quam in lucem hic edimus, quod mentio Saxonis euincit. Dicta uero membrana periit in incendio Hafmeni 1728. B. amicus meus Langebekius collegit multa ex Breuiariis, etc., uti ex Breuiario Roschi densi, et Fasciculo n. 670 in ms. Magneanis, cui titulus: Historiales lectiones de Sanctis, Breuiario Slesuicensi, Missali Hafniensi, quod omne tamen omittere decreui ob rationes superius allatas. In Bartholinianis tomo I, uel B. exstat priuilegium Absalonis tunc Roskildensis episcopi, datum monasterio S. Thome de Eschildsoc anno 1171, et eiusdem due confirmationes, quas dedit, alteram episcopus, alteram archiepiscopus, pluresque alie littere confirmatione et gratiis plene paparum, regum nostrorum et archiepiscoporum Lundensium, usque ad Christianum II et annum 1517 de monasterio in Ebelholt, ubi etiam, p. 581, occurrit Institutio domini abbatis Wilhelmi super anniuersaria die eius, quomodo sit agenda post obitum eius, ubi inter alia nos docet, patrem eius fuisse uocatum Radulfum et matrem Emeliniam. Natalem autem locum non nominat; inuenitur autem in Saussayi Martyrologio Gallicano, p. 193, Lutetie Parisiorum. Post obitum fama S. Wilhelmi, inclaruit apud exteros. Sic enim scribitur de eo in Chronico Alberici, part. II, p. 528, »anno 1228, in Dania, S. Guillelmus abbas canonizatus a papa, multa miracula fecit de die in diem;« et in Annalibus Colmariensibus apud Ursticium, t. II, p. 6: »Anno 1232. S. Wilhelmus miraculis claruit.«

Apud nos etiam magna semper fuit fama S. Wilhelmi, quare patres nostri magna contentione asseruerunt exstare apud se quasdam sacri eius corporis reliquias; uti canonici ecclesie D. Marie Hafnie digitum eius; minores Hafnienses de tunica, de calceis et de cingulo eius; minores Roskildenses articulum digiti, item de calceis, de terra et baculo, de cista et de ossibus eius, ut docent nos libri reliquiarum postmodum in hoc opere edendi. Non longe a Ringstadio apud uigersted est in Sialandia adhuc fons, qui uocatur S. Wilhelmi, et ab egrotis uisitatur uigilia S. Ioannis Baptiste. Maximam tamen sui memoriam apud nos reliquit epistolis suis, que adhuc exstant, licet nonnulle periere, et post uitam hanc locum obtinebunt. Preterea reliquit Genealogiam regum Danorum a Langebekio editam, t. II, p. 154-163, que scripta est in gratiam Ingeburgis regine, ut monstraret S. Wilhelmus nullam consanguinitatem intercedere inter eam et maritum Philippum Augustum, Francie regem, cuius pretextis rex uoluit matrimonium dissoluere, qua in re S. Wilhelmus multos labores et diligentiam magnam prestitit Kanuto uI regi nostro fratrique Ingeburgis.

Quod translatio S. Wilhelmi facta sit 1238 discimus ex Annalibus apud Langebekium, t. Iu, p. 24, ex Chronologia, t. II, p. 168, et ex Chronico Sialandie, p. 629.

Ad monasterium de Ebelholt quod attinet, que supersunt ruine eius monstrant priscis temporibus magnum illud fuisse. Apparent etiam uestigia horti. Hoc epitaphium adhuc ibi seruatum est: »Hic sepultus est nobilis uir D. Ako Andree miles cum uxore Anna Dorothea, qui ob. Dronningholm; orate Deum pro illis. 1520,« cum duobus insignibus, et infra »1511 uirgo Anne Bilds Datter .« Apud Apud Langebekium, tom. Iu, pag. 624, in Chronico Sialandie exstat eiusmodi epitaphium sancti huius uiri:

 Parisiis natus, dictis factisque beatus,
Mundo sublatus, iacet hic Guilielmus humatus.

In diplomatibus inuento sequentes abbates in Ebelholt post Wilhelmum: Riccardum 1218; Wilhelmum 1258; Ascerum 1385; Benedictum Esberni 1403 et 1417; Mattheum 1423; Ioannem Andree 1435 et 1449; Thomam Budh 1457 et 1464; Ieip Nicolai 1477 et 1498; Claudium Martini 1505 et 1512; Nicolaum Iuni 1503, 1512 et 1515. Religione euangelica in his regionibus introducta, monasterium hoc fuit cum aliis secularizatum, annoque 1548 possessum ut feudum a Christophoro Thrandi. Demum cum oppido destructum, cum arx Fridericsburgensis edificaretur. uide Sperling in Test. Abs. not. 40. Iuxta litteras regis Friderici II de die 29 Maii et anno 1561, tunc etiamnum stetit ecclesia de Ebelholt, que erat magna et uasta. In libro Datico Lundensi apud Langebekium, t. III, p. 500, uocatur hoc monasterium Sancti Thome et Sancti Wilhelmi de Paraclito.



INCIPIT uITA.



CAPUT PRIMUM. Ad S. Genouefe secularem canonicum dissoluti college persequuntur, Regulares illuc inducuntur.


Beatus Wilhelmus, ex nobili ortus prosapia  , uenerabili uiro Hugoni, abbati S. Germani de Pratis  , a parentibus suis ad educandum traditus fuit, qui eum ut nepotem suum benigne suscipiens, litteralibus studiis diligenter erudiri fecit. Cumque adhuc infantulus in claustro apud S. Germanum nutriretur, ac primis elementis litterarum informaretur, studiose considerabat, quomodo monachi in claustro sederent, legerent, cantarent et orarent; unde, uelut apis prudentissima, florum diuersitatem inueniens, munera mellis ab eis suscepit, et in fauo cordis sui recondebat. Meditabatur namque tunc  mente puerili, quod deuotus postea impleret etate senili. Diuina itaque sibi cooperante gratia, multos ceuos suos docilitate ingenii precellens, studio liberalium artium transcendit; atque inter ipsos magistros artium scientia et doctrina conspicuos, famosus habebatur. Igitur abbas Hugo de profectu et honestate morum nepotis sui exsultabat uberius, et gratias Deo agebat; uolensque eius utilitati in posterum esse prouisum, ei in subdiaconum promoto prebendam in ecclesia Parisiensi apostolorum Petri et Pauli et B. Genouefe, in qua tunc seculares erant canonici, acquisiuit. Factus itaque canonicus secularis, omnia, que ad eum pertinebant, prudenter exsequebatur. Animaduertens etiam, quod  in tenera etate sui educatus monachos in quiete degentes facere cognouerat, accepto libro sepius in claustro solus sedebat et legebat, et in diuina lectione se exercebat.

Quod uidentes concanonici sui, indignati sunt uehementer; et eius bonis moribus inuidentes, unde deberent proficere, inde ceperunt deficere. Cogitationes sue aduersus eum erant in malum, inflammate a gehenna. Stridebant siquidem dentibus in eum, nec poterant ei quidquam pacifice loqui; sepulcrum enim patens erat guttur eorum, linguis suis dolose  agebant, uenenum aspidum sub labiis eorum . Unde conuenerunt in unum aduersus  innocentem, dicentes: »uiri fratres, quid faciemus? Ecce homo iste multa contra nos et consuetudines nostras facit: nam contrarius est operibus nostris, monasticam uolens super nos inducere uitam. Ad memoriam reuocemus, quod ait philosophus  :

Principiis obsta: sero medicina paratur,
   Cum mala per longas conualuere moras.
Obstemus igitur eius malis adinuentionibus et eas radicitus exstirpemus; nam si dimiserimus eum sic, uenient non tantum Romani, sed et summus pontifex et Francorum rex, et tollent nobis locum, nobisque eiectis, uiros alterius schematis in tabernaculis nostris regnare facient, et erimus in prouerbium  omni populo.« Hec et his similia quasi spiritu prophetie inter se alternabant; ignari quod tale quid eis post annos paucos esset uenturum.

Ab illo ergo die cogitabant, quomodo eum affligerent, et fraude circumuentum a sua canonica citius eliminarent; et rei facti sunt in cogitationibus suis. Unus ergo ex ipsis, qui ei ceteris familiarior esse uidebatur  sub quadam dilectionis specie, quam non gestabat in corde, eum conuenit secreto, dicens: »O carissime et omni dilectione dignissime, est secretum, quod tibi uolo dicere, si tu adiuratus promiseris hoc te nulli manifestaturum, donec opere compleuero, quod mente pertracto.«  Ad hoc uir Domini respondit, se optime posse habere celatum, quod ille uoluit esse secretum. Tunc ille: »Diu est, carissime frater, quod desiderio uite celestis, uitam istam, quam tenemus, mutare disposui; nam licet uocatur uita, mors tamen potius dicenda est quam uita; quia amatores suos ad eternam perducere cognoscitur mortem. Mundus enim in maligno positus est, et omni immunditia plenus, qua suos indesinenter irretit; unde attendamus quod Dominus in Euangelio ait: uigilate, quia nescitis diem neque horam . Et iterum:  Qui non renuntiauerit omnibus his que possidet, non potest meus esse discipulus . Et Apostolus: Hora est iam nos de somno surgere . Surgamus ergo de somno culpe et ornemus lampades nostras, et cum prudentibus simus uigiles; ut, ueniente patrefamilias, sine repulsa ingrediamur cum eo ad nuptias.«

Cumque ille intente auscultaret uerba ipsius, adiecit: »Si fuerimus duo, fouebimur mutuo obsequio.« Cui uir Dei respondit: »Salutaria sunt, que perorasti, et sapienti super aurum et lapidem pretiosum desiderabilia. Sed quid faciemus?« At ille: »Si uere caduca et transitoria mundi relinquere uoluerimus, nos cum nostris Deo fideliter in religionis habitu offeramus.« Ad hec ille subridens,  ait: »Nondum uelle habeo monacari; sed pro salute anime mee et tue, si dictis facta compenses, faciam que hortaris; ita tamen, ut quod te prius uidero aggressum, tutius ipse sequar.« At ille gaudens, intulit: »Bene dixisti, ita fiat.« Cumque sepius inter se de contemptu mundi et de suo proposito familiaria sererent colloquia, placuit utrique quantocius adire monasterium monachorum, quod Charitas  nuncupatur. Quo cum peruenissent, dator huius consilii, accito Patre monasterii, causam aduentus ipsorum humiliter aperit; quorum aduentu ex uoto ille gauisus, caritatis brachiis eos amplectitur, et in hunc modum dat responsum: »Dominus noster ait: Qui uenit ad me  non eiiciam foras . Huic ego innixus sententie, libenter uobis temporalia et spiritualia huius domus impertiar, et huic sancte congregationi uos associare curabo, si a proposito non defeceritis.« Cui cum grates pro tam dulci responso, et pro eo quod eorum decreuisset acceptare petitionem, retulissent multimodas; iubet abbas eos in hospitium recipi, et eis necessaria administrari.

Cumque residerent, ille Wilhelmum sic alloquitur: »Iam, Domino fauente, bonum opus et saluti animarum nostrarum proficuum inchoauimus; restat ut, ipso adiuuante, ab incepto nequaquam desistamus. Quam felix es, frater dilecte, quod nullius impedimento temporali subiaces; sed ab omnibus  expeditus, habitum ad presens cum his sanctis uiris potes accipere! Me autem ad modicum oportet domum repedare, ut matri et sorori mee tutorem prouideam; quia impium et grauissimum esset mihi peccatum, eas sine tutela relinquere; cum Apostolus dicat: Si quis suorum curam non habet, maxime fidelium, fidem negauit et est infideli deterior  Tu autem equo animo esto, et noli egre ferre ad tempus absentiam meam; sed quod habes facere, fac citius . Ego autem expleto termino induciarum a te mihi creditarum, coram Deo et sanctis eius me promitto uelocius reuersurum.« Tunc Wilhelmus, quod Spiritu Dei hec non agerentur persentiens, sed ut eum a  se disiunctum loris uinciret claustralibus, sic respondit: »Maturior etas te ad preeundum prouocat, me autem etate iuniorem non te preuenire, sed magis decet subsequi: hoc etiam in initio admonitionis tue me tibi recolo pollicitum fuisse.« Tunc huius doli inuentor, uidens fraudis sue commenta effectu frustrari, longa suspiria ab imo traxit pectore, atque dicebat: »Differamus ergo in aliud tempus.« Et sic a claustro recedentes, per iter quo uenerant remeabant, et in se ipsam reciprocata, mentita est iniquitas sibi .

Dominus abbas Hugo, semper eodem zelo dilectionis circa profectum nepotis sui inconcusse feruens, eum in gradum diaconi promoueri uoluit, quod cognoscentes emuli sui, dolore cordis intrinsecus  tacti, timebant, ne, si ordinaretur in ecclesia sua, ad maiorem proueheretur dignitatem. Ideo timori suo solatium excogitantes, episcopum Parisiensem precibus circumuenerunt multimodis, ut eum omnino ad promouendum non susciperet, aut eo tempore sacros ordines facere penitus desisteret. Quorum precibus episcopus uictus, et eorum uerbis nimium credulus, quia eum in multis accusabant, sacros ordines facere distulit. Sed Deus omnipotens, qui comprehendit astutos in astutia sua, et perdit sapientiam sapientium, et intellectum intelligentium reprobat, quod moliti fuerant contra nepotem suum, abbatem Hugonem minime latere uoluit. Unde idem abbas illum cum litteris suis Siluanectensi  episcopo ordinandum transmisit;  et quod uoluit, idem episcopus deuotus impleuit.

Adeptus itaque diaconatus officium, domum rediit, nullo canonicorum suorum sciente, quo uel ad quid abierat. Sabbato subsequenti intitulatur ad homiliam legendam, quia uicarium propter eorum importunitatem habere non poterat. Hoc autem faciebant, ut ipso non habente qui Leuiticum pro eo officium expleret, secundum quod institutio prebende sue exigebat, scandalizaretur; et ipsi materiam malignandi contra eum haberent. Nocte Dominica, cum septima lectio pronuntiari debuisset, ipse ad eamdem pronuntiandam accessit, et aperto libro, alta uoce: Iube, Domine, personuit; erat autem euangelium : Erat iehsu eiiciens  demonium, et illud erat mutum. Ad cuius iussionis uocem repleti stupore magno et exstasi, in eo quod contigerat illis, obmutuerunt et siluerunt a responso benedictionis; et quoniam renouatus est dolor eorum, relictis matutinis et choro, exierunt unus post alterum, incipientes a senioribus, et remansit Wilhelmus solus ad pulpitum, et magister Albericus in medio choro, qui erat uir bonus et iustus: hic non consenserat consilio et actibus illorum, sed exspectabat regnum Dei.

Mane facto, cum canonici in unum conuenissent, et de his que facta fuissent ad inuicem ruminarent; superueniens magister Albericus, sic orsus est loqui: »Hoc uere possumus dicere, quia hac nocte  uidimus mirabilia. Et quis non miretur? mirum non est, quod unicus omnipotentis Dei Filius demonium, quod erat mutum, eiicere potuit, et loquente muto mirate sunt turbe; sed illud mihi magis admirabile quod domino Wilhelmo homiliam pronuntiante: Erat iehsu eiiciens demonium, eiecti sunt concanonici sui de ecclesia, homines uidelicet rationales; et ipso loquente, facti sunt muti; et fratres sui elongauerunt ab eo, et noti quasi alieni recesserunt.« Ipso sermonem finiente, facti sunt persecutores serui Dei in parabolam omnibus, qui hec audierant.

Beatus autem Wilhelmus, iugi meditatione uerbi Dei roboratus, in omnibus se prudenter regebat, ut cum Psalmista posset dicere: Dominus mihi  adiutor est, non timebo, quid faciat mihi homo . Et iterum: Mihi autem adherere Deo bonum est, ponere in Domino Deo spem meam . Cumque adiutorio Dei, cuius iudicium abyssus multa, et contra cuius examen non est stabile hominis consilium, patientia armatus aduersarios suos, in incepta malitia perseuerantes, redderet inermes; cuiusdam prepositure dignitate sublimatur. O Christi pietas, omni prosequenda laude! qui famulum suum in tempore beneplaciti sui nouit extollere, quem ante tempus filii inuidie moliebantur opprimere. Concanonici autem sui, turpi marcentes otio, in apparatu regio ederunt et biberunt ad luxuriam, in superbia et in abusione, usque in diem, in qua dominus Eugenius papa  intrauit Galliam, habens preter ea, que extrinsecus erant instantia quotidiana, sollicitudinem omnium Ecclesiarum sibi a Deo commissarum. Hic superbiam eorum confregit, et ad nichilum redegit; nam, illo adueniente Parisius, quod metuebant euenit, et quod uerebantur accidit eis : non fortuitu quidem, nec Wilhelmi actum aut premeditatum consilio; sed diuine sapientie iusto cuncta disponente iudicio.

uolens itaque dominus papa scire, si floruisset uinea, si flores fructus dedissent, secessit in partes Gallie: cui Parisius appropinquanti rex Ludouicus et episcopus eiusdem ciuitatis, cum multitudine clericorum et laicorum, occurrunt; et honorifice  susceptum ad ecclesiam B. uirginis Marie cum magno tripudio perducunt. Post paucos dies placuit ei ecclesiam B. Genouefe uisitare, et ibi diuina celebrare, quia apostolica dicebatur. Quo cum peruenisset, pallium sericum ante altare a ministris ecclesie deponitur, ubi dominus papa ad orandum prosternitur. Oratione completa uestibulum ingreditur, et ad missam celebrandam sacris uestibus induitur. Interea ministri domini pape pallium sericum tollunt, affirmantes illud sibi deberi, secundum antique consuetudinis morem. Quod famuli canonicorum indigne ferentes, pallium ab eorum manibus extrahere moliuntur: Romani econtra totis nisibus illud sibi attrahere non desistunt. Quid in his moror? Trahere ad inuicem non destiterunt, donec  scisso frustatim pallio pugnis se percuterent, et ministri ecclesie seruos domini pape sanguinos lentos adhibitis fustibus redderent. Cumque clamor discordantium in ecclesia attolleretur, occurrit rex Ludouicus, eos compescere uolens; illi uero, quia obscuratum erat insipiens cor eorum , regem in decore suo uenientem non uerebantur, sed eum sicut alios ualidis ictibus affecerunt.

Cumque hec agerentur, quidam ex familia domini pape, scissa ueste et facie unguibus exarata, domini sui aduoluti pedibus, lacrymabiliter ei iniurias suas proponunt, dicentes: »Ecce quomodo honorantur, quos dominus papa uult honorari. Talene nobis debetur premium, qui reliquimus Romam et nostra, et secuti sumus te? Habeat iam Roma pudorem:  nusquam fuimus sine honore nisi in ecclesia ista, in qua acciderunt nobis mala, que non merebamur; unde: Opprobrium facti sumus uicinis nostris, subsannatio et derisio his qui in circuitu nostro sunt ; sed, si quid potes, aufer opprobrium nostrum .« Cum autem apostolicus cuncta cognouisset, que facta fuissent, nimia exacerbatus indignatione, respondit: »Mihi uindicta et ego retribuam .« Et accersito domino rege Ludouico, sic fatur: »Ego ob reuerentiam apostolorum Petri et Pauli et B. Genouefe, huc accessi diuina tractare mysteria: et canonici huius ecclesie, maligni et insipientes, timorem Domini abiicientes, famulos meos, ut me ad iracundiam prouocarent, pugnis et flagellis ceciderunt.  Sed ne diu glorientur in malitia sua, tu, qui causa ecclesie huius tueris, mihi de predictis transgressoribus iustitiam exhibere ne moreris.« Rex autem domino pape, a se iustitiam querenti, ait: »Pater sancte, cui querelas iniurie mihi illate exponam, aut quis mihi iustitiam faciet? nam ego ut uestri, dum eos disiungere conarer; graues ictus furentium sustinui. Sed cum tibi a Domino ligandi atque soluendi iusto iudicio collata est potestas, ecce in manu tua sunt; redde retributionem eorum ipsis.« His dictis, simul ab loco illo recesserunt.

Cum autem simul pergerent, iterum ortus est sermo inter illos, quomodo superbiam illorum canonicorum destruerent, et uineam illam aliis agricolis  locarent, qui redderent fructum eius temporibus suis. Nec tamen cuiquam eorum uiolentiam inferre uoluerunt, ut prebenda sua priuarentur, priusquam Deus tolleret eos de medio, quia multi ex eis nobiles et scientes exstiterunt; sed ut iniuriam eis illatam, sine peccato, per uiros religiosos uindicarent, eis ecclesiam B. Genouefe committendo. Decreuerunt ergo Nigros monachos ibidem esse constituendos; sed hoc eos maxime angebat, quod ad eorum emolumentum, preter unam prebendam, que tunc forte uacabat, non habebant. Abbas itaque S. uictoris, comperto eorum consilio de mutatione ordinis, dominum papam et regem Ludouicum precibus circumuenit affectuosis, ut ordo S. Augustini in ecclesia, ad honorem Dei et apostolorum  Petri et Pauli et B. Genouefe uirginis, horum patrocinio institueretur: multis asserens assertionibus, quod facilius ex contumacibus illis ad regularem uitam ipsorum, quam ad habitum et consuetudinem monachorum conuerterentur.

Apostolicus autem et rex Ludouicus, cognoscentes bonam famam ipsius abbatis et suorum fratrum, et religionem ipsam per omnes uicinos eorum extolli et domum S. uictoris magne caritatis odore redolere; petitioni abbatis, iusto desiderio flagrantis, gratum prebuerunt assensum. Electus est die postero in abbatem Odo prior, homo sancte conuersationis ac totius prudentie, et religionis indefessus amator: missique sunt cum eo duodecim canonici, uiri honesti et bone fame ad ecclesiam  B. Genouefe, sicut ipsius uirginis decebat puritatem: sicque ordo B. Augustini in ecclesia B. Genouefe, priuilegio domini pape Eugenii ac Christianissimi regis Ludouici, immutabiliter confirmatus, usque in hodiernum diem ibidem conseruatur. Ecce ut in principio commemoratum est, canonici priores, Caiphe prophetiam habentes, locum suum perdiderunt, et datus est locus ille genti aliene, genti uidelicet religiose, uineam Domini religiose excolenti.



CAPUT II. S. Wilhelmus, e seculari regularis canonicus factus, magni zeli exempla prebet.

Cum hec agerentur, Wilhelmus in preposituram  suam secesserat, de rebus domesticis cum amicis suis tractans et disponens, die sequenti, cum ad mensam suam diuersis ferculis oneratam cum suis discubuisset, ecce quidam subito intrauit, qui eum sic allocutus est: »Salutat uos dominus abbas Odo de B. Genouefa, et litteras istas uobis transmittit.« Ille ultra quam credi potest admirans salutantis uerba, ait: »Quis est ille abbas, uel quando fuit abbas in ecclesia B. Genouefe?« Cui nuntius: »Odo, prior de S. uictore, ipse est abbas in ecclesia B. Genouefe, heri a summo pontifice et domino rege ibidem constitutus.« Ad hec Guilhelmus: »In somnis hec audio? An uera mihi refers?«---»uera sunt,« inquit. Tunc discutiens seriem litterarum, uidit sibi mandatum ab abbate Odone, ut capitulum  suum quantocius adire non supersederet. Surrexit itaque refectionis curam postponens, et ualedicens omnibus, ait: »uadam et uidebo, si est hec mutatio dextere Excelsi.« Cumque claustrum B. Genouefe intrasset, uidit ibi uiros schemate religionis adornatos. Credidit ergo sermoni, quem dixerat illi nuntius; sed tamen uehementer intra se hesitabat, cur hoc euenisset, aut que causa fuerit huius mutationis. Nuntiatur protinus abbati aduentus domini Wilhelmi; cui festinanter occurrit, et in osculo pacis susceptum deuotissime amplectitur.

Cumque residerent, ac inter se miscerent colloquia alterna, aduentus sui suorumque modum, et cetera que illis euenerant diebus, abbas pandit Wilhelmo; quibus relatis, cepit eum de contemptu  mundi admonere, dicens: »Fili, si diues esse cupis, ueras diuitias require; si gloriam dignitatis diligis, in illa superna angelorum curia ascribi festina. Animaduerte quod Dominus in Euangelio ait: Qui amat patrem aut matrem et agros aut domos et cetera plus quam me, non est me dignus . Et iterum: Beati pauperes spiritu, quoniam uestrum est regnum Dei; beati qui nunc esuritis, quoniam saturabimini . Et B. Ioannes Euangelista ait: Nolite diligere mundum, neque ea, que in mundo sunt; quia si quis diligit mundum, non est caritas Patris in eo . Huic bene concordat B. Iacobus apostolus, dicens: Quicunque uoluerit amicus esse huius seculi, inimicus Dei constituitur . Ne tardes ergo conuerti  ad Dominum, et ne differas de die in diem; ne subito ueniat ira Dei super te, et in tempore uindicte disperdat te. ualde stultus est, qui pro eo, quod paruo tempore luxurie deseruit, suumque miserum desiderium prauis delectationibus pascit; et celestem perdit amenitatem, et eternam incurrit damnationem. Igitur renuntia omnibus, que possides, et baiula crucem Christi quotidie; qui cum esset diues et prepotens, rex celi et terre, sponte pauper factus est pro nobis, ut nos diuites faceret secum in regno celorum.«

Postquam finem his imposuit monitis, apprehensa manu eius, duxit illum ad uitream fenestram, in qua erat imago Crucifixi depicta. Tunc renouato  sermone ait: »uidesne, mi domine, hanc imaginem, et consideras?« Cui ille: »uideo plane et diligenter considero; nam si hoc mysterium mihi uetus est, per usum est tamen mihi semper nouum; propter eum qui nos reformauit et conformauit corpori claritatis sue, et renouat hominem nostrum interiorem de die in diem.« Intelligens abbas cor eius a Spiritu sancto inflammatum, iterum: »uides quanta amoris dulcedine te sibi alligare cupit et extensis brachiis suscipiendo amplecti, qui pro te se permisit crucifigi?« Protinus uir Dei, lacrymarum imbre ora perfusus, et propter nimium singultum uix uerba ualens edere, cum timore respondit: »Utinam scire possim, quod me dignaretur habere seruum sibi, et preterite iniquitatis et fragilitatis  mee errores dimittere!« Ad hec abbas: »Ego fideiussor ero, si sanis monitis obtemperare uolueris, quod non solum peccata tua dimittet, uerum etiam post uite huius terminum cum sanctis suis eterna coronabit gloria.« Nec mora, Wilhelmus ad pedes corruens  fidem dictis; seque et sua Deo benigne commendauit, et sic de huius mundi naufragio nudus euasit.

Letatur Christi familia de tanti iuuenis conuersione, nec minus gaudet ex insperato auxilio tam repente sibi celitus transmisso. O bone Iesu, quam magnificata sunt opera tua! , nam omnia opera nostra, ut ait propheta, operatus es in nobis . Iam expletum esse cernimus, quod te dixisse legimus: Facilius est camelum per acus  foramen transire quam diuitem regnum celorum intrare , sed cum homines terrena tantum sapientes interrogarent, quis ergo potest saluus fieri? respondisti: Que apud homines sunt impossibilia, possibilia sunt apud Deum . Ecce, quia hunc ad gratiam predestinasti, facile de superbo humilem, de diuite pauperem facere potuisti. Dicat quisque quod sentit in laude apostolorum Petri et Andree germanorum scriptum, quod ad unius iussionis uocem predicantis Domini, relictis retibus et naui, secuti sunt Redemptorem; iste uero non tantum ad Domini, sed ipsius serui admonitionem: non solum retia et nauem, sed predia et possessiones, domos et familias, diuitias et honores, insuper et semetipsum reliquit. Nec hoc  idcirco dicimus: »ut eum summis equiparemus apostolis; sed sic approbamus minora opera, ut non uituperemus maiorum magnalia.«

Suscepto itaque habitu regulari, Wilhelmus appositus est ad ceteros fratres, et adnumeratus est cum illis duodecim; et mutato habitu, mutatus est in uirum alterum; atque diuina cooperante gratia, que sibi eum uas electionis preuiderat, proficiebat de uirtute in uirtutem, ut dignus haberetur uidere Deum Deorum in Sion . Erat enim preditus uirtute caritatis, humilitate precipuus, patientia fortis, obedientia tractabilis, et ad cetera genera uirtutum promptus. Insistebat lectioni, orationi, diuine contemplationi; uigiliis, ieiuniis artus  domabat corporis; et qui solebat in sericis procedere indumentis, post in abiectis uestibus seruit pauper pauperibus; diuitiarum preterite uite oblitus, panem furfureum, ut ceteri, edebat, et herbas agrestes in edulium preparatas cum gratiarum sumebat actione; non enim alias delicias due prebende tantum, in principio ipsis fratribus et familie eorum, prebere poterant. Unde fortis athleta Christi, in incepto stabilis religionis atque ordinis, in tantum uehemens emulator exstitit, quod cum superioris fungeretur officio, nulla patiebatur ordinis instituta transgredi.

His et aliis huiusmodi uirtutum studiis cum se indesinenter exerceret, iamque probatus Deo et hominibus existeret; Dominus noster iehsu Christus,  iuxta illud euangelicum: Qui diligit me diligetur a Patre meo, et ego diligam eum, et manifestabo ei me ipsum ; quadam nocte, cum membra sopori dedisset, apparuit ei in uisione in specie pulcherrimi iuuenis, uocansque eum proprio nomine ait: »Noueris te ad quamdam insulam mecum profecturum, ubi multa tentationum genera perferes atque molestias; sed his meo adiutorio superatis, deposito carnis onere, mecum eris in paradiso .« Quid autem uellet sibi talis uisio talisque admonitio, nequaquam poterat coniicere, antequam in Daciam, ad insulam, que Zelandia est uocabulo, ubi nunc requiescit, uocaretur.

 Recursis post hec non multorum annorum curriculis, abbas Odo in senectute bona migrauit ad Dominum, quo defuncto dominus Garinus, eiusdem monasterii prior, quia uir honestus et litteratus et prouidus in agendis habebatur, in abbatem eligitur. Postquam autem consecratus et in sede sua erat confirmatus, habitus est sermo ad fratres in capitulo de priore substituendo. Fuit ibi quidam, cui abbas omnimodis affectabat dare prioratum, annuentibus cunctis et abbati consentientibus; sed resistebat ille frater, dicens: »Iustum est, ut in regali abbatia officiales per regem in officiis suis imponantur.« Quod audientes fratres, conturbati uehementer, dixerunt: »Si uis secundum ordinis tenorem prioris suscipere officium, consentimus  electioni tue; sin autem terminos, quos posuerunt Patres nostri, transgredi tentaueris, nunquam ad illud continges.« Illo autem in suo proposito persistente, abbas, ut sui incepti compos fieret, fratrem illum secum ad regis palatium duxit; et quia ignota regi erat ordinis institutio, factus est ille prior ab eo in palatio. Optatum itaque reportans effectum, hora refectionis accessit ad cymbalum, et percusso cymbalo conuocauit conuentum. Fratres hoc uidentes, quid facerent, quid dicerent? Loqui non poterant; sed nutibus et signis interiorem cordis amaritudinem demonstrabant. Quia uero iustus ut leo confidit , Wilhelmus animatus zelo ordinis et amore iustitie, post ingressum  refectorii presumptorem illum, a nola submouit et subpriorem adhibuit.

Submotus ille cum rubore exiuit dedecusque sibi illatum cum magno gemitu abbati exposuit. Conquerentem blande consolatus est, dicens: »Si ista Wilhelmo de S. Germano non reddidero, nunquam abbas ero.« Fratribus in capitulo mane congregatis, proclamatus est Wilhelmus, quod manum priori imposuisset uiolentam. Negat ille, se unquam priori aliquam intulisse iniuriam. Post aliquos uero uerborum discursus sic fatur: »Si in his aliquid peccaui, quod ab officio prioris, non priorem, sed ordinis preuaricatorem abegi; presto sum emendatoriam subire uindictam.« Et ueniam sumens, continuo damnatur silentio; et ut singulis  septimanis tres dies in pane et aqua ieiunans, in terra sine mensali sedeat. Ille uero talem sententiam non abhorruit, sed animaduertens, pastoris sententiam esse timendam, iustam siue iniustam, quod suo capiti iniunctum fuerat humiliter sustinuit. Exiit tunc sermo inter fratres, quod discipulus ille iniusto damnatur officio; quamobrem quidam dominum apostolicum qui tunc Senonis morabatur  , cum festinatione adiit, et omnia secundum quod acta fuerant tanto Patri intimauit. Summus pontifex non bene ferens ordinis preuaricationem, et innocentem grauiter sententiatum, abbati de S. Genouefa subito mandauit, ut sue presentie sine mora se exhiberet, et Wilhelmum sui  itineris faceret consortem. Paruit ille mandato, assumptoque secum Wilhelmo, uenit Senonis, assistensque summo pontifici, temeritatis et indiscretionis arguitur, et Wilhelmus a sententia liberatur; et ne de cetero officiales contra ordinis instituta eligantur uel instituantur, districtissime precipitur.

Dum medium silentium tenerent omnia, et queque procella tempestatis in ecclesia illa uideretur sedata; murmur factum est in populo, quod caput B. Genouefe de loco sancto suo esset sublatum. Spiritus huius blasphemie regias tandem perculit aures; unde ex relatis dominus rex Ludouicus immensa furoris ira exacerbatur, iurauit per Sanctum de Bethlehem, quod, si hoc uerum foret, omnes canonicos flagellis cesos de ipsa eiiceret ecclesia et  adhibitis custodibus, qui custodiam haberent de thesauro et reliquiis illius monasterii, litteras ad archiepiscopum Senonensem et suffraganeos eius, ad abbates et priores eiusdem episcopatus misit, precipiendo, ut omnes in die ab ipso prefixo, huius rei ueritatem indagaturi, Parisiis conuenirent. Fratres iusiurandum regis percipientes, conturbati sunt, commoti sunt, tremor apprehendit eos; et quamuis formidabilis erat eis ira principis, magis tamen de thesauro prestantiore auro et margarita pretiosa, quem sibi uerebantur ablatum, doluerunt. Pre ceteris autem anxiatus est spiritus Wilhelmi, qui omnium reliquiarum capsas et thesaurum ecclesie iam dudum in sua susceperat custodia.

Illuxit dies statutus, aduenit rex cum suis, aduenerunt  pontifices et abbates, aduenit etiam multitudo non minima, exitum rei scire cupiens, tandem nominatis et assignatis, qui cum archiepiscopo et aliis episcopis ad locum sanctum sancte uirginis ascenderent, uoluit Wilhelmus cum eis ascendere, nec permittebatur. Unde arrepto, nescio magis, candelabro aut thuribulo, secum ait: »Si mihi non aliter conceditur, saltem ascendam ut minister;« et cepit ire. Aperto igitur scrinio, ecce caput B. Genouefe, Francie gemma, cum ceteris membrorum suorum reliquiis, reperitur. Quod cum fidelis famulus ipsius magnus Wilhelmus uideret, conceptum animi gaudium intra se non capiens, quin illud uoce exsultationis eructaret; oblitus illorum,  qui maioris erant auctoritatis, Te Deum laudamus audacter inchoauit; ut tota ecclesia in uoce resonaret ipsius, quod inchoatum omnis populus, qui conuenerat ad diem festum, non minori alacritate  ad finem decantauit. Quo decantato, archiepiscopus collectam ipsius uirginis prosequitur  .

Qui cum finem imposuisset, episcopus Aurelianensis cum maxima indignatione intonat: »Quis est iste leccator, qui contra auctoritatem domini archiepiscopi et aliorum episcoporum, propter caput cuiusdam uetule, quod hic fraudulenter imposuerunt isti, Te Deum tam temere inchoare presumpsit?« Wilhelmus ad hec: »Si queritis quis sum, scire uos uolo quod calumniose uos intulistis: non sum leccator, sed seruus B. Genouefe; quod autem presumptionis me arguitis, non temeraria presumptio, sed integra sancte uirginis, quam semper habui, me facere compulit dilectio. Caput, quod uidistis, uetule fore non abnuo, uirginitatis  florem semper retinentis; septuaginta annorum et eo amplius B. Genouefa exstitit, uirgo semper munda et immaculata, donec celo redderet animam, et terre corporis materiam. Sed ne quis scrupulus dubietatis de hoc capite cordibus uestris inhereat, facite clibanum uehementer igniri, et ego assumpto capite, ad declaranda beate uirginis merita, ignitum intrabo securus.« Ad hec episcopus subsannans respondit: »Ego quidem in cuppam aque calide cum eo non intrarem, et tu in clibanum ardentem intrares?« Archiepiscopus uero, uerbositatem episcopi ultra non ferens superstitiosam, innuit ei, ut taceret et deuoti fratris fidem et sinceram erga sanctam uirginem deuotionem approbauit;  stultiloquium uero, quod episcopus contra beatam uirginem polluto ore intulerat, inultum nequaquam esse potuit; quoniam perdet Deus omnes, qui loquuntur mendacium ; unde postea multis irretitus criminibus, a sede sua eiectus, uitam indignam digna morte miserabiliter finiuit  .



CAPUT III. In Daniam accersitus Wilhelmus, fit abbas Roschildensis, et multa aduersa fortiter sustinet.

Anno ab Incarnatione Domini millesimo centesimo sexagesimo primo  , regnabat in Dacia Waldemarus rex; filius Canuti regis et martyris; qui Slauos a finibus regni sui abegit, quos sepius inuadere solebant, captiuos ducentes uiros ac mulieres, et omnia, que attingere poterant, depredantes.  Filius quippe martyris cum esset, ipsius interuentu in cunctis bellorum certaminibus, que contra Slauos, qui tunc pagani erant, gessit uictor exstitit gloriosus; unde ostensa eis uia salutis eterne,  illos colla iugo Christi submittere cegit. Erat uir iste sapiens et discretus, potens in opere et sermone, et omni populo acceptus. Eodem tempore adornabat sacerdotium in Roschildensi ecclesia episcopus Absalon, homo magni consilii, clericorum decus, merentium et afflictorum consolator, omniumque religiosorum pius amator, totiusque populi modestus gubernator; aduenarum et pauperum clemens sustentator, Slauorum maximus persecutor, ornamentum fidei, sobrietatis exemplum, forma pudicitie, nobilitatis et probitatis insigne speculum, lucerna refulgens in templo Dei, et ipsius fortis columna et immobilis.

In huius diecesi erat cenobium canonicorum, in insula que Eschil  dicitur, haud longe distans  a pago Roschildensi, mari undique circumdata. Hic locus, uirentibus pratis ac diuersis nemorum arboribus decoratus, commanentibus in eo delectabilis erat atque gratiosus, rarus tamen tunc temporis illic erat numerus fratrum commorantium, qui frustra Regulares dicebantur, quia nullius religionis disciplinis adornabantur. Regulares quomodo dicerentur, qui nulli censure regulari caput submittebant? Claustrales quomodo essent, qui claustrali clausura carebant? Instituta ordinis scripta habebant, sed nichil eorum obseruabant. In summis festiuitatibus anni seculares, qui eis erant familiares, cum mulieribus suis domum eorum frequentabant, cum ipsis festa celebraturi, in domo refectorii cum uiris et mulieribus epulabantur, et inebriabantur,  ducebantque choreas. Taliter domus in eorum actibus confundebatur, atque substantia illius dilapidabatur. Heu! quid tunc fiebat de diuino seruitio, cum plus noctis potationi quam psalmodie et diuine contemplationi impenderent? Quis tunc digne intercessor fieret ad Deum pro populo? in matutinali synaxi potu estuantes nimio, potius eos dormire libebat quam cantare. Sic impudenter uiuentes, omnium religiosorum auribus detestandam infamiam infuderunt.

uenerabilis igitur Roschildensis episcopus Absalon uidens et considerans uitam eorum ab omni rereligione discrepare, tactus dolore intrinsecus detestabatur animas talium uirorum, diabolica fraude  obtenebratas, atque ad fluxum seculi nimis inclinatas; unde sepius mente tacita reuoluebat, quomodo illi ecclesie consuleret, ordinis et religionis formam annuente Domino in melius immutaturus. Reminiscitur tandem familiaritatis et amicitie, quam cum Willelmo, uiro religioso, olim pepigerat, cum Parisiis studendi gratia moraretur; attendensque eum uirum honestum, uirum utique prouidum et discretum, et sanctis moribus adornatum, complacuit in illo anime sue, ut ei accito daret locum supra memoratum. Misso itaque nuntio, uidelicet Saxone preposito, uiro honesto, ad ecclesiam B. Genouefe, uirum sepius nominatum, scilicet  dominum Wilhelmum, cum aliis tribus fratribus, instanter et obnixe suis litteris sibideposcit delegari; aptum apud se religioni ipsorum locum esse, quem ad honorem Dei et ad excellentiam ordinis S. Augustini, eisdem fratribus se pollicetur collaturum.

Abbas considerans petitionem tanti presulis iustam esse et honestam, consentiente capitulo, adiudicauit fieri postulationem ipsius. Missus est ergo Fr. Wilhelmus, tribus aliis secum assumptis, cum preposito Saxone in Daciam; qui prospero itinere pergentes, post assumptionem B. Marie Zelandiam intrauerunt, et die tertia Ringstadium peruenerunt, quod B. Canuti martyris illustratur meritis, cuius uita gloriosa iustitie plurimum luce refulsit. uoluntas  Dei erat, ut ibi eis occurreret quod uolebant, regis uidelicet Waldemari et pontificis Absalonis presentia. Hi in aduentu illorum fratrum letati, letis amplexi sunt brachiis, et ad osculum pacis susceperunt, et cum aduentu ipsorum aliquantulum blando sermone congratulati fuissent, spoponderunt, quod eos fouerent ut filios, diligerent ut fratres, consulerent ut amici. Letati in his que dicta sunt eis, cum gaudio regrediuntur ad suum hospitium. Tribus diebus ibidem peractis, transierunt Roschildis; quorum uestigia quidam ex familia episcopi secuti sunt, qui ibidem eos procurarent: sic enim expediebat honeste consuetudini terre et probitati illius qui eos uocauerat.

Aliquantis diebus in ciuitate expletis, ad insulam  Eschilli nauigio applicuerunt; ubi sex nomine tenus canonicorum inuenerunt; quorum uultus, exsangues ex eorum aduentu facti, expalluerunt, et sermo in ore eorum exaruit, quia male consuetudini eorum uidebant iam imminere dispendium. Unde ad iniuriam superuenientium fratrum, ea nocte post cenam conuenticula facientes, domini pontificis decreuerunt adire presentiam, ut ei quod acciderat, uelut ignoranti, intimarent, et ab eo compassionis extorquerent affectum, ne gentem perderent et locum. uerum dominus episcopus; rei seriem iamdudum prenoscens, et eorum malitiam reprehendens, dissimulauit audita; ne forte, dum illuc uenire moraretur, substantia domus magis quam prius destrueretur.  Prefixit tamen eis diem, in qua suam exhiberet presentiam, et uelut ignarus, aduentus fratrum superuenientium diligenter inquireret causam. Igitur proxima die post festum B. Bartholomei, sicut promiserat, aduenit, et habito cum eis sermone de pastore sibi constituendo, Fr. Wilhemus in abbatem eligitur; et in abbatis sede collocatur; cum tamen prius non abbatem, sed prepositum et priorem habere soliti fuissent. Ipso die duo ex prioribus canonicis abeundi retrorsum licentiam acceperunt et obtinuerunt, domino episcopo iudicante eos debere dimitti, ne malignantibus eis tumultus fieret in populo; quatuor remanserunt, ualde senes et ad  omne opus fere inutiles. Unus ex eis qui prioris habebat officium, uir erat honestus et in diebus suis inuentus est iustus; unde incepit existere unus ex eis, et regulari instructus tramite uitam priorem meliori fine terminare.

Igitur postquam dominus abbas Wilhelmus curam domus suscepisset, uoluit dominus episcopus, rogatu eiusdem abbatis, scire, que et quanta esset illius domus substantia, et quid in cibariis habeatur: uidensque promptuaria eorum fere esse uacua, sex caseis tantum repertis et perna et dimidia, cognouit quia comederant Iacob et locum eius desolauerant. Repletus ergo bono pudore et admiratione episcopus, cepit confortare animos fratrum et ipsius abbatis, sicque iussit dari eis quinque libras denariorum  ad necessaria uictualium comparanda, promittens eis in posterum sufficientis expense subsidia. Trausacto aliquanto temporis spatio, fratres qui cum abbate uenerant, paupertatem insolitam non ferentes, et frigoris nimiam seuitiam abhorrentes, ab episcopo repatriandi licentiam acceperunt. Quod factum dominum episcopum ualde commouit, sed uiolentiam nulli inferri uoluit.

Abbas uero non bene ferens discessum suorum, quem terrebant mores aliene terre et idioma ignotum, eamdem, quam ipsi ab episcopo acceperant, licentiam ipse postulauit; asserens supra uires suas opus esse, ad quod fuerat euocatus; securiusque sibi fore liberum cum aliis habere regressum. Ad  hec uerba abbatis concidit uultus episcopi et animus; tandem tamen in hunc prorupit sermonem: »Desiderio desiderauimus aduentum uestrum ad ecclesie istius profectum; sed, ut perpendimus prosperis illius successibus et incrementis plurimum inuidet inimicus; pauet enim nimium, quod ius amissurus sit antiquum, quod hactenus possederat per enormitates locum illum inhabitantium. Sed si animi uestri propositum Domini propensiori concilio mutare uellet, magno pietatis affectu rogaremus, ne susceptum semel regiminis officium conaremini deserere. Non uobis sit formidini solum hoc opus aggredi; quia non in hominis potestate uictoria belli consistit, sed de celo est fortitudo; et ita saluat Dominus in paucis, ut in multis. Quod credebatis  fratrum uestrorum impleri auxilio, potens est Dominus nostri solius explere obsequio.« His aliisque uenerabilis episcopi monitis, sale sapientie conditis, abbas roboratus, et intra se memorans quod Dominus per Ieremiam prophetam loquitur: Maledictus homo qui confidit in homine, et ponit carnem ante brachium suum, et a Domino recedit cor eius ; immutato animi sui proposito, acquieuit remanere, ut uideret finem.

Eodem anno egressa est sententia a Domino, et ecce facta est fames in terra, deficiente annona; et animalia fere omnia mortua sunt, oues uidelicet et uacce: ideoque nec butyrum nec caseos, nisi paucos, fratres residui poterant habere ad manducandum. Unde in seditionem conuersi, non iudicio diuino cuncta  examinabant, sed abbati suo totum pondus sue aduersitatis ascribebant, dicentes: ue nobis! cur in diebus nostris huc aduenit homo pannosus, uilis homuncio; qui nil bibens, nil manducans, sed meliora queque domus in argento et auro commutans, et in loculis suis reponens, nos inedia ciborum torquet, pro cibis folia arborum et herbas agrestes subministrans. Hoc seminarium mendacii ab eis publicatum per aures plurimorum discurrebat; et quia praue mentes hominum prone semper sunt ad detrahendum bonis, apud maleuolos offuscabatur ueritas. uir autem Domini obiectis non mouebatur, sed omnia patienter sustinuit, factus tanquam homo non audiens, et non habens in ore suo redargutiones.

 Quadam nocte, dum fratres se sopori dedissent, adfuit inter eos Satan; et lumen, quod more solito lucebat in medio dormitorii, subuertit; et iuxta lectum abbatis, ubi straminum erat magna congeries, ad comburendum abbatem deposuit. uerum militem suum in hoc agone non deseruit celeste presidium; nam stramina in circuitu in modum corone comburebantur, et straminibus asser suppositus adustionem sustinuit; abbatis uero lectum omnino non tetigit incendium. Rumor huius facti ad aures peruenit episcopi, qui post dies non multos declinauit ad claustrum, et quod dicebatur, ueritati comprobauit consonum.

Postera nocte, dolens antiquus hostis, quod artibus  suis defuisset effectus, ad aliud se conuertit genus tentandi. Nam ad lectum cuiusdam fratris dormientis accessit, et ait: »Noueris me dominum huius loci fuisse, omnibus potatoribus atque scortatoribus prelatum existere; sed in abbatis uestri aduentu uim patior, quod ei non cedet in bonum. Cumque frater, quis esset inquireret, et quo nomine censeretur; Salmanasar se confessus est appellari, et Babyloniorum regem ab antiquis temporibus fuisse.« Et addidit: »Consule abbati, ut ab inceptis desistat, nec abbatibus debitam ab episcopo benedictionem accipiat; hic enim me inuito claustrum permanere non poterit.« Cui frater respondit: »Quod mihi suggeris faciendum, ei tu suggere; nunquid et tu eius notitiam non habes?«---»Habeo,  inquit, sed minus modo quam prius; unde nuntia ei que iussi, hoc interposito ei insignio, quod in crypta B. Genouefe Parisiensis septem Psalmos cum Litania clerico cuidam propria manu conscripsit; refer etiam quod altera nocte pro iniuria mihi illata eum comburere uolui, sed meo frustratus sum desiderio, quia fortior me superuenit: nec obtinere potui, ut quod uolebam mandaretur effectui.« Mane facto, frater que audiebat abbati intimauit; ille uero audita paruipendens, suggestioni diaboli nullam habens memoriam. Post modicum tempus famulus Thoconis prepositi, a Parisiensi ciuitate reuersus in Daciam, abbatem Wilhelmum aggreditur his uerbis: »Salutat uos dominus meus, et se uestre totum commendans  amicitie, rogat affectuose, ut pro eo dominum episcopum deprecemini, ut sibi studio uacanti consuete largitatis manum porrigat auxiliarem: et hoc signum uobis quod miserit me, quod ei Parisius septem Psalmos cum Litania scripseritis.« Abbas admiratus relata, uerum recolit quod diabolus fratri per somnium insinuauit, uidelicet septem Psalmos se scripsisse preposito Thoconi.

Alio quoque tempore abbas Wilhelmus, comitatus Thrumone sacerdote, uiro utique litterato et discreto, hospitandi gratia ad uillam, que Thorstanthorp  dicitur, declinauit, ubi dum nox in suo cursu medium iter haberet, antiquus hostis fremens aduersus sanctum Dei, noua irritamenta sue  nequitie adinuenit, preferens habitum sanctitatis, sub specie antiquissimi ac turpissimi monachi: accedensque ad lectum abbatis, prius salutifere crucis signo munitum, laborabat quiescentem in eo libidinis fomitem obsceno opere irritare. Sed ille, licet somno oculos dederat, mente tamen uigilans, aduersario dixit: »uade retro, spurcissime omnium, in me per Dei gratiam tui desiderii nullum consequeris effectum.« Diabolus hec audiens, acrioris seuitie stimulis agitatur; et accedens propius, nebulam fetoris ori abbatis inspirat; et peccata, dudum confessione abolita et multarum lacrymarum imbre diluta, nefando ore retexit. Abbas autem, dum in somno tam grauiter ab ipso fatigaretur, ualido impulsu pedis aliquantum eleuati hostem a se  reiecit. Qui uidens se a uiro Dei delusum, ut leo crudelissimus cepit seuire; atque ad lectum Trumonis sacerdotis, in altera parte iacentis atque uigilantis, gressus dirigere, laterique eius fortissimum ictum illidere, ita ut uideretur sacerdoti, quod aliquas de costis sibi fregisset.

Mane dum aurora finem daret nocti, decantatis laudibus Dei, quia tempus erat frigidum, uterque, scilicet abbas et sacerdos, se in calefactorium recepit. Quibus ibidem residentibus, sic allocutus est sacerdos abbatem: »O mi domine abba, custodiat te et adiuuet omnipotens Deus.« Et respondit abbas: »Amen.« Cumque sic bis uel ter dixisset; ad quid hoc toties repeteret, abbas inquisiuit. Cui  ille: »Scio quod multos tentationis aculeos es passus, pluresque eris passurus; sed ex his omnibus liberet te Deus. uidi hac nocte quantam molestiam a Satana sustinuisti et quomodo ori tuo nebulam fetoris infundebat pessimi, et audiui quanta tibi inferebat conuitia et opprobria; cumque a te discederet confusus, irruit in me uehementer, percussoque latere meo, ut reor, aliquam ex costis mihi fregit. Ideo tibi eidem inimico uiriliter arbitror esse resistendum, ne, si te uicto triumphauerit, mittat te in gehennam. Ad hanc uocem cepit abbas tedere et pauere, reuocans ad memoriam uexationes aduersarii, quas nocte preterita sustinuerat.



CAPUT Iu. S. Wilhelmi uirtutes, et quedam uiuentis miracula.


Furens adhuc hostis antiquus, quod tentationes suas aduersus christum Domini nullus sequeretur effectus, disposuit per satellites suos efficere, quod per se nequiuerat implere: unde inspirauit cordibus fratrum quorumdam, ut hominem Dei uariis contumeliis afficerent, et multis iniuriis lacesserent, et sic cum dedecore ad proprios lares cogerent repedare. Ipse autem a uerbis impiorum non timuit, quia firmatus erat supra firmam petram: frequenter enim secum commemorabat illud Apostolicum: Tribulatio patientiam operatur, patientia probationem, probatio spem; spes autem non confundit . Cumque in talibus filii degeneres processum  non haberent, consilium fecerunt in unum, ut eum morti traderent; aliquando enim eum sacco impositum in mari demergere disponebant, aliquando eum telis confodere, et aliquando Slauis uendere; sepius cerebro ipsius securibus compactis exstinguere moliebantur; sed Deus, cuius prouidentia in sui dispositione non fallitur, dissipauit consilia eorum, et dilecto suo dedit cum tentatione prouentum.

Sed cur hoc facere attentabant? Quia cum Deo erat spiritus eius, in rigore ordinis tenendo, et in omni religionis obseruantia, nec patiebatur eos per abrupta uitiorum discurrere; erat enim sancte religionis indeficiens imitator, ordinis ac sancte  institutionis admirabilis conseruator, uitiorum fortis exstirpator, uirtutum uerus amator; queque honesta et sanctimonie plena inuestigans et docens. Seuerus exstitit in correptione, sedulus in correctione, dulcis et humilis in hortatione, modestus in reddenda ratione; in sermone uerax, in iudicio iustus, in commisso fidelis. Infirmorum erat consolator, pauperum ac peregrinorum benignissimus procurator. Insistebat uigiliis, ieiuniis et continuis orationibus, curam sui gregis infatigabiliter agens, eumque, ut fidelis seruus talentum sibi creditum lucrifaceret, Domino suo iugiter precibus commendabat. Fratribus nocte quiescentibus, horas matutinales uigiliis anticipabat, Dominique misericordiam  pro eisdem deuotis gemitibus exorabat. In sermonibus suis, quibus fratres ad bene agendum instruebat, promptus erat ad lacrymas et ad lamenta, in tantum ut auditores suos sepius ad penitentiam et cordis compunctionem prouocaret, et cunctis liquido constaret diuinam illi semper adesse gratiam. Zelo ordinis animatus aliquando elatis et superbis rigidus erat, atque transgressores ordinis emendatoriam subire uindictam cogebat et ferre sententiam, nouerat enim quod pro tot esset rationem Deo redditurus, quot suo exemplo aut silentio a semitis iustitie sineret aberrare. Denique illos, qui obstinate mentis erant, nec ad ueniam  petendam pro suis excessibus inclinabantur, ipse eis formam humilitatis ostendens, ab eis ueniam contra regulam sue dignitatis postulabat.

In persecutionibus, que ei a discipulis suis et aliis inferebantur, constans erat et patiens, et uirtute patientie omnes uincebat. uirtus pietatis et misericordie in eo tantum abundabat, ut in illum peccantes, et post peccata ad ueniam redeuntes, cum omni hilaritate et modestia exciperet, et pro eorum excessibus uberrime fleret, Dominoque pro eorum conuersione gratias referret multimodas. Charitatem semper sectabatur, inuidias et detractiones detestabatur, uerbum inhonestum, siue uaniloquium, siue risus ineptos minime proferebat, uel ab ore alicuius audire uolebat. Sermo ei iugiter  erat de pace et concordia, et humilitate et mansuetudine, et de honore quo se fratres inuicem preuenire habebant. In orationibus frequens, in lectionibus assiduus, in deuotione exstitit precipuus. Horis quoque diurnis ac nocturnis, sine magno necessitatis articulo, nunquam abesse uolebat. Circa deuotionem in choro, psallentium, ac sacrum altaris ministerium animus eius sedulo uersabatur, et deuotiores in his tenerrime diligebat. Cilicio carnem suam usque ad diem mortis domabat, ipsamque spiritui seruire cogebat. Frugalem mensam habere uolebat, non propter corporis sui refectionem, cum mire esset abstinentie; sed propter pauperum et infirmorum refocillationem, quos paterno  fouebat affectu. In stratu suo nichil habebat, preter laneorum straminibus superpositum, aut pelles ursorum propter frigus expellendum, quando magis seuiebat hiems, nisi nimie infirmitatis molestia mollioribus eum indulgere membra cegisset: et sicut modicus erat ei uictus, sic et uestitus.

Monasterium S. Thome apostoli, in loco qui Paraclitus uocatur  , primus construxit et ordinem S. Augustini in eo transtulit, et transferendo obseruari instituit ac priuilegio domini Alexandri pape ibidem perpetuo obseruandum confirmari fecit. Nunc uero quia in laude uiri Dei utcunque a proposito digressi sumus, ad ea, que inchoauimus depromere, redeamus. Cuidam dysenterico, in uilla que Methelhuse ab indigenis dicitur, per uisum reuelatum  est, ut de cibo abbatis Wilhelmi gustaret et sanaretur a languore suo. Credidit homo ille sermoni, quem audierat, et misso nuntio citius ad claustrum, quod uoluit, petiuit et accepit. Cumque allatos cibos comedisset, cessante fluxu infirmitatis sue, statim per eosdem intus reformari meruit.

Quedam puella, de uilla uocabulo Nadweth, claustro uicina, magne infirmitatis tenebatur cruciatu; cumque per tres dies iaceret quasi corpus exanime, uitalisque calor tantum membris ipsius  inesse uideretur; circumsteterunt eam amici eius et cognati, lugentes eam tanquam defunctam. Mater autem puelle, Brigida nomine, quia multos dies et noctes duxerat insomnes super eam, faciendo uigilias, quarta die leui corripitur sopore; cumque obdormiret, uidit in somno mulierem, niueas uestes indutam, lecto egrotantis assistere, sibique talia dicere: »Molestaris, mulier, plurimum pro filia tua.« At illa: »Quid mirum? triduo enim sustinemus eam, iamiam migraturam: et ecce adhuc tempus superest.« Respondit altera: »Scito filiam tuam sanitatem posse recuperare uiteque augmentum sumere, si de cibo uel reliquiis abbatis Wilhelmi de Paraclito gustauerit.« His dictis, disparuit; mater uero puelle euigilans, omnia, que in somnis  audierat et uiderat, cunctis qui aderant exposuit. Consulunt illi monentis mandato parere, quia predictus abbas a multis sanctus habebatur, et uere sic erat, fulgente in eo gratia diuina.

Mulier igitur spe bone uisionis et consolatione suorum confortata, ad claustrum mobiliore properat gressu, et officialibus, quos extra ambitum claustri inuenit, uisionem, quam uiderat, ex ordine pandit. Nuntiatur ergo a fratribus abbati mulieris petitio, et retexitur eiusdem de filie sue remedio celitus manifestata uisio. uir Domini super afflictos pia semper gestans uiscera, tam matri quam filie compatiens, pisces, quos perticas  uocamus, et sorbitium, quod sibi fuerat preparatum, iussit mulieri  in nomine Domini impartiri, ut esset salus et remedium puelle, in discrimine mortis laboranti. Gauisa illa de munere, mox domum redit propere, et quod secum attulit sorbile ocius ori infudit filie. Quod cum tertio factum fuisset, et ad interiora miro laberetur rugitu, reuixit puella, et attraxit spiritum, et post paululum resedit, que fuerat quasi mortua; et cum accessissent ad eam sui, aperiens os suum, benedixit Deum et dixit: »Iam non moriar, sed uiuam, et narrabo opera Domini; confido enim in Domino, quod precibus et meritis Wilhelmi abbatis reddita sim sanitati.« Qui ad eam conuenerant, testimonium perhibebant ueritati de his, et scimus, quia uerum est testimonium eorum.

 Languebat quidam in uilla Anese  et desiderabat bibere aquam de fonte, quem abbas fecerat emundari et firmis clausuris signari; sed quia nullus ad eumdem fontem poterat habere accessum, nisi ad nutum illius, qui eum seruabat clausum, fecit ille abbati suum intimari desiderium. Accitus est igitur Fr. Ericus, qui supradicti fontis habebat custodiam, preceptumque est illi, ut de ipsius aqua egroto porrigat poculum. Cumque allatam gustasset languidus, mox cognouit quam saluber est gustus  eius; quia non tantum sitim suam exstinxit, sed etiam optate salutis gratiam contulit.

Quidam monachus Cisterciensis ordinis, Haquinus nomine, de claustro Esrome, tanta raucitate obtusi pectoris per multos annos anxiabatur, ut uix a circumstantibus eum discerni poterat, quid diceret. Cumque nullo antidoto potionis uel alterius artis, remedium sue infirmitatis inuenisset, incidit ei bonum consilium, ut ad azylum S. Thome de Paraclito declinaret. uenit ergo, et Patrem monasterii adiens, quid pateretur, querulo murmure exposuit, et cepit eum humiliter rogare, ut ob gratiam recuperande sanitatis manum gutturi suo imponeret. uir autem Domini, ad rogantem aliquantulum iucundatus, premisso signo crucis, tetigit guttur  suum, dicens: »Sanet te Filius Dei.« Et exauditus est pro sua reuerentia; nam monachus diuinum sibi sensit adesse auxilium; quia arterie anheli pectoris paulatim dilatabantur, et organum uocis diu amisse de die in diem reformabatur. Reuersus igitur ad domum, unde exierat, confirmabat fratres suos, manifestans omnibus, quoniam in Paraclito est senior, qui nouit homines curare; affirmans, quoniam hic est Wilhelmus abbas.

Quodam tempore, cum Wilhelmus a curia Romana rediret  , equus serui sui inter rupes Alpium lesus pedem, iter nullum facere potuit; de quo infortunio animo turbatus, exorauit Altissimum, ut propter merita sanctorum, quorum secum reliquias retulit, sanaretur equus ille. Finita oratione,  pedem equi dolore plenum manibus palpauit, palpando dolorem mitigauit: et ex illa hora sanatus est equus ille, inceptum peragens iter.

Quodam die, cum ad negotia domus exiret, equitauit quemdam roncinum  ; frater autem, qui cum eo ibat, considerans pulchritudinem equi et dispositionem membrorum ipsius, ait: »Proh dolor! quod talis equus non ambulat  .« Cui abbas: »Credisne quod poterit ambulare?« At ille: »Minime credo, quia senex est, et naturalem minime immutabit cursum.« Cui iterum abbas: »Modice fidei, quid dubitas?  potens est Deus facere eum ambulare quantum uobis placuerit.« Et hec dicens, cepit eum urgere calcaribus.  Ille uero soliti cursus oblitus, gressus faciebat planos, bene ambulando, quandiu uir Dei dorso eius insedit. Frater uero de uiso miraculo admiratione plenus, reuersus domum narrauit fratribus suis, que gesta erant in uia, quomodo Pater monasterii fecit roncinum ambulare; et mirati sunt uniuersi.

Quodam tempore lecto egritudinis incubuit, nimie infirmitatis detentus cruciatu; cumque de spatio sue uite dubitaret, nocte Dominica, grauiori infirmitatis agitatus stimulo, inuocauit dominam suam B. Genouefam, quam toto mentis desiderio amabat, ut sui memor Dominum pro eo precatura  accederet. Illa deuoti serui sui miserta, cum parum obdormiret, apparuit ei, stans a parte pedum lecti, in quo iacebat, et facie iucunda et alloquio dulci consolabatur eum, dicens: »Ne timeas, quoniam bonum Dominum habemus.« Ille ex hilaritate uultus eam agnoscens, cepit gratias agere uenienti, inquirens, quis esset Dominus ille. Cui illa: »iehsu Filius Dei.« uir autem Domini audiens Filium Dei nominari, quantum sopor sinebat, exsultabat uberius, et post paululum euigilans, et sentiens se sanitati precibus S. Genouefe uirginis restitutum, benedixit Deum, qui non derelinquit sperantes in se , sed in sanctis suis semper est mirabilis . Multa quidem et alia per eum Dominus operari dignatus est miracula, que non  sunt scripta in libro hoc, quia uel propter negligentiam obliuioni tradita, in memoria non habentur, uel quia sanctitati eius detrahentibus incredibilia uidebantur. Nunc autem ad gloriosum eius transitum stylus reflectatur, et quo tempore et qualiter de hoc mundo migrauit ad Dominum, breui sermone referri debet.



CAPUT u. Felix sancti obitus et signa future glorie eius pregressa ac secuta.

Ante septem annos sui transitus de hoc mundo ad Patrem, nocte quadam, per uisum uir quidam decorus aspectu, ueneranda canitie, uenusta facie, astitit ei et dixit: »Septem dies uiues.« Ille de uisione sua plurimum sollicitus, sed Spiritu Domini  plenus, septem dies incolumis transiens, interpretatus est per septem dies septem hebdomadas, uel septem menses, uel septem annos, quod uerius erat, designari, sicut rei exitus comprobauit. Castigans igitur corpus suum et in seruitutem redigens , quanquam Dominum Deum tota mentis deuotione prius dilexerat, ac mandatis ipsius iugi obseruatione inheserat, ab illo tamen tempore usque ad finem uite sue, ita carnem suam cum uitiis et concupiscentiis crucifixit , ut anteacta uita, respectu uite subsequentis, delicata fuisse crederetur ac uoluptuosa. Quis enim eum sine lacrymis maxillas eius rigantibus orantem uidit? Cumque in altari diuina celebraret, sacrum mysterium  offerens Deo, sic inflammabatur, sic lacrymabatur, ueluti presentes Domini in carne aspiceret passiones. Longum est itaque uerbis exprimere, quantis uigiliis, ieiuniis et orationibus assiduis se ipsum afflixerit, et in holocaustum Domino preparauerit. Adiecit adhuc Dominus famuli sui tentare patientiam, et tanquam aurum in fornace probare, ita corpus eius ulceribus repleuit, ut a planta pedis usque ad uerticem non esset in eo sanitas . Ille sciens, quia uirtus in infirmitate perficitur, omnia patienter sustinuit, et ait: »Si bona suscepimus de manu Domini, mala autem quare non sustineamus?«

 Interea septem annis mira abstinentia et carnis mortificatione fere transactis, cum Quadragesima a cunctis fidelibus, sacra deuotione obseruanda adueniret, uir Domini sedula mente meditans nouissima sua et agonem sui finis, licet diem et horam sue resolutionis adhuc ignoraret, terminum tamen, qui preteriri non poterat appropinquare sciens, quotidie, cum summa cordis contritione et lacrymarum effusione et magna reuerentia, sacrificia Domini nostri Iesu Christi celebrabat, ac sacrosancta ipsius corporis et sanguinis participatione se premuniebat. Quarta feria, que Cenam Domini precedit, pausante eo in sua camera cum quibusdam fratribus, qui colloquendi gratia ad ipsum conuenerant. Conquestus est prior sibi et ceteris  fratribus, se nunquam grauiorem noctem sustinuisse. uir autem Domini e conuerso respondit: »Meliorem ac delectabiliorem noctem nunquam me recolo habuisse, quia uidi Dominum meum Iesum Christum; duo alii cum eo erant et ego tertius, cum quibus ineffabiliter sum delectatus.« Ad hec prior inquit: »Forte, Pater sancte, Dominus in hac uisitatione uos ad se uocare uenit, sicut uobis promisit antequam partes Dacie intraretis.« Ad responsa prioris suspirans, et perfundens fletibus ora, ait: »Fiat mihi secundum uerbum tuum .«

Postera die, que Cena Domini appellatur, ad altare diuina celebraturus accedit, et absolutione super discipulos solito more facta, et iisdem de manibus  ipsius communicatis, missaque celebrata, Christum in pauperibus suscepturus, cum ceteris fratribus progreditur, et mandatum cum ipsorum magna deuotione peragit; quo peracto, ultimam cenam cum discipulis suis sumpturus ingreditur, Dominicum in hoc imitatus exemplum. O felix cena, que tanti Patris magis est illustrata presentia, quam deliciis refectionis ditata! Quis uerbis queat referre, quam hilaris uultus, quam iucunda facies omnibus a sancto uiro est ostensa, qui illi conuiuio interfuerunt? Iam in uultu ipsius miro modo quoddam futuri gaudii presagium demonstrabatur, quod ex abundantia letitie, que in ipso ultra solitum cernebatur cognosci poterat. Iam diuina  misericordia locum habitationis sue, sibi ad cenandum preparatum intrauerat; iam Spiritus sanctus totus interiorem hominem ipsius repleuerat, et uelut sponsus in thalamo , sic in cubiculo cordis sui requieuit; iam demonstrabatur in carne ipsius, oculis corporeis subiecta, quanto exsultationis gaudio anima eius in Domino Deo suo exsultauit, ob future retributionis glorificationem, quam ei Dominus dare disposuit, sicut cuidam discipulo suo honeste conuersationis uiro, nomine Gerardo, ante duodecim annos et eo amplius, per uisionem reuelare dignatus est.

Quadam nocte predicto canonico in suo lecto quiescenti, quidam maturus etate sic intonat: Surge, sequere me. Quem secutus, ad ignota loca  deducitur tandem in quamdam planitiem, ualde speciosam et floribus amenam, uenientes, domum mire magnitudinis, marmoreis lapidibus constructam, subeunt. Quanta autem claritas, quanta odoris suauitas, quam mira iucunditas illi domui inerat, lingua uidentis exprimere non suffecit: sedes autem in ea locata erat gemmis pretiosis et auro purissimo adornata, et in medio sedis corona aurea posita, lapidibus pretiosissimis decorata, sed adhuc imperfecta; in circuitu autem sedis erant quatuor uiri, in albis sedentes; laminas aureas cum lapidibus pretiosis ad perfectionem corone componentes. Cumque iam dictus frater, admiratione plenus et ueluti in exstasi raptus, ostensa sibi tacitus considerabat, ductor suus affatur eum his uerbis: »Scis,  cuius est hec sedes uel corona?« Illo negante se scire, ait: »Hanc sedem abbas uester in tempore sue conuersionis a seculo ad Dominum promeruit, quando domos et diuitias et huius mundi gloriam pro Christo reliquit, et se ipsum abnegauit, tollens crucem suam sequendo Redemptorem; corona uero cum perfecta fuerit multis tribulationibus et diris persecutionibus, quas pro ordinis obseruantia uiriliter sustinuit et adhuc sustinebit, coronabitur, implebiturque in eo, quod Iacobus apostolus dicit: Beatus uir qui suffert tentationem, quoniam cum probatus fuerit, accipiet coronam uite, quam repromisit Deus diligentibus se .«

Postquam surrexit a cena uoluit lauare pedes discipulorum suorum; sed tactus grauissimo dolore  lateris, non est permissus. Residens ergo sic orabat: »Domine Deus, in omnibus et per omnia  fiat uoluntas tua , qui es benedictus in secula . Illumina faciem tuam super seruum tuum  et saluum me fac, et non confundas me ab exspectatione mea: ne proiicias me in temporibus senectutis; cum defecerit uirtus mea, ne derelinquas me .« Perseuerante itaque infirmitate et magis ingrauescente, cubatum deducitur; residuum diei et medietatem noctis subsequentis cum magno cruciatu sufferens. Postea, quia in eo gratia diuina uacua non fuit, dolor ille sedatur, et leni febre corripitur: cumque uiribus corporis cepisset destitui, in uigilia Pasche, fratres, qui  ad eum uisitandi gratia conuenerant, rogauerunt cum, ut sibi prouideret et sacra unctione perungeretur. Quibus ita persuadentibus, inquit: »Non est mihi, ut putatis; nichil doloris, nichilque debilitatis in corpore penitus sentio. uellem mihi lectum in choro fieri, ut future noctis Dominice resurrectionis ministerio interessem.« Quibus respondentibus, se canentium uoces nequaquam sufferre posse, intulit: »Faciamus ergo, quod melius est.« O ueneranda tanti uiri circa cultum diuini obsequii immutabilis deuotio, que nec alicuius rei euentu, nec tanti defectus incommodo potuit minorari.

Illo autem sic laborante, assignati sunt fratres, qui in uigiliis excubantes custodirent eum. Sancta igitur nocte Dominice resurrectionis, uir Dei de suo  transitu sollicitus, unum de sibi astantibus aduocans, dixit: »Scis, fili, quia noua aduenit solemnitas, cuncto populo ueneranda, debemus ideo nouis indui uestibus. Affer mihi uestem quam habes, ut illam induam.« Intelligens ille, de qua ueste loqueretur, attulit ei cilicium nouum, et submoto ueteri, uestiuit eum nouo. Cumque in magno foret defectu, a custodibus suis iterum admonetur, ut sacri olei liquore frueretur. Quibus ista persuadentibus respondit: »Prestante Domino nostro Iesu Christo, lucem exspectabo.« Interea conuentu gloriose noctis uigiliis et laudibus insistente, cum tertia lectio finem accepisset, et tertium responsorium inchoatum fuisset, cum transisset Sabbatum; unus ex custodibus festinanter accurrit, indicans eum cito migraturum.  Depulsa noctis caligine, aurora sacre lucis tunc rutilabat, quam uir Dei se promiserat exspectaturum: cumque illud responsorium cantaretur, ut uenientes ungerent Iesum; prior accitis aliquibus fratribus chorum exiuit, ferens secum sacri olei liquorem, quo uenerabilem Patrem iam agonizantem perungeret. Quibus aduenientibus hoc solum sanctus Dei sepius replicabat: »Cito, cito.« Unctione expleta, depositus est in cinerem et cilicium, ut secundum Martini doctrinam in cinere et cilicio Christianus et uerus Catholicus moreretur. Quo facto pretiosam resolutus in mortem emisit spiritum, octauo Idus Aprilis, anno ab Incarnatione Domini 1202  , etatis sue anno nonagesimo octauo,  postquam uero curam Dominici gregis suscepit quadragesimo  .

Sic illa anima, a carnis ergastulo egressa, de tristitia ad letitiam, de labore ad requiem, de mundo transiuit ad Dominum. Spirituales autem filii uenerandi Patris corpus cum hymnis et canticis, cum gemitibus et lacrymis in sanctam transtulerunt ecclesiam, collocantes illud in medio choro. Quibus in sedibus suis receptis, Te Deum laudamus incipitur, et matutinales Laudes resurrectionis Dominice, lacrymosis uocibus canentium, debita tamen ueneratione explentur. Quam sit mirabilis Deus in sanctis suis, lector, animaduerte: quia nec uita istius uiri fuit sine gloria, nec mors sine gratia, sed in conspectu Dei multum pretiosa: illo enim  die suscepit eum Dominus in paradisum, quo idem Dominus uictor ab inferis surrexit; et qui solemnia Dominice resurrectionis cum magno tripudio sepius celebrauit in terris, eodem die cum debito honore angelicis est associatus choris. Altera die Pasche sepultus est ante altare Sancti Thome apostoli, quod ipse construxerat; domino abbate Turchillo ecclesie Beate Marie de Ersom, cum monachis suis, obsequium funeri eius impendente, et  sacerdotibus ac clericis multisque aliis cum magna deuotione accurrentibus, ut ipsius exsequiis interessent. In quo loco Dominus noster iehsu Christus ad laudem et gloriam sui nominis, per gloriosi confessoris sui suffragia, usque in hodiernum diem innumera prestat beneficia, his qui ex toto corde querunt illum, cui est honor et gloria, per infinita secula seculorum. Amen.

O quantus erat luctus omnium! quanta precipue lamenta discipulorum, qui licet de tanti Patris glorificatione certi haberemur, eius tamen orbati presentia, humano more tristabamur. Dies festi nostri conuersi sunt in luctum, et sabbata nostra in lamentationem: licet gaudendum nobis esset, quod  quem doctorem habuimus in terris, intercessorem haberemus in celis, si mens doloris rationem admitteret. Sed benedictus Deus, qui tristitiam nostram conuertit in gaudium : nam post transitum Patris nostri iuuenes nostri uisiones uidebant et seniores nostri somnia somniabant, per que certi eramus quod Dominus in breui sanctum suum esset mirificaturus.

Erant duo iuuenes de familia ipsius sancti, in diuersis constituti regionibus, qui in ipsa hora sui transitus de hoc mundo, in uisione uiderunt quomodo ad gaudium transiuit angelorum; et licet eorum aliquantulum diuersa est uisio, utraque tamen plena fide relatione digna est et memoria. Alter istorum Nicolaus nomine, in Teutonibus partibus  in ciuitate Hildesheim studio litterarum operam dabat: hic eadem hora, qua uir Dei glebam sui corporis celum ingressurus deposuit, uidit per uisionem quamdam personam sibi ignotam, stola candida amictam, celum conscendere; et sicut in picturis solet fieri, in quibus Domini ascensio memoratur, totus infra nubes susceptus depingitur, tantumque pedes ipsius apparent, sic et iste sanctus infra nubes candidas susceptus est, tantumque pedes eius et uestimentorum extremitates uidebantur. Cumque ille in celum fixis luminibus uisa admiraretur, astitit ei uir quidam dicens: »Quid admiraris aspiciens in celum; hic homo assumptus in celum, abbas uester est, qui in patientia uicit persecutiones seculi; nunc autem coronatur, quia  fideliter uixit in mandatis Domini.« Expergefactus ille, et per uiam ductus ad monasterium unde apostatando recesserat, rediit, atque offerens se emendationi, predictam uisionem omnibus intimauit.

Alteri supradictorum, Godmundo nomine, in claustro, quod Sora dicitur, commoranti, glorificati hominis talis ostensa est uisio. Appropinquante diluculo Dominice resurrectionis, aspiciebat in uisu, pene uigilans, multitudinem angelorum, predulci  suauitate canentium; inter quos duo angeli ineffabili claritate fulgidi, quemdam etate maturum, sacerdotalibus uestibus decoratum, a dextris et a sinistris sustentabant, brachia ipsius humeris suis, tenentes innixa, et ad celum usque progredientes. Hos sequebatur diabolus, non minima demonum furentium atque stridentium stipatus caterua. Sanctis uero angelis in celum receptis, ille hostis antiquus, dolenti similis, uia qua uenerat cum suis remeabat; quidam autem demonum lento sequebantur gradu, claudicando incedentes. Ille qui hanc uisionem uidebat, audacior factus, uni eorum, qui tardior ceteris ueniebat, ait: »Adiuro te per Filium Dei, ut indices mihi que sunt hec que uidi.« Ille interrogantem se torua facie et obliquo oculo  intuitus, respondit: »Si scire uis, abbas uester Wilhelmus de mundo est sublatus, et tanto obsequio angelorum in celo deportatus; nos autem uenimus ut aliquid iuris nostri in eo haberemus; sed uiolentiam ab angelis passi, frustrati sumus a proposito nostro.« Mane prima Sabbati surgens predictus iuuenis, magistro suo et omnibus qui cum eo erant uisionem suam exposuit; qui respondentes dixerunt: »uere credimus, quod iam dormitionem accepit, et in pace factus est locus eius.« Tandem reuersus ad domum nostram, eadem nobis ex ordine intimare curauit, et suscepto religionis habitu ibidem Deo militare cepit.



CAPUT uI. Miracula post transitum S. Wilhelmi.


Saluator noster iehsu Christus, uolens dilectissimi confessoris sui Wilhelmi, quem stola immortalitatis post mortem uestiuit in celis, in conspectu filiorum hominum insignia reuelare uirtutum, dedit ei potestatem, super infirmos uariis languoribus, faciendi opera que ipse fecit, et maiora horum; ut collaudent multi sapientiam eius, et usque in seculum non deleatur, et non recedat memoria eius, et nomen eius requiratur in generatione et in generationem. Cepit igitur seruus Dei, postquam dormiuit, cum patribus suis, primo inter incredulos et emulos suos, quasi stella matutina in medio nebule, paulatim rutilare miraculis; ut mendaces  ostenderet, qui maculauerunt illum et detraxerunt sanctitati eius, blasphemantes nomen eius. Postquam autem clarificatus est apud proximos suos, cepit ad laudem et gloriam nominis eius, qui cunctos condidit sanctos, quasi sol refulgens in meridie, longe lateque maioribus et crebrioribus coruscare prodigiis; unde a quatuor plagis terre factus est concursus populorum, cernere cupientium, que per eum fiebant mirabilia. Demonia ab obsessis corporibus effugabat, paralyticos sanabat, cecis uisum restituebat, claudis gressum, surdis auditum, mutis loquelam, contractos ac propriis genibus repentes in statum erigebat debitum, leprosos mundabat, mortuos suscitabat, et semimortuos a faucibus ipsius mortis ad uitam reuocabat;  et non tantum homines, sed et animalia sanabat, quemadmodum multiplicabat Deus misericordiam suam cum illo; uenti turbines suos ad inuocationem ipsius nominis cercebant, et maria ab amaritudine quiescebant. Sed his breuiter commemoratis, ueniamus ad miracula, que uel audiuimus, uel uidimus in ciuitate Dei nostri, id est in Paracleto, ubi requiescit gloriosus confessor Dei Wilhelmus.

Cum adhuc esset abbas Wilhelmus in corpore corruptibili, laborans senio, duo dentes ex capite eius auulsi sunt; quos committens fratri Saxoni, dixit: »Habe custodiam horum dentium penes te, et noli illos amittere.« Fecit ille quod rogatus fuerat, hesitans intra se cur hoc ei mandatum dedisset. Postquam autem tulit eum Dominus de medio,  discipuli eius, qui superstites erant, in memoriam tanti Patris, aliquid de rebus uel uestimentis eius sibi impertiri optabant; inter quos adfuit sacrista, Brixius nomine, conquerens se nichil de rebus ipsius accepisse, preter mitram pelliceam, quam solitus erat gestare in capite. Cui sic conquerenti, frater cui dentes commissi fuerant, respondit: »Dabo tibi donum non paruum, imo magnum, margaritam pretiosam, scilicet dentem Patris nostri, qui te in uita sua dilexit non singulariter solum, sed specialiter unum.« Et hec dicens, tradidit dentem. Ille pro collato sibi munere gratias agens multimodas, susceptum dentem, prout decuit, in magna habuit ueneratione. O quanta Deus mortalibus  per hunc dentem postmodum contulit beneficia, que si scriberentur, mens infirma credere nequaquam acquiesceret.

Erat tunc temporis in claustro quidam scholaris, Grimolfus nomine, fere quindecim annos ab ortu habens, morbo laborans caduco. Quodam die, cum in terram predicto morbo elisus uolutaretur spumans, superuenit abbas Richardus, uiri Dei successor: et misericordia motus super eum, dicit secretario qui secum uenerat: »uides quam miserabiliter cruciatur clericus iste? uade ocius, et dentem Patris in aqua laua, et ipsam aquam ori eius infunde, ut probemus quid uirtutis habeat in se dens ille.« Obtemperans precepto abbatis, sibi iniunctum impleuit; cumque salutiferum liquorem  ori laborantis infundere uellet, non potuit, quia dentes ad inuicem tenebat compressos. Arripiens igitur cultellum fauces illius disiunxit, infundens ori eius aquam allatam; quam cum gustando absorbuisset, cepit fremere et gemere, sicut si bullientem olei liquorem sumpsisset; post paululum tamen requieuit, quasi in extasi raptus. Transactis aliquibus horis diei, reuixit spiritus eius, et resurrexit sanus; de reliquo uero morbus ille eum non tetigit, neque contristauit, nec quidquam molestie intulit. Hoc initium signorum fecit seruus Dei post transitum suum, in conspectu discipulorum suorum, et manifestauit gloriam suam. Eamdem consecutus est misericordiam Sueno filius Tolph, morbo laborans simili.

 Manifestauit iterum S. Wilhelmus gloriam sanctitatis sue in uilla Frisleuen  ; manifestauit autem sic: Erat inibi mulier quedam, obsessa demone pessimo; que omnibus ad se consolationis causa accedentibus secreta cordis detegebat, exprobrabat peccata, prout suggessit ei inimicus. Diaconus, qui erat in uilla illa, uenit ut inuocaret super eam nomen Dei sui, et eiiceret demonium. uidit mulier diaconum ad se intrantem, et concitata ad contumelias, exclamauit: »Diacone, ad quid uenis? Sta foris. Non es dignus ut intres sub tecto meo. Quis es, bene noui, et facta tua, habens scientiam uiarum tuarum. Tu es qui pauperis mulieris gallinam furabaris, et deplumabas, et plumas cum pennis subtus una sepe abscondebas, et eamdem  in cena edebas, putans furtum tuum me latere. Recede a me, pessime, recede: longe sit a me benedictio tua.« Diaconus de sibi obiectis confusus, tristior quam aduenerat in domum suam est reuersus, obiecti criminis conscius. Conuersus quidam de familia et de domo ipsius sancti, in eadem uilla existens mansionarius, predicte mulieris detestatus insaniam, uenit ad claustrum, et petiit sibi dari aquam, in qua dens sancti uiri lotus esset. Petiit et obtinuit, et reuersus obtulit illam mulieri ad bibendum: bibit, et, expulso spiritu immundo, salua facta est ex infirmitate sua. Postea non multo elapso tempore, altera mulier in eadem uilla arrepta est a demonio, et simili curata est medicamine.

Iter faciente fratre Saxone, dum transiret Metheluse,  homines illius uille clamabant ad eum dicentes: »Domine, si quid potes, adiuua nos, misertus nostri.« Quos cum interrogaret quid haberent et quid sibi uellent fieri, responderunt: »Est hic mulier Hestrith nomine, que habens nimium appetitum edendi radices olerum, ingressa est hortum suum, et cepit eas ab humo effodere, et effossas auide corrodere; quod cum fecisset statim insiluit in eam spiritus malignus, uehementer discerpens eam: et ecce eam ligatam tenemus, ne se ipsam interficiat ac pueros suos strangulet; uirgis eam cedimus et maiora flagella minamur, sed in hoc non proficimus, imo magis penam pene accumulamus.« Commotus ille super infortunio mulieris, iussit sibi  aquam exhiberi, quam dente S. Wilhelmi, quem sibi retinuerat, consignans et in ea tingens, inuocato nomine sancte Trinitatis et ipsius sancti, dedit eis ut auferrent, ac furenti porrigerent mulieri. Cumque oblatam bibisset aquam, mox hospes improbus, uim sacri liquoris non sustinens, domicilium quod occupauerat reliquit inuitus, mulierque sensum recepit pristinum. Frater uero supradictus post paululum reuersus, declinauit ad domum mulieris, ut uideret qualiter se haberet; inuenit eam sane sapientem et laudantem Deum in sancto suo, qui fecit misericordiam suam cum illa.

In eadem uilla uxor Wideri erat grauida: impletum  est tempus illius pariendi; sed pre difficultate partus parere non poterat. Torquebatur misere, laborans partu, sed non parcens; languens, sed non moriens. Talibus cruciatibus afflicta, omnibus suis fit causa doloris. Interea intra matris claustra infans priuatur uita, et fit infelicis matris uterus misere prolis tumulus; iacet funus in funere, mortuum in moriente, ante subtractum quam uisum, ante sepultum quam natum. uir autem ipsius, pro morte mulieris sue anxius, huc illucque discurrit, omnes circumuenit, si quid remedii moribunde mulieri posset reperire. Tandem uenit ad claustrum, sacristam inuenit, inquirit ab eo si aliquid consilii, scripto uel medicina, nouit contra tam miserum casum. Cui sic interroganti respondit: »Non est  opus medicina uel scripto in tali articulo, sed Dei et sanctorum suffragio; si fidem adhibueris, credo me ei antidotum posse conferre salutis. Lauabo dentem S. Wilhelmi in aqua, quam ei deferes ad bibendum: si crediderit se eius meritis posse liberari, post gustum illius euadet periculum mortis.« Fecit quod promisit, et instructum bene in fide cum potu salutifero remisit ad propria. Cumque domum reuersus fuisset, quod attulit infudit ori mulieris, pre dolore morti iam proxime, et egreditur. uix eo egresso foras, et liquore sancto ad secreta mulieris decurrente, peperit fetum putridum. Quod cum uidisset, resumpto spiritu, exclamauit: »Si sic mihi futurum erat, quid necesse habebam concipere. Attende, Domine, et uide si est  dolor ut est dolor meus , sed gratias tibi ago, qui me meritis sancti confessoris tui Wilhelmi a periculo mortis liberasti.« Audientes uicini quod factum fuisset cum illa tale miraculum, congratulabantur ei, dantes laudes Deo et S. Wilhelmo non minores pro secundo miraculo quam pro primo.

Quodam tempore, dum frater Saxo iam sepe nominatus uenisset Willike, et se in hospitium recepisset, intrauit quidam demoniacus, furens et frendens. Hunc tanta uexabat dementia, ut sepius habitatione relicta inter bestias quasi bestia uiueret. Ex ingressu ipsius tota turbatur familia, timens insultum eius. Furentem intuitus frater, dixit: »uis comedere?« Cui ille subsannando et debacchando respondit:  »Tu comede.« Respondenti sic iterum ait: »uis bibere?« et precepit sibi aquam ministrari. Cumque mora fieret in allatione aque, accepit serum, quod in promptu erat, et intingens in eo dentem S. Wilhelmi, porrexit furioso. Cumque biberet, factum est in ore eius dulce sicut mel: unde datori suo ait: »Bonum est quod mihi dedisti; peto ut des amplius.« Et cum bibisset secundo et tertio, expulso spiritu phantastico, compos sui effectus est. Secundo die sequebatur eumdem fratrem ad claustrum, magnificans Deum, et gratias exsoluit liberatori suo Wilhelmo, docens omnes experimento sui, quia potens est et sanctum nomen  eius . Quodam tempore, cum D. Petrus Roschildensis episcopus, frater noster  apud nos esset, et in uespere ad cenam discubuisset, famuli eius, qui inferebant ea que ad refectionem erant necessaria, nuntiauerunt ei dicentes: »Benedictus sit Deus, quia iam uidimus oculis nostris cereum ardentem, tanquam faculam de celo, supra sepulcrum S. Wilhelmi descendere et tectum ecclesie descendenti peruium iter facere.« Intrauit unus post alium eiusdem uisionis nuntius. Tunc uenerandus sacerdos, luminibus erectis in celum, benedicens Deum, sic orsus est loqui: »Nisi quia potens est Dominus, quod et quantum uult et quomodo uult magnificare et glorificare, uix possum adhibere fidem miraculis, que ad quorumdam sepulcra referuntur  facta, quorum uitam et conuersationem in carne existentium cognoui; sed nullus scrupulus dubietatis cordi meo inheret de uirtutibus que ab isto sancto fiunt, cuius uitam tam probatam in omnibus esse perpendi, ut uix aliquis cordis eius contritionem aut compunctionem, mentis humilitatem, conscientie puritatem, ad amicos et inimicos magnam caritatem et ad pauperes in maxima paupertate eximiam largitatem, sufficiat admirari: laudabo igitur nomen eius assidue, et collaudabo illud in confessione, quoniam stabilita sunt bona illius in Domino, et ipse erit ei merces eterna.«

Quedam mulier, pauper rebus, sed fide diues, presentauit se sepulcro S. Wilhelmi, gratiam sanitatis  ab eo postulatura; que uentrem, sicut uidimus, adeo inflatum habuit tumoris magnitudine, ut uix trium ulnarum cingulo cingeretur. Fratribus ad refectionem euntibus, illa accepta licentia ad sepulcrum uiri Dei lacrymis et orationibus insistebat: ipsis sumentibus cibum corporalem, ipsa reficitur cibo spirituali: nam illo hore spatio curata est ab infirmitate sua, ueluti sibi oranti confessor Domini respondisset: Mulier, magna est fides tua: fiat tibi sicut uis . O quam firma fides infirme! quam meritoria! quam cito remunerata! Fratribus ad ecclesiam reuersis, in gratiis agendis, ita tenuis et gracilis est inuenta, ut uix eadem crederetur, nullum retinens uestigium tumoris siue inflationis. Interrogata si aliquam ruptionem intrinsecus uel  extrinsecus sustinuisset, per quam humor noxius uel sanies defluxit; negauit se aliquid ruptionis uel doloris in sui curatione sensisse, sed tumorem sedatum fuisse, sicut placuit ei, qui eam sanam fecit. In memoriam huius facti, et ad augmentum fidei aliorum, suspensum est cingulum, quo usa fuerat, habens longitudinem superius positam. Compulsantur igitur signa, et dantur laudes Deo, et glorificatur ab omnibus in miraculo, quod pro sui famuli  fecit merito. Multiplicantur de die in diem prodigia; non deficit, sed augmentatur in domo Dei lecythus olei, sudat alabastrum unguenti, fragrat celestis odor balsami, concurrunt turbe languidorum, et consequuntur premia beneficiorum.

Quante sanctitatis memorabilis Pater noster S. Wilhelmus in uita sua exstiterit, subsequentium ueluti et precedentium miraculorum declarabunt prodigia: ut enim pietatis sue multimoda beneficia frequenter et in publico indigentibus exhiberet, sepius fratribus et aliis per uisiones conquestus est, se in arcto loco concludi, eo quod in medio choro modice ecclesie, ex lignis fabricate, tumulatus esset, paucorum preter fratres receptibilis, ideoque neque eis prodesse, neque aliis se posse conferre  optate sospitatis gratiam, quandiu ibidem arctaretur et accessus hominum prohiberetur. Igitur dum in septimo anno, postquam requieuit a laboribus suis, sanctuarium noue et latioris ecclesie ex tegulis constructum consummaretur, et chorus fratrum in eo disponeretur, separatus longe a mausoleo uiri Dei, ligneaque ecclesia peregrinis et infirmis undequaque aduentantibus ad orandum relinqueretur, in uigilia ascensionis Domini tanta multitudo populi conuenit, ut ipsa ecclesia repleta uix tota curia alios capere posset: tunc a uespera usque ad missam subsequentis diei, quatuordecim facta sunt miracula; proxima uero Dominica quatuor, in festo uero Pentecostes omni die quatuor uel quinque.

 Succedente uero festo B. Bostulfi abbatis, quod colitur octo diebus ante festum S. Ioannis Baptiste, cum maius altare in honore B. Thome apostoli a uenerabili Roschildensi episcopo Petro dedicaretur, tot et tanta fiebant mirabilia, ut nullus ea referre sciat, preter illum, quem nichil latet: in uia enim, per quam ueniebant; et in silua longe a monasterio, ubi sederat uel deambulauerat seruus Dei, sanabantur egroti. O quantum gaudium et exsultatio tunc fuit in omni populo, uidente magnalia et mirabilia Dei, que operabatur per sanctum suum. Resonabat ecclesia, resonabat et curia, resonabat et silua in uoces laudantium et dicentium: Hec est dies quam fecit Dominus, exsultemus et letemur in ea . Reddidimus et nos pensum seruitutis  nostre, cantantes et psallentes in corde et ore Domino , quoniam bonus, quoniam in seculum misericordia eius , et quoniam uisitauit nos Oriens ex alto et erexit cornu salutis nobis in domo Dauid pueri sui . Tunc recordati sumus uerborum ipsius, quibus consolabatur nos in uita sua, conquerentes de paupertate nostra; dicebat enim nobis: Patientes estote , quoniam adhuc uisitabit uos Deus in salutari suo  , et replebuntur horrea uestra saturitate , et erit locus iste ualde gloriosus.«



CAPUT uII. Alia S. Wilhelmi miracula.

Quedam mulier de Kopmanhauen  , Olaua nomine, ab infantia oculos habuit dolentes, propter quam causam cecitatem incurrit: audiens hec famam sancti uiri ubique celebrem, uenit ad sepulcrum eius, lacrymis et orationibus postulans, ut lumen recipere mereretur. Petiit, et obtinuit quod uoluit; nam dum orationi insisteret, aperti sunt oculi eius, ita ut clare uideret omnia. In uigilia Pentecostes iuuenis uiginti annorum, paralysi dissolutus, et omni membrorum officio destitutus, ad tumulum S. Wilhelmi manibus aliorum apportatus,  deponitur; rogatur custos sepulcri ut exhibeat illi paralytico salutarem liquorem, scilicet aquam in qua dens S. Wilhelmi lotus erat; qui satisfaciens precibus rogantium, dedit aquam medicinalem, qua gustata, infirmus officium membrorum recipit, omnibus articulis ad debitum usum consolidatis.

Quedam mulier de Bardeleue, Reginalda nomine, ab utero matris sue egressa fuerat ceca. Sicut tenebre eius ita et lumen eius; lumine carebat oculorum, sed lumine uigebat cordis. Unde in fide radicata et fundata, sciens quia prope est Dominus omnibus inuocantibus eum in ueritate , ducatu fratris sui ad S. Wilhelmum peregre profecta est. Quo cum peruenisset, nocturno tempore cepit uigilias in ipso cemeterio facere. Cumque  resideret et requiesceret a labore suo, horror grauis inuasit eam, et timor et tremor uenerunt super eam; unde quasi in extasi facta, supra pedes suos erigebatur, et manibus miros faciebat plausus: post paululum ad terram relabitur, iterumque erigitur. Cumque sic sepius impelleretur, frater ipsius, sciens eam concepta prole esse grauidam, timuit ualde, ne abortiuum faceret, uel quod in utero portaret pro tanta laboris magnitudine suffocaret; unde conuersus ad Dominum et ad sanctum eius, pro ea cepit humiliter deprecari. Quia uero oculi Domini sunt super iustos et aures eius in preces eorum , infans conseruatur in utero, et mulier illuminatur uiri Dei merito; nam nox eius  uersa est in lucem, et sub ipsius temporis tenebris tenebras amisit oculorum.

Andreas, sacerdos de Zunthe, diutino labore oculorum periclitabatur, et timebat se lumen oculorum amittere et continue noctis tenebris subiici. Corde igitur contrito et spiritu humiliato, ut has tenebras euadere possit, ad S. Wilhelmum se spondet profecturum. Habens igitur spem recuperande sanitatis, et sciens quia stulta et infidelis promissio displicet Deo, iter aggreditur, uotum suum completurus.  Et quia uirtus sancti erat ad sanandum eum, in uia qua ueniebat, remota caligine, oculi sui ceperunt clarescere, et uisum amissum recuperare. Perueniens ad sepulcrum uiri Dei hoc miraculum omnibus pandit, benedicens Deum, qui dedit eis talem patronum in salutem populi sui.

Ante quinque dies festiuitatis B. Ioannis Baptiste, ciues Roschildenses profecti de ciuitate sua uenerunt ad S. Wilhelmum. Hos comitatus est quidam mutus, mercenarius bonus, Ketillus nomine, Normannus natione; huius linguam Satanas ligauerat undecim annos, nec quidquam loqui poterat. Postquam ecclesiam ingressus est conturbauit eum spiritus, et elisus concidit in terram. Resurgebat sepius, sed gradu instabili stare non ualebat; uertebat  se in latera, et uolutabatur de loco ad locum; corruebat in faciem suam, allidebatur ad petram, quocunque impetus eum ferebat: casu frequenti lesus, multumque discerptus, uestes suas proiiciebat; malo suo uenisse uidebatur, quia insanire putabatur, quem sic uirtus diuina sanare disponebat. Nocte Dominica matutinis fere decantatis, solutum est uinculum lingue eius et loquebatur recte magnificans Deum. Accurrit populus ad pium et gloriosum spectaculum, tam gaudio plenum quam admiratione dignum. Accurrunt Roschildenses, ut uideant Ketillum loquentem, quem diu nouerant obtumescentem; tandem presentatur fratribus et ante priorem sistitur; cui interroganti unde esset et quomodo loquelam perdidisset, respondit: »De  Noruegia sum oriundus, ante undecim annos obdormiens in campo, perdidi loquelam: obdormiui sanus, euigilaui mutus.« Hec eo referente, quedam matrona nobilis, apud quam fuerat hospitatus duobus annis, perhibebat testimonium uerbis eius, cum aliis multis, qui conuenerant ad diem festum.

In die S. Nicolai uenit ad nos quidam rusticus de Lucethorp cum filio suo surdo et muto habente annos duodecim. Hunc pater deputauerat custodem pecorum suorum, qui, ut mos est pastoribus, iacens in quodam monticulo, obdormiuit; cum autem surrexisset a graui somno, surdus factus est et mutus. Rogauit nos pro filio, ut sancti admitteretur sepulcro; roganti assensum prebuimus; custos  uero sepulcri accipiens dentem S. Wilhelmi, in aquam misit, eamdem auribus et ori pueri infudit, dicens: »Precipio tibi in nomine Domini et per uirtutem S. Wilhelmi, ut dicas nobis, quo uoceris nomine.« Ad hanc uocem adiurantis apertum est os pueri, auditu simul restituto, et respondit: »Petrus.« Post hec interrogatus plura, respondit libere ad singula; uidentes hec, gauisi sumus gaudio magno, laudantes Deum in sancto suo, qui surdum fecit audire et mutum loqui.

 Alio tempore oblatus est quidam puer septem annorum, quem matris uterus in hanc lucem profudit surdum et mutum: aderat tunc in ecclesia non minima multitudo populi, quam rumor nouitatis attraxit. Suscipiens ergo frater illam communem languidorum et infirmorum efficacem medicinam, misit in os pueri et in aures dicens: »In uirtute S. Wilhelmi precipio tibi, ut post me loquaris uerba que me audieris proferentem.« Adiuratus in uirtute sancti confessoris, mox duos sensus, sibi a primordio sui ortus denegatos, capessit, scilicet auditum et loquelam; et inchoante fratre Dominicam orationem, loquitur uerbum post uerbum, uoce articulata et intelligibili, licet in uerbis formandis  et exprimendis balbutiret; qui autem adduxerant eum, stabant stupefacti, mirantes de his qui procedebant de ore eius.

Quadam solemnitate, cum innumeri utriusque sexus ad sanctum nostrum concurrerent, attulit quedam mulier paruulam puellam inter brachia sua, in cuius oculo ulcus excreuerat immensum, et ad intuendum ualde horribile. Accedens illa cum filia ad fratrem, qui curam agebat infirmorum, rogat ut stillam sacri liquoris oculo misere nate infundat. Inclinans aures petitioni mulieris, perfecit rogatum, et insuper sanctum dentem tumori applicuit. Mirum dictu! statim rupta est cutis sub oculo, uelut ferro transfixa, et tumor subsedit, cedens presentie reliquiarum; saniesque emanare non desiit,  donec oculus aperiretur, et claritate uidendi similis fieret incolumi; et omnis plebs, ut uidit, dedit laudem Deo.

Crebrescentibus miraculis et fama confessoris crescente, ad auxilium ipsius confugit quedam mulier, multis cruciata doloribus. Hec sanctum suppliciter exorabat, ut eam Domino suis precibus commendaret, quatenus sic se de suis miseriis liberaret, prout sciret sibi expedire. Nocturnas in ecclesia agens uigilias, cum leni correpta sopore caput reclinaret super formam  , cui sanctus in uita sua consueuit incumbere, orationi insistens, uidit confessorem Domini assistentem sibi et dicentem: »Mulier, reuertere in domum tuam, quia in  presenti non poteris curari; est tamen salus tua in manu Domini: postquam aliquantulum temporis feceris in tuis cruciatibus, tanquam lapis uiuus in celesti edificio collocaberis.« In his uerbis expergefacta mulier, letior ex promissis efficitur, quam si corporales amisisset dolores; et que sibi dicta fuerant, circumstantibus referens et animaduertens Dei decretum esse immutabile, reuersa in domum suam, cum summa deuotione uite sue prestolabatur terminum.

Nec illud silendum esse arbitror, quod priori relatione non est multum dissimile. Erat quidam debilis membris et quasi phreneticus, in uilla Anese; que uicina est claustro: hic solatium sue infirmitatis  et debilitatis a sancto uolens impetrare, uenit ad sarcophagum eius. Cumque inibi quinque dies continuasset in oratione et lacrymis, ut auxilium diuinum super se uideret; somno subditur. Dormienti apparuit confessor Dei, inquiens: »Quid hic iaces? Sanitatem in hoc loco non habebis; te autem in domum tuam redeunte sanitatem recuperabis, sed illa non erit tibi diuturna.« His auditis, conturbatum est cor hominis et contremuerunt ossa eius , somnusque ab oculis eius tollitur. Excitatus itaque et uisionis sue memor, non absque magna cordis contritione, quod audierat, nobis indicauit. Instructus ergo quod diuina Prouidentia in sui dispositione non fallitur, ad proprios lares reuertitur. Postmodum non multo elapso  tempore robustior factus, arrepta securi, ut ligna secaret, siluam ingreditur; dumque studiosius operi insistit, robur in quo laborabat super eum corruit, et confractus membra mortuus est. Quid tamen cause fuerit, quod talem sortitus est mortem, non est meum discutere; quia iudicia Dei abyssus multa .

In eadem uilla degebant due mulieres, diuersa infirmitate laborantes: altera lumen amiserat oculorum, altera uero in quadam sui corporis parte sacro igne consumebatur. Sedulas Deo pro sui liberatione fundebant preces, et S. Wilhelmo se uoto obligabant, ut eius suffragantibus meritis a tanta calamitate liberari mererentur. His ita in oratione persistentibus, illa, cuius oculi caligauerant,  in uisione uidebat, se quasi peregrinationis causa monasterium S. Thome adire, obuiumque S. Wilhelmum in uia habere, superpellicio indutum, et aspersorium cum aqua benedicta in manu ferentem; quo uiso admodum pauefacta, uix audet interrogare, quis esset. Nihilominus tamen interrogat: »Quis es tu, Domine?« Cui ille: »Confide, filia, ego sum abbas Wilhelmus, quem sepius inuocasti; et nunc uado ad mulierem, que mordaci igne in uilla tua tribulatur, quia clamat ad me tota die; tu autem interim uade ad locum requietionis mee, et ibi prestolare aduentum meum.« Eadem hora euigilauit sana, lumine oculorum recepto; et in altera exstinctus est ignis, non illuminans sed  consumens, ut autem breuiter dicam, sicut utraque diuina miseratione simul est curata, sic simul ad sepulcrum confessoris Dei ueniebant, simul in terram corruebant, simul surgebant, simul post gratiarum actiones gloriosa in se facta miracula omnibus predicabant: nec hoc tantum ille faciebant, sed etiam uillani ipsarum, qui curationi earum testimonium cum magno gaudio perhibebant.

Quidam sacerdos de Schania, Reinerus nomine, de Hazdelzar  , percussus sacro igne in lingua, egrotabat fere ad mortem, quia erat ille languor fortissimus, fuerat ille quondam S. Wilhelmi discipulus, sed apostatando inter seculares seculariter uiuebat. Cum mors iam esset in ianuis, et uite sue terminus  acceleraret, misit filium suum ad monachos de Ecclesia Omnium Sanctorum  , ut aliquem fratrem sibi adduceret, qui ei confessionis et unctionis ministerium impenderet, et habitu sue religionis inuestiret. Interim ad se reuersus, et mente retractans quanta miraculorum gloria Dominus sanctum suum Wilhelmum mirificauerat; compunctus corde, quod ei uel in carne uiuenti uel post carnis depositionem glorificato non satisfecisset, ait intra se: »Pater sancte, peccaui in celum et coram te; iam non sum dignus uocari filius tuus . Sed parce peccatis meis, si autem, antequam nuntius redierit, aliqua saluationis gratia me uisitaueris, ad domum tuam reuertar, et quod deliqui, curabo emendare.« Corde uouit iustitiam; et ecce diuina  miseratio, que semper penitentibus presto est, illi adfuit, et inuocantem sanctum suum liberauit. Exstinguebatur subito ignis mordax, et rumpebatur tumor in ore, et sanies mista cum sanguine profluebat, quasi aliquis linguam digitis exprimeret. Sanus factus sanctum adiuit, narrans nobis quantum Dominus fecit anime sue; sed tamen apostasie sue renuntiare distulit: erat enim de numero illorum, qui in tempore tribulationis sue clamant ad Dominum et cum liberati fuerint ad iniquitatem redeunt, et est error ille peior priore.

Puella quedam, in uilla Gherlufe  , eodem torquebatur morbo: iam loqui cessabat, et horam ultimam exspectabat. Erat in eadem uilla quidam  clericus, Laurentius nomine, qui eam tenere diligebat. Hic pre ceteris de morte eius, quam diligebat anima sua, anxius ad claustrum properat, et impetrata aqua medicinali citius regreditur et ori dilecte sue salutarem liquorem, quem attulerat, curiosius infundit, et tumorem excrescentem eodem perungit; quo facto, morbi materia exstincta est et mulier conualuit ab infirmitate sua.

Sed quid facilius est dare salutem mentis an corporis? qui multos sanauit in corpore, mulierem de Ripensi ciuitate sanauit in mente. Insanierat multis septimanis post partum, et uiro suo, matri et sorori et ceteris amicis suis inopinatum doloris uulnus inflixerat. Ab istis ad sanctum trahitur, manibus a tergo ligatis; licet renitens ac reclamans,  sancto presentatur: in ecclesiam ducta, ecclesiam replet clamore, uerba blasphemie multiplicando. Ibi tota die et tota nocte insaniens, adueniente luce solis, lucem recipere meruit rationis: soluta a uinculis, discrimen imposuit capillis suis: uestita uestibus suis, fecit gaudium suis consanguineis: in missa matutinali sumpsit Eucaristiam de manu sacerdotis, et que adducta fuerat in tristitia, iam sui compos remeauit cum letitia.

uir quidam, Bernardus nomine, ad nundinas Schanienses tendebat nauigio: cui in mare nauiganti,  accipiter, quem in manu tenebat, elapsus abuolauit. Altera die cum ad portum applicuisset, et ad prandendum discubuisset, audiuit a secum discumbentibus, per S. Wilhelmum suis temporibus inaudita fieri miracula. Quibus admiratus et de amissione sui accipitris cor adhuc habens saucium, in hunc prorupit sermonem: »S. Wilhelme, redde mihi accipitrem meum, et dabo tibi marcam cere.« Finitis his uerbis, accipiter nutu diuino aduenit, et coram eo resedit. Attonitus nouitate tanti miraculi, quod sancto uouit, reddere non distulit, laudem referens Altissimo, qui dedit talem potestatem hominibus. Magnus confessor noster, et magna uirtus eius, et miraculorum eius non est numerus.

Allata est quedam mulier ad sepulcrum eius,  Celia nomine, de uilla Ekebe  , membra habens uniuersa paralysi nimia dissoluta; manuum, pedum, totiusque corporis sui penitus impos iacebat: nullum uite uidebatur habere indicium, nisi quod oculis inerat motio. Quocunque illam corporis uocabat necessitas, duorum uel trium ferebatur auxilio, quia non se ipsam a latere in latus uertere, non manus uel expansas claudere uel clausas porrigere, non pedes uel protensos retrahere uel ad se collectos protendere ualebat. Iacebat ab hora nona usque in uesperam Dei exspectans misericordiam. Tunc primo incipit tremere, deinde caput parumper mouere; sensit tandem crura pedesque ab insensibilitate reuocari, calefieri neruos, totumque corpus  preter dexterum brachium in quamdam agilitatis gratiam renouari. Sensit igitur et experta est, manifesta Dei uirtute se sanam effectam, preter dexterum brachium, quod ad sui correctionem remansit aridum. Letabunda illico resedit, et lacrymis pro letitia obortis sancto gratiarum actiones relatura, ad tumbam ipsius accedit. Fit clamor in populo, laudatur Deus in excelso, qui tantam curationis gratiam suo prestat Wilhelmo. Cur tamen brachium aridum remanserit, nec omnimodam consecuta sit sanitatem, stupet mulier, miratur frater sepulcri custos. Unde sequenti Dominica rogat eam redire, et pietatem Domini et ipsius sancti pro brachii sui restauratione efflagitare. Conseruabat mulier uerba rogantis corde suo, et Dominica sequenti  reuertitur; sed qualis uenit, talis recessit.

Iterum in sancto die Pentecostes rediit; nec tunc exaudiri meruit. Miratur custos sepulcri mulierem toties casso labore uenire et redire, ait illi: »Mulier, scrutare conscientiam tuam, et diligenter inquire si aliqua uia iniquitatis in te est, et confitere eam et mundaberis.« Paruit sanis dictis, et in domo sua statuit ante oculos cordis occulta conscientie, diligenter inuestigans quo commisso adhuc tenetur obnoxia. Tandem reminiscitur quoddam facinus se commisisse, quod nunquam alicui fuerat confessa.  Tunc ingemiscens, precibusque et lacrymis largioribus indulgens, ad sanctum Dei regreditur; et inuento fratre, qui custodiam habebat sepulcri, adorat eum prona, dicens: »Domine, propitius esto mihi peccatrici. Multum quidem peccaui, nec emendare curaui; sed audi me sero penitentem, ora pro peccatis meis.« Confessa igitur predicto sacerdoti crimen quod celauerat, et emendatioris uite faciens sponsionem, repente marcidi brachii recepit sanitatem. uidens se mulier totius corporis recepisse ualetudinem, gratulabunda exclamauit: Conuertimini ad Dominum Deum nostrum, quoniam benignus et misericors est, patiens et multum misericors, et prestabilis super malitia . Erat eodem die festiuitas S. Ioannis Baptiste, et conuenerat  maxima multitudo utriusque sexus, que audientes que facta fuerant, glorificabant Deum, qui ad hoc hactenus mulierem flagellauit in corpore, ut animam eius mundaret a crimine. O magne pietatis uirum, cuius precibus ab omni clade, tam anime quam corporis, liberata est mulier! o insigne prodigium! quia quanto anima pars hominis est potior, tanto constat curationem ipsius gloriosius esse miraculum. uere per confessorem nostrum factum est stud, et est mirabile in oculis nostris 

Erat quidam iuuenis in Guthlandia, Lignerus nomine, diues ualde, sed leprosus. Multa medicis, filiis hominum, in quibus non est salus , pro sui corporis mundatione uoluit dare, sed non fuit, qui adiuuaret eum. Aduertens tandem, quia uana salus  hominis , et quoniam adherere Deo bonum est, et ponere in Domino Deo spem suam , ad nos post transitum maris peruenit, spe corporalis sanitatis adipiscende. Manus illius, brachia, pedes et crura, totumque corpus sordida lepra infecerat: post aliquot tempus secundum petitionem suam mansit nobiscum uigiliis et orationi insistens, et se sepius aqua medicinali lauans ac refrigerans. Quo facto, secundum fidei sue meritum, de die in diem melioratur, lepre contagio euanescente. Reuersus iterum ad patriam suam perfecte curatus est, et qui prius pre fetore omnibus erat uitabilis, deinceps habuit communionem cum hominibus, et habitauit cum illis. Testes sue curationis habuimus  parochianos suos et sacerdotem; qui reintegrata carne sua et reflorescente, nullum signum lepre in eo testati sunt remansisse.



CAPUT uIII. Reliqua miracula S. Wilhelmi.

uere gloriosus Dominus in sancto suo, et laudabilis in operibus illius, qui puelle Inghefrit nomine de Nordenberghe  , de uilla Luagbe  , pessimo contagio lepre infecte, ac sinistro oculo cecate, misericorditer subuenit, in domo sui confessoris Wilhelmi, dum ei partim uisum reddidit, partim a lepra mundauit. Hec tanti beneficii munus adepta,  parentibus suis, quibus immensi doloris causa fuerat, inopinate letitie reportauit materiam, ad propria rediens, et inter redeundum tota mundata. Sequenti anno cum matre sua rediit, lepra ex toto fugata, S. Wilhelmo pro tanto beneficio gratias actura, qui liberauit corpus suum a perditione. In reditu eius obstupuerunt, qui eam prius uiderant, quia sic erat alterata facies eius, sic lepra annichilata, sic caro florida. Sacerdos Ioannes et mater eius perhibebant testimonium, quoniam meritis S. Wilhelmi mundata erat a lepra sua.

Aggrauata est manus Domini super mulierem Allandensem  , Tonnam nomine, lepram per totum corpus eius diffundens, et carnem eius graui ulcere uulnerans; omnes, qui uidebant eam, aspernabantur  eam, quia a planta pedis usque ad uerticem non erat in ea sanitas . Audiuit mulier famam confessoris, et plurima percepit de miraculis eius, unde festinauit adire eum, ut tribueret ei secundum cor suum, et adimpleret desiderium suum et fieret secundum fidem suam. Cum peruenisset ad locum, prostrauit se in oratione iuxta sepulcrum eius, et clamauit ad Dominum ex toto corde suo, ut sui misereretur. Audiuit Dominus et misertus est eius, factus est adiutor suus; nam ea surgente ab oratione, in conspectu omnium, qui aderant, cecidit lepra de corpore ipsius, uelut squame de pisce: et omnes, qui uidebant, benedicebant Dominum, dicentes, quia hodie uidimus mirabilia .

Adducta est ad nos quedam contracta de Norwegia,  uiginti sex annos etatis habens. Ista auxilio suorum, multorum sanctorum limina expetierat, ut cui natura officium gradiendi negauerat, auctor nature, cui omnis natura subditur, sanctorum suffragio conferret. Sed distulit Deus apud alios dare ei salutem, ut sancto suo Wilhelmo fieret causa laudis et glorie. Applicuit mulier ad portum salutis, scilicet ad sepulcrum uiri Dei, et statuit in corde suo spiritum ab oratione non relaxare, nec alias discedere, quousque consolidaret bases eius et plantas. Post quindecim dies, neruis extensis, et talis pedum a natibus protensis, statuit confessor noster supra petram pedes eius, et direxit gressus eius; et uidit omnis populus contractam ambulantem  et laudantem Deum: uidit et gauisus est.

Cum turba plurima conueniret ad S. Wilhelmum, et de ciuitatibus properarent ad eum; quedam contracta a natiuitate sua, Olaua nomine, de oppido Copmanhauen, audita prioris miraculi fama, in uigilia S. Ioannis Baptiste ad sanctum est allata; sed pre pressura gentium in ecclesiam uenire non potuit. Nocte igitur sequenti, cum iuxta ecclesiam uersus meridiem sederet, et sancti gratiam obortis lacrymis pro sui liberatione deuotissime interpellaret; apparuit ei quidam ueneranda canitie, dicens: »Mulier, ingredere ecclesiam.« At illa: »Domine,  incessu carens pre multitudine nequeo ingredi, nec habeo hominem, qui mittat me in ecclesiam.« »Repe, inquit ei senior, ad ostium ecclesie, quod respicit ad aquilonem; et ibi occurret tibi homo in grisea cappa alboque pileo, qui te introducet.« In his uerbis consolata repsit uelociter, et cum peruenisset ad ostium, inuenit hominem, habentem uestitum sicut dixit ei senior; qui ab ea rogatus, transuexit eam in ecclesiam. Ubi recepta inter languidos, trementes et huc illucque corruentes, incepit et ipsa tremere; quod cum fecisset, cognouit quia prope essent dies curationis sue. Anxiabatur tamen, quod uestes non haberet talares, sed tantummodo breues in quibus solebat repere; unde sanctum in hunc modum interpellabat: »Alme  Christi confessor Wilhelme, si uolueris mihi gratiam sanitatis conferre, queso, ne sinas me per pauimentum uolutari, cum sim semitecta, ne reueletur turpitudo mea, et fiam in derisum omni populo.« Orauit, et secundum orationem suam factum est ei; nam primo nocturno finito cum quiesceret, dextri cruris neruos a natiuitate contractos sensit laxari et laxando extendi: et item quasi post horam unam similiter neruos sinistri cruris. Consolidatis post paululum basibus et plantis suis, erigitur supra pedes; et quod natura non dederat, huc illucque incedendo, exercitio apprehendit. Quo facto, immisit in os populi canticum nouum, carmen Deo nostro: uiderunt enim multi  et letati sunt, et sperauerunt in Domino. Huius mulieris testis fuit decanus Absalon, de ecclesia B. Marie de Copmanhauen  cum fratribus suis, et omnes ciues illius castri.

Memorabile et inter fideles memorandum, quod piissimi Patris nostri gratia quorumdam uotum preuenit, et ad uoti obligationem eos compellit; quorumdam sponsionem statim cum salute subsequitur; quibusdam occurrit in itinere, quosdam suscipit in introitu cemeterii, alios uel in ecclesia uel ad ipsum sepulcrum prestolatur; alios abeuntes comitatur; nonnullos diutius ab auxilio suspendens, tandem sanitati restituit. Mulieri de ciuitate Lundensi, Guthe nomine, contractis neruis atque constrictis, uiginti quinque annis subtractus erat incessus. Hec  bis ad sanctum uenit, nec tamen uoto suo potita sospes est reuersa. Secundo die post Ascensionem Domini tertio aduenit, et usque in uigiliam Pentecostes iugiter iuxta sepulcrum uigiliis et orationibus incumbens, misericordiam Dei et ipsius sancti deuotius prestolabatur. Respexit Dominus humilitatem ancille sue, adiiciens ei quod oratione intendebat; nam in sancta uigilia Pentecostes, expletis prophetiis et glorificationibus, diacono euangelium  pronuntiante sumnus suauissimus obrepsit ei, et audiuit uocem dicentem sibi: »Mulier, surge; non decet Christianos ad Euangelium sedere, sed cum reuerentia stare et auscultare quod legitur.« Excitata respexit ad mulierem, que stabat ad tergum eius, et interrogauit eam, quid sibi diceret. Cui illa, nichil intelligens hanc uocem uenisse desuper, exsultauit uberius, et statim sensit neruos extendi, non tamen absque molestia, tibias uegetari, carnem refoueri, et medullam in ossibus calefieri. Inuenta igitur drachma quam perdiderat, surrexit letabunda et laudans, et antequam lectio euangelii finem reciperet, ter sepulcrum confessoris firmo gradu circuiuit, obnixius gratias personando; populus autem in hymnis et confessionibus benedicebat Dominum,  qui diem subsequentem, in quo et igne celesti mons Sinain canduit, et super Christi discipulos, Spiritus sanctus in linguis igneis descendit , tanti miraculi gloria uoluit preuenire.

Paulus filius Entinghi, puer octo annorum, de uilla Tortorpuyt, cum parentibus suis hospitabatur iuxta molendinum, quod pertinet ad mansionem monachorum de Aswarbode  : quibus in pratis ad fenum congregandum euntibus, puer domi remansit. Intrans interim domum molendini, ut duceret equum qui trahebat molendinum, per impetum rote ipsius molendini impulsus, cecidit inter quamdam columnam et ipsam rotam molendini, ita quod equus non poterat trahere molendinum. Sic inter  rotam et columnam, dorso confracto, et aliis membris collisis, permansit ab ortu solis usque ad tertiam. In illa hora uenerunt octo homines, qui retrahentes rotam cum magna difficultate puerum mortuum extraxerunt. Accurrit domina domus, Ingerth nomine, et uolens probare, si adhuc uiueret, uertebat eum huc atque illuc, et in auras subleuabat, sed frustra, quia non erat in eo uox nec sensus, sed iacebat absque flatu uitali, ita ut dicerent omnes, quia mortuus est. Adueniunt tandem miseri parentes, eiulantes et clamantes: »Domine, miserere, Heu! quid accidit nobis?« Et flexis genibus clamabant: »Gloriose confessor Dei Wilhelme, redde nobis filium nostrum.« Et non surrexit puer, sed tota illa die permansit mortuus, et nocte usque ad galli  cantum. In galli cantu autem uouentibus illis, quod si resuscitaretur, Deo et beato Wilhelmo eum presentarent, reuixit spiritus eius, et cepit moueri; sed loquelam usque ad diem non recuperauit. Mane illucescente die, dicebat matri: »Quando ibimus ad sanctum Wilhelmum?« Gauisa mulier et admirata, quod sanctum nominaret, quem nunquam prius audierat nominari, respondit: »Fili, post octo dies, in die sancti Laurentii, si uixeris.« Adueniente  solemnitate gloriosi martyris Laurentii, uenerunt pariter pater et mater pueri, adducentes eum in manibus suis, iam sana habentem membra, preter dorsum, quod erat adhuc saucium, parte subtracta, ubi fuerat fractum. ueritatem huius miraculi diligentius inquisiuimus et cognouimus ex testimonio eorum et aliorum qui adfuerant, quia reuera suscitauit eum confessor noster a mortuis et reddidit parentibus suis.

Filius cuiusdam uidue in Oreberghem  , annos habens quatuor, ludens cum aliis pueris iuxta amnem, sed casus lapis infra crepidinem aluei, in ipsis aquis submergitur. Redeunt pueri domum, qui cum eo luserant, nuntiantes matri, quia in amne precipitatus est filius suus. Quibus auditis,  scissis a pectore uestibus et auulsis a capite capillis, clamat et eiulat: »ue mihi misere!« Huius clamore glomerantur in unum uicini, et currentes ad locum, ubi pueri eum corruisse asserunt, minime reperiunt. Descendentes per ripam amnis, reperiunt eum in quodam sinu ipsius fluminis, ubi impetus gurgitis eum inuoluerat. Repertum extrahunt, atque extractum cum luctu et eiulatu domum reportant. Suspendunt puerum pedibus luridi coloris, et os illius ligno imposito reserant, ut effluat aqua qua turget; sed in hoc amplius labor et dolor, quia defecerat spiritus eius. Deinde rotant eum in alueo, et ad uitam casso conatu reuocare contendunt. Interea mater  pueri, sed iam non mater, orbata filio, continuas fundit lacrymas, crebra dat suspiria, clamosas uoces dirigit ad Deum, non cessans sanctum Wilhelmum inuocare, ut ei restituat filium suum: tanto dolore concutitur, tanto merore afficitur, ut omnes ad planctus et lamenta prouocaret, omnesque pariter cum ea clamarent: »Sancte Dei confessor, super mortuum nostrum auxilii tui ostende uirtutem, licet sumus indigni, ut credamus mirabilibus tuis, que auribus nostris frequenter insonuerunt.« Mater uero uotum uouit, dicens: »Sancte Dei, si filium meum meritis tuis suscitatum recipere meruero, medietatem portionis eius, quidquid eum in mobilibus continget, tibi offeram, et eum ad te adducam.« Misertus confessor mulieris, puerum uite  restituit, apparente primitus in facie eius nota ruboris, et postmodum eo oculos circumducente; et facta est letitia magna in domo, et extrema luctus occupauit gaudium. Gaudium et letitiam obtinuit mulier, et fugit dolor et gemitus ab ea, et exclamauerunt omnes: »Confitebimur, sancte Dei, quia terribiliter magnificatus es: mirabilia opera tua , et nos cognoscimus nimis.« Sequenti anno cum filio suo uisitauit sanctum Wilhelmum, et coram omnibus fratribus et populi multitudine, adhibitis sibi testibus filium suum mortuum et a mortuis reuocatum, meritis sancti Wilhelmi confessa est.





S. WILHELMI ABBATIS EPISTOLAE.






MONITUM AD LECTOREM.

Satis constat, Wilhelmum abbatem, cuius uitam tom. u, p. 458-495, et Genealogiam regum Danorum, tom. II, pag. 154-163 dedimus, reliquisse tribus, uel duobus tantum, ut Magneo uidetur, libris distinctas epistolas, quibus unum alterumque historie nostre caput uel corroboratur uel illustratur, et unde seculis quo uixit, mores et instituta haud pauca intelliguntur.

Has epistolas in elencho, huius operis primo tomo prefixo, inter deperdita uel desiderata numerauit Langebekius. Nullus quidem, quantum scimus, codex membraneus superest; chartacea uero exemplaria, diuersis temporibus descripta, ad manus nostras peruenere haud pauca, que tamen omnia, quod comparando edocti sumus, ex unica membrana manauerint. Hec membrana sine dubio ea fuit, quam in bibliotheca Uniuersitatis caps. Cypriani ord. 3 in-8o seruatam Hauniense incendium 1728 deleuit, quo incendio etiam Collectaneorum Bartholinianorum, tom. A, uel I, in quo p. 132-210, 346-356, 359 et 360 he epistole descripte fuere, conflammauit.

Ex eis, quibus usi sumus, manuscriptis, primum locum cuidam in-4o, diuersis antiquis manibus, quod litterarum forma arguit, scripto, assignamus. Illud publica auctione emptum, Grammio die 19 Febr. 1726 dono dedit Arnas Magneus, qui in epistola hac de re scripta coniicit hoc exemplar in gratiam Andree Welleii esse exaratum. Titulus, cuius uitia nostra non facimus, ei ascriptus est hic: Epistolarum liber unus contractus ex tribus epistolarum libris D. Wilhelmi, qui ante annos sexcentos ex cenobio Parisiensi diue Genouefe opera Saxonis Grammatici uocatus est in Daniam, ut abbatis fungeretur officio in cenobio Ebleholtensi apud Selandos, etc. Nunc primum publici iuris factum in gratiam antiquitatis amantium ab N. N. N. Adiectaque est precedenti pagina sequens nota: Codex uariis locis mutilatus est, uti ex hac illius editione apparere potest. Manuscriptum hoc, initio et fine carens, uocamus MAGNAEANUM I.

Alterum manuscriptum, quod habemus, descriptum est in folio ex dicta membrana uniuersitatis Hauniensis, uel potius excerptum, quod partim ex prefatione epistolarum, partim ex eo quod multe epistole, in ceteris exemplaribus obuie, omisse sunt, patet. In ultimis foliis huius manuscripti descripta sunt  ex membrana dicte bibliothece scholia quedam ad Adamum Bremensem. Hoc exemplar nobis est GRAMMIANUM I.

Tertium manuscriptum, uel GRAMMIANUM II, itidem descriptum est in folio, annexaque habet legenda de S. Wilhelmo et nonnullis aliis sanctis nostratibus, que ob rationes in prefatione ad Wilhelmi uitam allatas omittimus.

Hec tria exemplaria autumamus ea esse, que in notis ad Meursium, p. 356, se ad manum habuisse refert Grammius.

Quartum manuscriptum descriptum est in-8o a magistro quodam Georgio Claussen, qui postea 1717 Leide degebat. Librum publice auctionatum a Lyegaard quodam, ad Indos profecturo, emit Arnas Magneus, qui in adiecta schedula preter allata narrat: Lyegaard ei dixisse, Claussen illud non domi sed foris, et fortasse Rome exarasse, quod tamen ita sese non habere intuenti et cum ceteris exemplaribus, in primis Welleiano, de quo postea, comparanti facile patebit. Hoc exemplar, in epistola XXXI libri secundi desinens, quod Lyegaardianum nominamus, habet lemmata, suo loco inserenda, quarumdam epistolarum, ex charta codici adiecta descripta, que in reliquis exemplaribus non inueniuntur.

Quintum manuscriptum, quod MAGNAEANUM II appellamus, cura Magnei collectum, in ordinem redactum, auspiciis descriptum, et ab ipso emendatum est. Illud nostre editionis basin ita fecimus, ut ab eo sine graui necessitate recederemus nunquam, suppleremus uero locupleremusque ex reliquis exemplaribus.

Primum et ultimum horum manuscriptorum in uniuersitatis Hauniensis bibliotheca asseruantur, reliqua in regia maiori.

Ad manus preter dicta manuscripta habuimus tria in-4o minoris pretii, inter Langebekii Collectanea reperta, quorum unum manu Wellegi scriptum est, alterum habet chronologiam plerisque lemmatibus epistolarum manu Langebekii ascriptam, tertio sine detrimento carere possumus.

Inter Collectanea Langebekii inuenimus preterea chronologiam uite et epistolarum Wilhelmi a Thoma Bartholino Nepote ex patris annalibus confectam; sed cum hec chronologia omnibus fere locis discrepat a Langebekiana, utramque apposuimus eo fine, ut discrepantia ab aliis, quibus uacat, diiudicetur.

Nonnulle harum epistolarum antea impresse sunt, a Bartholino in Antiquitatibus Danicis, a Grammio in Notis in Meursium, a Pontoppidano in Annalibus ecclesiasticis, et ab Holbergio in Historia Danica, quod suis locis adnotabimus.

Non illi, cui seculum, quo Wilhelmus claruit, cognitum est, eius dictio, fetore barbarismorum et eloquii stribligine scatens, offendat. Illud saltem nullam habet dubitationem, latinitatem Stephani Tornacensis, eiusdem eui epistolarum scriptoris, Ingeborge, Absalonis et Wilhelmi amici, maioris estimandam non esse.



WILLELMI ABBATIS S. THOMAE DE PARACLITO IN EPISTOLARUM SUARUM LIBROS PRAEFATIO.

WILLELMUS, seruus seruorum Dei, qui sunt in Paracleto  , lectori carminum horum, salutem, et nullum legendo habere liuorem in uerba malitie

Ad communem hominum utilitatem diligentiam adhibere, sicut est apud Deum et homines approbandum, ita nullis est sinistris incursibus improbandum; ne forte operi bono non uideatur inesse iudicium, sed liuor aut odium; ad quam partem si sensus cuiuspiam inclinatur, equitatem non diligere rectissime comprobatur. Nos uero quia plus nos proximorum delectat utilitas, si quid scimus, uel nos posse confidimus, illud eis sine fictione communicare decreuimus, quia nos respicit eorum profectus, quibus glutino caritatis adiungimur. Inde est quod ea, que de sensus nostri mediocritate dictando perstrinximus: epistolas uidelicet, quas ad personas diuersas emisimus, uel sub aliorum nomine scripsimus, in unum uolumen congessimus, ad informationem et instructionem eorum, qui altiora attingere nequeunt, ut exiguis  eorum profectibus humilia famulentur. Te igitur, lector, quisquis hoc nostrum opus inspexeris, si uerborum leporem rhetoricum, aut ornatum reperire nequiueris, rogamus, ut intentionis nostre memineris; quia, ut prediximus, non doctis, sed proficere dictando uolentibus hec carmina destinare decreuimus; ut si quid in eis, quod eorum sensum et intellectum exerceat, occurrit, nobiscum gratie diuine gratias agant, memorieque commendent. Cetera sic intacta permaneant, ut nostram beneuolentiam minime canino dente corrodant. Regalibus enim mensis uilia quedam solent inferri, que etiam epulis pretiosis, quia plerumque in fastidium ueniunt, sine culpa fas est admisceri: et auidius ab edentibus solent consuli: nemo uero miretur, quod paparum uel episcoporum nomina salutationibus nostris prefigimus, quia hoc ideo fecimus ut litterarum nostrarum principiis, quibus preponuntur, ex eorum nominibus maior auctoritas famuletur. In eis autem, in quibus questionum nodi soluuntur, nichil estimet quis appositum in earum solutione, nisi quod ex sanctorum profluit sanctione.


Explicit prefatio.



Incipiunt capitula subsequentium Epistolarum domini abbatis Willelmi de Paracleto.



LIBER PRIMUS.

    EPISTOLA I. Episcopo, in qua queritur: utrum aliquis ducere possit in matrimonium quam polluit prius per adulterium  .
    II. Episcopo Parisiensi  , in qua queritur: utrum conditio ualeat coniugium separare.
    III. Item eidem, in qua queritur notitia de consanguinitatis, affinitatis gradibus: in quo uidelicet gradu possit uel non possit coniugium fieri; et si disiuncti ualeant postmodum reconciliari.
    Iu. Ad dominum papam mittitur, in qua queritur, si coniugium sit inter eum et illam, qui in facie Ecclesie sunt coniuncti, quorum uir in regionem longinquam abiit, nec continere ualens aliam duxit uxorem.
    u. Respondetur inquisitioni premisse, in qua dicitur, ibi non esse coniugium; mulierem excusari per ignorantiam; uirum adulterium commisisse.
    uI. Queritur utrum liceat uiro sine uxoris licentia uotum facere castitatis. uel uxori sine uiro consentiente subire conuersationem monasterialem.
    uII. Domino pape, in qua queritur si quis cognati sui uxorem, quam sibi desponsauerat, ducere possit.
    uIII. Ad dominum papam, in qua dicitur, quod nec frater eius, nec ullus de consanguinitate eius illam unquam ducere possit  .
    IX. Ad dominum papam, inquirens, utrum consensus de futuro addito iuramento coniugium faciat.
    X. Responsio ad inquisita.
    XI. Ad papam inquirens, utrum, qui nescitur esse baptizatus, debeat baptizari, cum nulli sacramento facienda sit iniuria. Et si non aliud sacramentum, quam aquam ad conficiendum baptismum debeat inquiri: et, si hic, qui baptizatur, si semel uel bis intinguatur, dici debeat baptizatus.
    XII. Ad dominum papam pro quodam, qui habitum religionis abiecerat, et ad hospitales se transtulerat, propter quod dominus Lundensis in eum excommunicationis sententiam dederat.
    XIII. Ad papam pro illo, qui cognatam uxoris cognouerat, qua penitentia debeat expiari.
    XIu. Domini pape ad interrogata responsio.
    Xu. Queritur si uirgo non consentiens, sed contradicens et uiolenter oppressa, utrum ceterarum uirginum numero debeat adiungi.
    XuI. De eo, qui torum maritalem maculauit cognoscendo sororem uxoris.
    XuII. Sanctorum auctoritatibus probatur hec epistola, quod uxor potest super fornicatione uirum conuenire, ut uir mulierem.
    XuIII. Hic queritur, si eius oblatio inspicienda sit, qui querens sacerdotem morte preuentus est.
    XIX. In hac queritur, si confessio in extremis facta egrotanti ualeat, cui uirtutem penitendi abstulit uis doloris et de illo, qui sibi iniunctam penitentiam non compleuit, que tamen condigna non fuit, utrum transiturus sit.
    XX. In hac epistola papa monetur, quatenus contra hereticos uigor eius acrius excitetur.
    XXI. Si baptismus datus per meliorem plus ualeat quam per peiorem.
    XXII. Queritur episcopus Parisiensis ecclesiam Sancti Germani obedientie et iurisdictioni ecclesie Parisiensis fuisse subtractam. Est etiam alia in eadem epistola questio, si uidelicet in utero matris ualeat aliquis baptizari.
    XXIII. Domini pape responsio ad utraque.
    XXIu. Ad dominum papam, Noreiensis archiepiscopus pro se et ecclesia sua agens contra tyrannum eiusdem regni et eius coronatores.
    XXu. Ad dominum Lundensem in parte abbatis de Paracleto agentis contra cardinalem.
    XXuI. Ad filias regis uirgines sacras commonitorium ad melius.
    XXuII. Ad conuentum sanctimonialium in Roskildensi ciuitate, ut a quodam fugitiuo furtim sublata eisque commissa ecclesie de Paracleto restituant.
    XXuIII. Ad conuentum de Slangethorp pro susceptis ab iis quibusdam muneribus.
    XXIX. Ad easdem commonitorium ad bonum.
    XXX. Ad dominum papam in persona regis pro sorore sua a rege Francorum disiuncta.
    XXXI. Ad papam in persona regine Francorum conquerentis se iniuste a rege Francorum disiunctam.
    XXXII. Ad dominum papam de eodem negotio.
    XXXIII. Ad cardinales de eodem negotio.
    XXXIu. In persona abbatis Willelmi ad reginam Francorum epistola consolatoria.
    XXXu. Idem abbas ad eamdem etiam consolatoria.
    XXXuI. Ad abbatem de Esrum eiusdem applaudens reditui a capitulo Cistersiensi.
    XXXuII. Idem ad eumdem oratoria, ut ad pacem reditus eius sit utrique.
    XXXuIII. Item ad eumdem, in qua excusationem pretendit abbas Willelmus de accusatione, quam inter se seminauerunt inimici.
    XXXIX. Ad dominum Ebbonem epistola continens laudes eius multiplices.





INCIPIUNT CAPITULA SECUNDI LIBRI.

    I. Ad fratres beate Genouefe Parisiensis, in qua agitur de incolumitate ex periculo mortis eidem abbati reddita per eamdem uirginem.
     II. Domino pape contra Noruagiensem tyrannum excommunicatum et episcopos eius, qui coronauerunt eum.
    III. Cancellario regis Danorum Andree, in qua agitur de promissione sibi facta, missa uidelicet habenda per dies singulos unius anni. In qua etiam amatoria uerba et consolatoria premittuntur.
    Iu. Abbati beate Genouefe transmittitur, in qua agitur de benigna susceptione abbatis Willelmi  .
    u. Cancellario emittitur hortatoria ad reditum a Clara ualle uel a uia Romana.
    uI. Principibus Francorum emittitur in persona domini archiepiscopi Londensis, agens de diuortio regis Francorum et regine sororis regis Danorum.
    uII. Fratri Bernhardo de uincennis emittitur, agens de supradicto diuortio, in qua dulcia et amoris colloquia in persona domini abbatis Willelmi.
    uIII. Domino archiepiscopo de eodem diuortio emittitur, et tarditate reditus eius et sociorum ipsius in persona cancellarii.
    IX. Ab abbate Willelmo emittitur ad abbatem Sancte Genouefe, de captione et detentu eius et sociorum eius.
    X. Monachis Sancti Michelis mittitur ab abbate Willelmo, in qua idem monachi ad prefixum sibi [.....] euocantur.
    XI. De assignatione bonorum illius Ecclesie Griseis.
    XII. Domino pape de eodem negotio.
    XIII. Domino pape a domino Roskildensi episcopo emittitur, agens de habendis beneficiis decedentium sacerdotum per annum unum.
    XIu. Dominus archiepiscopus parochianis de Lingbu de conuehendis lapidibus ad construendum monasterium in Paracleto.
    Xu. Abbas W. ad comitem B. in primis agens de amicitia. Circa finem exhortans eum ad construendum claustrum premissum.
    XuI. Idem ad quemdam episcopum de Suethia uerbis blandioribus alludens episcopo ad complendum negotium.
    XuII. Abbas idem ad cardinalem Ceufredum de quodam, qui per rapinam ecclesie terram inuaserat et uiolenter obtinebat.
    XuIII. Domino archiepiscopo ab eodem W. transmittitur querulis uerbis ac deuotis ad faciendam iustitiam in quemdam, qui terram ei scotauerat, et in usus suos resumpserat
    XIX. Ad dominum Ebbonem ab abbate transmittitur, tota plena dulcibus et amicabilibus uerbis, prouocans eius affectum ad totius claustri profectum.
    XX. Ab abbate W. ad quemdam abbatem et archidiaconum emittitur reprehensiua de Simonia facienda, cum cuidam clerico emere disponebant.
    XXI. Ad dominum archiepiscopum ab abbate predicto transmittitur flebiliter agens de horreis igne consumptis, et annone defectu, longam tenens historiam, in finem requirens repatriandi licentiam  .
    XXII. Principibus Francorum emittitur a domino archiepiscopo de diuortio regis et regine, in longam regine pretendens originem: in finem rogans, quatenus predictum regem premissis orationibus ab errore ad ueritatem reducant  .
    XXIII. Ad regem Danorum Kanutum ab abbate W. transmittitur, monens et ratione qua potest animum regis inducens, ne pro defectu pecunie pactio coniugalis inter regem Francorum et sororem eius disoluatur.
    XXIu. Ad eumdem regem in persona predicti abbatis, agens de predicto inglorium uideatur, quod ei a tali persona scribatur. In qua Lundensis archiepiscopi laus et gloria multipliciter explicatur, et breuis supplicatio subinfertur, ne de detrahentibus sibi credatur.
    XXu. Ad regem Francorum emittitur in persona predicti abbatis, agens et supplicans, ut dimissam reginam in amorem recipiat maritalem, et cancellarium et se et socios eorum de captione qua tenebantur, mandet educi.
    XXuI. Ad cardinales emittitur a rege Danorum, primo eos blandioribus uerbis emolliens, et circa finem de diuortio facto inter regem Francorum et eius sororem querelam exponens, et exinde fieri sibi querens iustitiam.
    XXuII. Ad dominum abbatem de Esrum emittitur ab abbate W. in quo quid de negotio regine Francorum Rome compleuerant, breuiter enarratur, transcripto ei transmisso.
    XXuIII. Ad dominum archiepiscopum ab eodem transmittitur satis querulosa, in qua abbas, idem de immutatione uultus paterni erga eum seriem uerborum longam contexens, opponens ei panis inediam, et querens repatriandi licentiam.
    XXIX. Ab eodem ad Gaufridum canonicum Sancte Genouefe Parisiensis emittitur, tota in amore conscripta.
    XXX. Item ab eodem ad Petrum filium domini Sunonis emittitur hortatoria, ut in uirtutibus et scientia litterali proficiat, et de adiutorio eiusque consilio dubitare non debeat. Patremque suum reconciliatum abbati renuntiat.
    XXXI. Item in persona eiusdem ad dominum Lundensem emittitur plena querelis, tum propter obitum magistri Petri, tum propter horrea combusta, tum propter inediam.
    XXXII. Ab eodem ad abbatem Sancti uictoris emittitur, habens in prima parte paginam amoris dulcedine plenam, et in ultimo prioris sui, ut apud eum ad tempus suscipi debeat benignam commendationem.
    XXXIII. A cancellario, domino transmittitur Hostiensi, excusationem pretendens, et indulgentiam querens, quod sine eius licentia ab urbe discesserit.
    XXXIu. Domino Lundensi transmittitur ab abbate W. clausam habens petitionem uiua uoce latoris in eius auribus exponendam.
     XXXu. Abbati de Esrum conscribitur ab eodem, habens in prima parte beneuolentie captationem, et in cetera, ut frater Stephanus apud eum propter aque ductum per quatuor dies emendandum remaneat.
    XXXuI. Item ab eodem ad abbatem de Nostwet emittitur, breuiter laudans eum de melioratione status cenobii sui.
    XXXuII. Ad regem Danorum ab eodem emittitur alludens sororis sue regine honori breuiter.
    XXXuIII. Item ab eodem amico suo cuidam emittitur tota de amore conscripta.
    XXXIX. Ad priorem de Cuningahelle ab eodem mittitur, agens de naui transmittenda ad eos cum brasio.
    XL. Ab eo, qui supra ad amicum in infirmitate laborantem consolatoria emittitur.
    XLI. Ad dominum Thurgotum ab eo, qui supra emittitur, alludens breuiter primo eius promotioni, in extremis, quia discordantium canonicorum erga prepositum suum fouebat errorem.
    XLII. Ab eo, qui supra, transmittitur ad prepositum Sancti Theodegarii, monens eum ad patientiam et passionum tolerantiam.
    XLIII. Ad dominum papam a quo supra emittitur, agens de paupertate domus, supplicans, ut dominum Roskildensem ad ei subueniendum scriptis suis inducat.
    XLIu. In persona regis Danorum ad dominum papam emittitur, habens in querelis, quod de episcopo Waldemaro requisita iustitia non sit ei exhibita, iterum eam in finem requirens.
    XLu. Ad dominum Lundensem in persona cancellarii Danorum regis emittitur, agens de his omnibus, que ei et sociis eius contigerant in uia Romana, quomodo litteras domini pape perdiderint, et de multis aliis.
    XLuI. Ad dominum papam ab abbate W. emittitur, habens in querelis Griseos monachos esse uerberatos a monachis nigris.
    XLuII. Item ad eumdem, in qua postulatur, in quo sit ei ordine securius permanendum.
    XLuIII. Item contra monachos nigros.
    XLIX. Item ad episcopum Roskildensem intercessoria pro quodam familiari.
    L. Ad abbatem Premonstratensem, excusationem pretendens in accusatione Ioannis abbatis.
    LI. Ad dominum Sincium  cardinalem.
    LII. Ad Seufredum pro familiari quodam ad eius subuentionem transmisso.
    LIII. Ad dominum Sincium cardinalem intercessoria pro quodam.
    LIu. Ad quemdam prepositum.
    Lu. Ad quemdam episcopum agens pro quadam beneuolentia sibi exhibita.
    LuI. Ad Gozuinum monachum, prouocans eum ad honestatem tenendam uerbis amore plenis.
    LuII. Ad abbatem Sancte Geneuefe in persona eiusdem, in qua excusationem pretendit quod ei equum citius non miserit.
    LuIII. Ad Danielem expulsum reuocandum.
    LIX. Ad cancellarium, tota agens de benignitate et amore.
    LX. Ad amicum, primum commonitoria et prouocans ad amorem: et in ultimo querens auxilium et benignum auditum.
    LXI. Ad regem Kanutum Danorum, supplicans ad gratiam, et exhortans, ne sit tenax in danda regi Francorum pro sorore sua.
    LXII. Ad dominum Lundensem archiepiscopum querula, quod abbatem citius non exaudiat in precibus suis.
    LXIII. Ad Gaufridum, agens in primis totum de amore, in ultimo significans se uenisse Parisios.
    LXIu. Ad dominum Lundensem archiepiscopum commendans et prouocans pietatis affectum in monachum sibi transmissum.
    LXu. Ad magistrum Meliorem cardinalem et legatum in persona cancellarii conquerentis se et socios suos apud Diuionem in captione esse detentos.
    LXuI. Ad episcopum Thurgotum pro ecclesia Sancti Theodegarii in persona abbatis Willelmi.
    LXuII. Ad dominum Lundensem conquerens, aduersum fratres esse immutatos uultus eius.
    LXuIII. Ad omnes commendatiua pro quolibet iter agente.
    LXIX. Otheniensi episcopo pro quodam fugitiuo reducendo.
    LXX. Ad Io. subpriorem de Esrom pro tacito negotio.
    LXXI. Ad regem Kanutum principium cuiusdam epistole tacito negotio.
    LXXII. Ad abbatem de Esrom initium cuiusdam epistole simile priori.
    LXXIII. Ad dominum Ebbonem, rogans cuiusdam . . . . .




Reliqua, que operi olim prefixa erant epistolarum lemmata, nunc desiderantur. Post hec in apographo Lyegaardiano sequentia exstant:


Hic deficit membrana; sequentia uero capita e charta adiuncta membranis, manu non admodum recenti signata addimus; ut documento sint non heri aut hodie membranas iacturam passas fuisse, adeoque ad etatem abbatis propius accedere, quamuis post Reformationem charta scripta uideatur.

    LXXIu. Ad quemdam cardinalem  .
    LXXu. Ad Ioannem monachum  .
    LXXuI. Ad fratrem Stephanum monachum.
    LXXuII. Ad fratrem Bernhardum de uicennis, de causa regine Francie  .
    LXXuIII. Ad quemdam infirmum  .
    LXXIX. Ad papam nomine regis in causa sue sororis  .
     LXXX. In persona archiepiscopi Lundensis de primatu Suecie  .
    LXXXI. Ad abbatem Sancte Genouefe Parisiis super eodem negotio  .
    LXXXII. Ad regem Kanutum.


Heu! crudelis et rustica, barbara manus, que uiolasti, quod reparare nequiuisti!

Desunt cetere epistole domini abbatis Willelmi de Paracleto, que haud dubie plures erant grauibus de rebus perscripte.

Hucusque e chartis insertum.



WILLELMI ABBATIS EPISTOLARUM



LIBER PRIMUS.



EPISTOLA PRIMA. Deest  .





EPISTOLA II. Prima huius epistole desiderantur  .

. . . . . . . deprehensa, secundum illud apud Numerian  . Si quis ingenuus homo ancillam alterius uxorem acceperit, et estimat quod ingenua sit, si ipsa femina postea fuerit in seruitute deiecta  , si eam a seruitute redimere potest, faciat; si non potest, si uoluerit, aliam accipiat. Si uero ancillam eam scierat, et collaudauerat eam, ut legitimam habeat. Et si ingenua acceperit seruum, sciens eum esse seruum, habeat eum, quia unum omnes patrem habemus . Si ab aliquo aliter presumptum fuerit, districte examinationi subiaceat,  donec se nequiter egisse cognoscat. De hoc autem, quod in fine litterarum adiungis, si seruus unius ancillam alterius acceperit, si sit inter eos coniugium; ita statutum esse noueris in concilio Cabilonensi  : »Dictum est nobis, quod quidam legitima seruorum coniugia potestatiua presumptione dirimant, non attendentes quod Dominus dicit, quos Deus coniunxit, homo non separet . Unde nobis uisum est, ut coniugia seruorum non dirimantur, etsi diuersos dominos habeant, sed in uno coniugio permanentes seruiant dominis suis.« Et hoc in illis obseruandum, ubi legalis coniunctio fuit, et per uoluntatem dominorum firmiter hoc cognoscas. Cui si quis obuiare tentauerit, in eum  canonicam sententiam expendas.



EPISTOLA III  .

Fraternitatis tue litteris ad nos usque transmissis nobis innotuit quantum spiritualibus studiis occuparis, querens indesinenter, quibus Deo placeas,  et que congruant honestati pontificis. Sollicitudinem talem gratanter amplectimur, precipue cum rarus eorum sit numerus, qui uelint hoc tempore talibus occupari. In petitionis autem tue prima parte uideris expetere, quatenus diligentiam tuam de consanguinitatis uel affinitatis gradibus instruamus, in quo uidelicet gradu possit uel non possit secundum canones uel decretorum auctoritatem institui. Et in fine amplius adiecisti, utrum scilicet, qui Ecclesie iudicio disiuncti fuerunt, reconciliationis beneficio postmodum potiantur. Est autem cognatio, alia carnalis, alia spiritualis. Primum de carnali cognatione et affinitate inspiciamus. Cognati igitur uel affines in septimo gradu uel infra copulari non debent, unde Gregorius  : »Progeniem  suam unusquisque ad septimam obseruare decernimus generationem, et quandiu se agnoscunt affinitate propinquos, coniugalem copulam contrahere denegamus. Quod si fecerint, separentur.« Item papa Nicolaus  : »De consanguinitate sua nullus uxorem ducat usque post generationem septimam, uel quousque parentela cognosci potest. Item nullus ex propinquitate sui sanguinis usque ad septimum gradum uxorem ducat.« His aliisque pluribus auctoritatibus consanguineorum coniunctiones prohibentur usque ad septimum gradum. Quomodo consanguinitatis gradus computandi sunt, Isidorus  ostendit sic: »Series consanguinitatis sex gradibus dirimitur hoc modo: Filius et filia sit ipse truncus  primus, pronepos et proneptis secundus, abnepos et abneptis tertius, adnepos et adneptis quartus, trinepos et trineptis quintus, trinepotis nepos et trineptis neptis sextus.« Attende quod sex tantum gradus Isidorus ponit, quia truncum inter gradus  non computat. Alii uero, qui septem ponunt gradus, truncum adnumerant. uarie enim computantur consanguinitatis gradus. Alii enim patrem in primo gradu ponunt, filios in secundo. Alii primum gradum filios appellant, negantes gradum consanguinitatis inter patrem et filium esse, cum una caro sit patris et filii. Auctoritates ergo, que consanguinitatis cautelam usque in septimum gradum prohibent, patrem ponunt in primo, qui dicitur esse primus gradus. Hoc modo computat Zacarias papa  inquiens: »Parentele gradus taliter computantur. Ego et frater meus una generatio sumus, primumque gradum efficimus. Rursumque filius meus fratrisque mei filius secunda sunt generatio et gradum secundum faciunt. Atque ad hunc modum cetere  successiones. Inter illos uero, qui sex computant gradus, et illos qui septem, nulla in sensu existit diuersitas, quamuis in numero graduum uarietas uideatur. Ultima enim generatio, si a patribus sumat initium numerandi, septima inuenitur.« Quare uero sex gradus computet Isidorus, ipse aperit, dicens: »Consanguinitas, dum se paulatim propaginum ordinibus dirimens usque ad ultimum gradum protraxerit, et propinquitas esse desierit, tunc primum lex in matrimonii uinculum eam recipiet, et quodammodo incipiet reuocare fugientem. Ideo autem usque ad sextum gradum generis consanguinitas constituta est, ut sicut sex etatibus mundi, generatio et hominis status finitur, ita propinquitas generis tot gradibus terminetur.« In his uero gradibus  omnia propinquitatis nomina continentur, ultra quos nec affinitas inueniri, nec successio potest amplius prerogari. Secundum alios septem gradus ideo computantur, ut ita post septem gradus sponsus sponse iungatur, sicut post hanc uitam, que septem diebus uoluitur, Ecclesia Christo iungetur. Ex his autem occurrit illud, quod Gregorius  Augustino Anglorum episcopo, a quo requisitus fuerat, si quarta generatione debeant copulari, rescribit sic: »Quedam lex Romana permittit ut siue fratris, siue sororis, siue duorum fratrum germanorum, seu duarum sororum filius et filia misceantur. Sed experimento didicimus ex tali coniugio non posse sobolem succrescere. Unde necesse est, ut quarta  uel quinta generatio fidelium licenter sibi iungantur. Sed post multum tempus idem Gregorius  a Felice Messine Sicilie presule requisitus, utrum Augustino scripserit, ut Anglorum quarta generatione contracta matrimonia non soluerentur, inter cetera talem reddit rationem: »Quod scripsi Augustino Anglorum genti, que nuper ad fidem uenerat, ne a bono quod ceperat metuendo de iustitia recederet, specialiter non generaliter me scripsisse cognoueris. Nec ideo hoc eis scripsi, ut, postquam in  fide fuerint solidati, si infrapropriam consanguinitatem inuenti fuerint, non separentur, aut infra affinitatis lineam primam usque ad septimam generationem iungantur.«

Nunc de affinitate uidendum est, de qua Gregorius  ait: »Porro de affinitate, quam dicitis parentelam esse, que ad uirum ex parte uxoris, seu que ex parte uiri ad uxorem pertinet, manifesta ratio est, quia secundum diuinam sententiam, ego et uxor mea sumus una caro, profecto mihi et illi sua meaque parentela propinquitas una efficitur. Quocirca ego et soror uxoris mee in uno et primo gradu erimus, filius uero eius secundo gradu erit a me, neptis uero tertio, idque in ceteris utrinque agendum est successoribus. Uxor eius propinqui  eiusque gradus sit. Ita me oportet attendere, quemadmodum ipsius quoque gradus aliqua femina proprie propinquitatis sit. Quod nimirum uxori mee de propinquitate uiri sui in cunctis cognationis sue gradibus conuenit obseruare. Qui uero aliorsum senserint, Antichristi sunt;« item Iulius papa  : »Aequaliter uir coniungatur consanguineis propriis et consanguineis uxoris;« item Isidorus  : »Sane consanguinitas, que in proprio uiro conseruanda est, etiam in uxoris parentela de lege nuptiarum conseruanda est, quia constat eos duos in carne una fuisse, ideo eommunis est illis utraque parentela.« Item Iulius papa  : »Nullam ex utroque sexu permittimus ex propinquitate sui sanguinis, usque in septimum generationis  gradum uxorem ducere, uel incesti macula copulari, et sicut non licet cuiquam Christiano de sua consanguinitate, sic neque de consanguinitate uxoris coniugem ducere propter carnis unitatem.« Item Gregorius  : »De affinitate propinquitatis pro gradu placuit cognationis usque ad septimam generationem obseruare, nam et hereditas rerum per legales instrumentorum diffinitiones sancit usque ad septimum gradum heredum protendunt successionem. Non enim eis succederent, nisi de propagine cognationis deberetur.« His auctoritatibus insinuatur, et que sit affinitas, et usque ad quem gradum sit obseruanda, scilicet usque ad septimum gradum. His autem et tua fraternitas sit contenta,  et hec etiam predices esse tenenda, quod si qui contra hec attentare uoluerint, in eos canonicam dare sententiam nullatenus immoreris, nisi resipiscant.



EPISTOLA Iu. Ad dominum papam  .

Cum habeant omnes Ecclesie Romanorum pontificem patronum et iudicem, tanto securius ad eum est in dubiis recurrendum, quanto Christiane religioni expedit procurandum, nec per se solam presumat  in consuetudinem ducere, quod sanctorum Patrum auctoritas indubitanter asserit improbandum. Inde est quod ad apostolicam sedem sepe recurrimus, cum ea nescimus, que nos ex iniuncto nobis officio conuenit non nescire, cum, sicut prediximus, nobis immineat periculum, si presumamus transgredi terminos antiquorum. Quidam in diecesi nostra federe nuptiali in facie Ecclesie sortitus uxorem, abiit in regionem longinquam moram facturus longam, sed continere non ualens, aliam, quam sibi uidebat competere, duxit uxorem. Tandem in se reuersus, de facto penituit, et illam dimittere uoluit, asserens se aliam duxisse. Hoc autem ignorans Ecclesia, cuius obedientie subiacebat, id fieri posse contradicebat. A nobis ergo  queritur, quid super hoc sit sentiendum? utrum uidelicet inter illos firmum habeatur coniugium, et si uir uxori tali reddere debeat debitum, quem conscientia transgressionis redarguit, et Ecclesia ad legitimam habere reditum non permittit. uestrum igitur est, Pater, super hoc dare consilium, quod sit non solum nobis sed etiam aliarum Ecclesiarum prelatis perpetuis temporibus profuturum.



EPISTOLA u. Ad inquisita solutio  .

Quoniam nobis est Ecclesia Dei commissa, omni nos conuenit uigilantia prouidere, ne quid aduersitatis emergat, quod ecclesiasticis obuiet institutis  et Christiane fidei peccatis exigentibus fundamentum conetur euertere. Quod igitur nobis proposuisti de illo, qui in facie Ecclesie sortitus uxorem in aliam transiit regionem, et aliam sibi copulauit coram Ecclesia, et penitentia ductus eam dimittere uoluit, sed Ecclesia contradicit, quia alterius contractum ignorat. Queris ergo si debet dimittere primam et retinere secundam, et si sit inter eos et inter ipsum et secundam habendum coniugium De hoc tue fraternitati breuiter respondemus. Sane dici potest non esse coniugium, et mulierem de crimine excusari per ignorantiam, uirum autem adulterium admisisse. Sed ex quo ad primam redire uolens nec ualens, cogitur Ecclesie disciplina hanc tenere, incipit excusari per obedientiam et timorem  Dei de hoc quod poscenti debitum mulieri reddit, a qua ipse nunquam poscere debet.



EPISTOLA uI  . Idem qui supra.

Ut beatus dicit Gregorius  : »Ars est artium, regimen animarum.« Quia igitur omnium ecclesiarum mater est et magistra Romanorum Ecclesia, cui, auctore Domino, presidemus, ex officio nobis iniuncto nos decet earum tribulationibus et angustiis  attentius exhibere compassionis affectum, ne forte ex taciturnitate nostra subrepat ignauie torpor et diuinis inferatur lesio sacramentis, si defensionis et protectionis sedis apostolice senserint in istis adesse defectum. Nos igitur, quia cura propensiori periculis et infestationibus Ecclesie subuenire disponimus, paternitati autem uestre mandamus quatenus in unum conuenientibus uobis, de his, de quibus nobis questiones plurime proponuntur, dubitationes hominum breuiter absoluamus. A nobis siquidem queritur utrum liceat uiro sine uxoris licentia uotum facere castitatis; uel si uxori liceat sine uiri consensu. uel etiam ut liberius seruiant Domino, si liceat alteri eorum sine utriusque consensu monasterialem conuersationem  subire.« His etiam questionibus superadditur, alterius questionis articulus, si sponsam alterius aliquis cognatus eius in matrimonium ducere possit. His omnibus auctoritatibus sanctorum freti duximus respondendum, et quod respondemus in omni Ecclesia indubitanter et firmiter esse tenendum. Sunt qui dicunt religionis gratia coniugia debere dissolui. Dicit Gregorius  , scribens Theuticio patricio  : »Sunt qui dicunt gratia religionis coniugia posse uel debere solui. uerum sciendum est quia, etsi hoc lex humana concessit, tamen lex diuina prohibuit. Si ergo utrisque conueniat continere, hoc quis audeat accusare? sic enim multos sanctorum nouimus cum suis coniugibus et prius  continentem uitam duxisse et post ad sancte Ecclesie regimina migrasse; si uero continentiam, quam uir appetit, mulier non sequitur; aut quam uxor appetit, uir recusat, coniugium diuidi non potest, quia scriptum est: Mulier potestatem sui corporis non habet, sed uir, et uir potestatem sui corporis non habet, sed mulier .« Item Agathosa latrix  presentium questa est uirum suum contra uoluntatem suam esse conuersum: »Quapropter experientie tue precipimus, ut diligenti inquisitione discutiat, ne forte eius uoluntate conuersus sit, nec continentiam nisi ex communi consensu seruare ualeat, nec monasterium petere, nisi uterque pariter continentiam profiteatur.«



EPISTOLA uII  . Ad dominum papam.


Quod apud nos in questione inter etiam doctos uersatur, et questionis non dissoluitur nodus, ad sedem apostolicam referendum esse censemus, ne forte in periculum proruamus, si per nos diffinire presumamus, quod nullius sanctorum auctoritate dissolutum esse probamus. uidetur aliquibus in se tantum confidentibus, quod aliquis cognatorum post decessum cognati sui, uxorem, quam sibi desponsauerat  et subarrhauerat, in coniugem ducere possit, precipue cum non intercesserit coitus, sed solum de presenti concessus uel consensus. Quia igitur, Pater carissime, quid in huiusmodi questione teneri debeat, nondum nobis innotuit, rogamus, quatenus uestra nobis proponat auctoritas quid in Ecclesia sit super hoc promulgandum atque tenendum.



EPISTOLA uIII  .

Ut honori Dei et fame et glorie uestre peroptime noueritis esse consultum, cum in rebus dubiis apostolice sedis consilium duxeritis expetendum, ne, sicut est litteris uestris expressum, de re incerta contrahere possitis excessum. Quia igitur in inquisitione uestra uersabatur, utrum cognatus alterius  cognati, qui uxorem desponsauerat, post eius decessum ducere posset in coniugem. Quid super hoc in sanctorum reperimus scriptis, fieri uobis manifestum optamus, et in lucem producimus, ne sit populus Dei quorumlibet prauitatis assertione seductus, si non sit intellectu maiorum instructus. In primis igitur uestram notitiam non excedat, quod cognati cognatus sponsam accipere non debeat, cum hoc fieri sanctorum auctoritas contradicat. Unde Gregorius  : »Si quis uxorem desponsauerit, uel subarrhauerit, quanquam postea preueniente die mortis eius nequiuerit ducere eam in uxorem, tamen nulli de consanguinitate eius licet accipere eam in coniugio, et si inuentum fuerit factum, separetur omnino.« Item Iulius papa  : »Si quis  desponsauerit uxorem uel subarrhauerit, uel preueniente die mortis, uel irruentibus quibusdam causis eam non cognouerit; nec frater eius, nec ullus de consanguinitate eius eamdem sibi tollat in uxorem ullo unquam tempore.« Item Gregorius  : »Qui desponsatam proximi sui puellam acceperit in coniugium, anathema sit ipse et omnes consentientes sibi, quia secundum legem Dei mori decernuntur.«



EPISTOLA IX  . Ad dominum papam.

In re, que nobis infert dubitationem, non est, amantissime Pater, admirandum, nec competenti obuiat discipline, si totum negotium referamus ad beati Petri apostoli successorem, per quem totius  Ecclesie status confirmatur ad fidem et bonorum morum suscipit disciplinam. Nonnunquam inter nos queritur, utrum consensus de futuro addito iuramento coniugium efficere possit ut, si quis promittat uel etiam iuret, se aliquam in uxorem accepturum, et illa humiliter id ipsum etiam promittat et iuret, se uidelicet illi nupturam, nunquid talis sponsio coniugium facit? si uero, mutato proposito, alter uel altera ad alienam se transferat copulam, nunquid ob priorem sponsionem iuramento subnixam, secunde  federationis pactum scindetur? Quid ad hec respondere debeamus, a uestra prudentia et sapientia uolumus edoceri, ne forte nobis insultetur, si uideamur indocti.



EPISTOLA X  . Domini pape responsio ad inquisita.

Ad hoc totius Dei Ecclesie suscepimus curam regiminis, ut ea, que sunt confracta malorum sinistris incursibus, in melius reparentur et ignorantes in suis dubitationibus ueraciter instruantur. uestris igitur est a nobis inquisitionibus respondendum et dare congruum de uestra dubitatione consultum, ne in his, que nos oporteat scire, sentiatis a ueritate diuersum. Considerandum est igitur, quia longe aliud est promittere, aliud facere.  Qui id promittit, nondum facit. Qui ergo promittit uxorem se ducturum aliquam, nondum duxit eam uxorem, et que spondit se nupturam, nondum nupsit. Quomodo ergo coniuges appellari possunt, qui nondum contrahunt, sed in futuro se contracturos iurando promittunt? Item si ex ui iuramenti ad futurum pertinentis mox efficiuntur coniuges, tunc hanc rem efficiunt, quando iurant se facturos. Ideo dicendum quia coniugium tunc non fuit, sed futurum promittebatur. Si uero ille post uxorem duxit, et illa marito nupsit, coniugium utique fuit, et non potest dissolui. Precedens ergo mendacium uel periurium penitentia est corrigendum; sed coniugium sequens non est dissoluendum. Non autem sic est, quando iuramentum coniugii presentis  consensus attestatione firmatur, quia post talem consensum, si quis alii se copulauerit, etiamsi prolem procreauerit, irritum debet fieri et ipse ad priorem copulam reuocari. Quidquid autem de his agendum esse disponitis, non dubitamus tamen, quin tot malis occurrere minime differatis, quatenus capiti membra cohereant, et inimici Christi usquequaque dispereant.



EPISTOLA XI a  .

Ad uos, Pater, est redeundum, quatenus in his quibus dubitamus, a uobis diligentius instruamur, ne a fide et doctrina catholica deuiemus. Puerum nuper inuenimus, quem nullius testimonio baptizatum fuisse probauimus. Hunc igitur aqua baptismatis uolebamus intingere, si nobis illud non  obuiasset, quod nulli facienda est iniuria sacramento, ne forte in eo sacramentum fieret iteratum: ne uero, si careat baptismo, depereat, uel sacramentum iteretur, si baptizetur. Gratiam uestre paternitatis duximus consulendam. Scire quoque uellemus, si solum aque et non aliud elementum ad baptismum conficiendum inquirere debeamus, et si is, qui baptismum suscipit, semel uel bis intingatur, dici et credi potest baptizatus; sunt enim, qui diuersa super hoc sentire uidentur. Cui parti  sit credendum, diuine et apostolice sedis duximus consilium exquirendum. Et si tantum ualet baptismus per malum, quantum per bonum hominem datus.



EPISTOLA XI b  . In persona domini pape.

Cum nobis occurrit, quod agere debemus, si negligentes reperti fuerimus, superni iudicis iudicium in nostram perniciem formidamus. Quia ergo ad defensionem fidei Christiane religionis nos instanter litteris incitasti, licet labor incumbat nobis nescius parcere senectuti, Domino iuuante, uiribus imbecilles, nec iter aggredi formidantes, in breui proponimus hereticos predictos conuenire, cum eis fortiter congressuri. Ne uero uideamur tantum  negotium inconsulte suscipere, dignum ducimus ad celebrandum super hoc concilium Ecclesiam Dei primitus ad nostram presentiam euocare, quatenus quod exinde maiorum et religiosorum uirorum fuerit consilio definitum, opportunum et desideratum et irreuocabilem sortiatur effectum. Ad conuocandum autem concilium et exsequendum huius euocationis officium, te decernimus legatione sedis apostolice communire, quem speramus in omnibus pro innata tibi probitate et bona uoluntate ad honorem Dei nomen optimum reportare. De his autem, que nobis explananda proponere uoluisti, fauente nobis diuina clementia, sanctorumque auctoritatibus premuniti, ad singula respondemus. De illo, qui nullius testimonio asseritur baptizatus, dicit papa  Leo  : Sciendum est quod illi, de quibus nulla exstant indicia inter propinquos uel clericos, uel uicinos, quibus baptizati fuisse doceantur, agendum est ut renascantur ne pereant. In quibus quod non ostenditur gestum, ratio non sinit, ut uideatur iteratum, conferendum eis uidetur, quod collatum esse nescitur, quia non interuenit temeritas presumptionis, ubi est diligentia pietatis.« De secundo quoque articulo tue questionis dicit beatus Augustinus  : »Ideo uniformiter id fieri in aqua precipitur, ut intelligatur, quod sicut aqua sordes corporis ac uestes abluit, ita baptismus maculas anime sordesque uitiorum abstergat.« Hinc iterum Augustinus  : »Ideo in aqua, ut nullum  inopia excusaret, quod posset fieri, si in uino uel oleo fieret; et ut communis materia baptizandi apud omnes inueniretur. Quod aqua significauit, que de latere Christi manauit, sicut sanguis alterius sacramenti signum fuit. Non ergo in alio liquore confici potest baptismus, nisi in aqua.« De tertio articulo, uidelicet si is, qui semel uel bis aqua intingitur sit baptizatus, respondet Gregorius  : »De trina immersione baptismi nil uerius  responderi potest, quam quod ipsi sensistis, quia in una fide nichil officit Ecclesie sancte consuetudo diuersa. Quia enim in tribus substantiis una substantia est, reprehensibile nullatenus esse potest infantem in baptismo uel ter uel semel mergere, quia et in tribus mersionibus Trinitas, et in una potest diuinitatis singularitas denotari. Nos uero, qui tertio mergimus, triduane sepulture sacramentum signamus. Secundum enim hoc, licet non modo ter, sed et semel tantum mergere. Ibi tamen duntaxat semel mergere licet, ubi consuetudo Ecclesie talis existit.«



EPISTOLA XII  . Ad dominum papam.

Etsi ad excellentiam apostolicam nulla nos merita  promoueant, quia tamen sapientibus et insipientibus debitrix est in his in quibus salus dependet aut periculum animarum, presentibus eam duximus expetendam atque consulendam. Lator presentium in domo nostra habitum religionis assumpsit, et per quadriennium nobiscum in ordine Sancti uictoris Parisiensis permansit. At postmodum, deceptus a diabolo, uiam deserens sanctitatis et luxuriose uiuens in mundo et dissipans substantiam suam pauit porcos, et ordine Sancti uictoris contempto, nullam a nobis querens licentiam, prime sponsionis uoto confracto, suauiter in terra uiuentium conuersationem hospitalium fratrum  , cum uoluit, expetiuit. Tandem uero uiri boni predicti, cum cognouissent quod professionem fecisset  irritam a consortio suo, eum repellere decreuerunt. Quod iste percipiens a nostra persona non autem a capitulo nostro licentiam cum eis remanendi diutius precibus multis obtinuit. Hoc autem dominus Londensis non ferens, eum excommunicationis uinculis innodauit, asserens quod sine cognitione summi pontificis a celebri uoto nemo possit absolui, maxime cum ad altiorem uitam transire contempsit. Eum igitur, reuerende Pater, tandem a uinculis excommunicationis absolutum ad presentiam uestre sanctitatis emittimus, ut quod super hoc tenere debeamus, apostolicis litteris instruamur, et in salutem peccatoris anime consulatur.



EPISTOLA XIII  . Ad dominum papam.


Sedes apostolica quanto ceteris auctoritate preeminet sanctitatis, tanto dignius atque securius est eius iudicium expetendum in dubiis, ne, si nostra forte uoluerimus auctoritate disserere quod nescimus, presumptionis notam et officii nostri periculum incurramus. Lator presentium sortitus uxorem federe nuptiali, dum annos suos uice quadam in amaritudine anime sue recogitaret, occurrit memorie  se cum cognata uxoris ante tempora nuptiarum fuisse commercio carnali prolapsum. Quia igitur conscientie proprie reatus eum acrius accusabat, penitentia ductus, presentiam nostram lacrymarum rore perfusus expetiit, et peccatum suum confiteri non erubuit, quod cum cognata uxoris sue commisit, et nostro se iudicio ad deplorandum peccatum colla submisit. Nos uero tantum expauescentes excessum, et eius miserie condescendentes, compassionis affectu eum ad uiscera sedis apostolice duximus emittendum, monitis apostolicis instruendum, et a peccatorum suorum uinculis absoluendum. Nos uero, Pater amantissime, quia de plenitudine uestre gratie plurimum gloriamur, in huiusmodi excessibus a pietate uestra et scientia  collata diligentius petimus instrui, ut si forte amplius talis casus emerserit, eis, qui nos expetierint, respondere simus idonei.



EPISTOLA XIu  . Dominus papa ad interrogata.

Quod apostolica sedes in dubiis et in angustiis debeat petentibus, et ad se confugientibus consultum impendere, sapientibus et insipientibus eo clarius elucescit, quoad omnium doctrinam insinuandam et mentibus infirmorum scientiam imprimendam uiros industrios scientie lumine preclaros de cunctis mundi partibus ad se nititur euocare, quibus ad facienda iudicia Beato Petro a Domino collata potestas, et canonum decretorumque suffragatur  auctoritas. Horum igitur et nos communicato consilio, ad inquisitionem tuam, frater, breuiter respondemus, eo certe securius, quo eos scientia et bonis moribus pollere cognouimus. Sicut autem ex litteris tuis nobis innotuit, quidam in tua diecesi quamdam sibi lege matrimonii suscepit uxorem, cuius prius cognouerat et ipse cognatam uel affinem, quod tamen tunc a mente fuisse confitetur elapsum, sed postmodum, inspirante Domino, se in hoc cognouit errore seductum. Queritur ergo a tua fraternitate, si debeat uxori debitum, cum uelit exsoluere, uel eam propter predictam cognationem uel affinitatem dimittere. Nouerit autem fraternitas tua, quod nullo modo Dominus noster in Euangelio, nisi causa fornicationis dissolui patitur  coniugium, dicit enim, quos Deus coniunxit, homo non separet . Cum igitur ambo in facie Ecclesie coniugium inierint, Ecclesia ignorante quod fuerat primo commissum, prohibemus omni modo et sub anathemate interdicimus, ne inter eos coniugium dissoluatur. Illud adiungentes, quod uxori debitum nullatenus persoluatur, nisi sit ab uxore rogatus, quod nec ille persoluat nisi cum tremore et timore et lacrymarum effusione, si tamen in hac gratia fuerit preuentus a Domino, nec hoc quod dicimus in talibus de non soluendo coniugio,  iustitie uideatur alicui lines excedere, quia si aliter esset prouisum, multis daretur occasio uiris mendacibus, qua dimittere possint uxores. Homo autem, qui prius cognouerat uxoris cognatam, in ieiuniis et orationibus persistat, et se indignum peccatorem proclamet, et fletibus dignis prauitatis sue facta deploret, ut quandoque promereatur ueniam delictorum.



EPISTOLA Xu  . In persona domini pape.

Fraternitati tue sedis apostolice scripta transmittimus, in quibus ad plenum inquisitionis tue summa perstringitur, quatenus ex his instructus sensus tuus et intellectus ad altiora se possit extendere,  et aliorum dubitationes competenti examine diffinire. Ad nostram audientiam inquisitio tua per epistolam nobis transmissam peruenit, ut quod de uirgine, non sponte, sed uiolenter, oppressa sentiremus, nostris te scriptis instruere deberemus, utrum scilicet ceterarum numero de cetero posset coniungi. Quod autem possit, subditis probatur sanctorum testimoniis. Beatus enim dicit Ambrosius  : »Tolerabilius est mentem uirginem quam carnem habere. uirgo prostitui potest, adulterari non potest. Nec lupanaria infamant castitatem, sed castitas etiam loci abolet infamiam. Nec potest ante caro corrumpi, nisi mens fuerit ante corrupta. Dum enim anima a contagione fuit munda, caro non peccat.« His et quamplurimis testimoniis freti,  concedimus uirginem non consensu, sed carne corruptam inter uirgines computari. Hanc igitur questionem, quam tibi testimoniis sanctorum absoluimus per prouinciam tibi commissam predicare tuam diligentiam commonemus, ne populus errore seductus diuine gratie sit beneficio destitutus.



EPISTOLA XuI  . Item de eodem.

Ad nostram audientiam cognoueris peruenisse, quod in diecesi tua quidam instinctu diaboli torum maculauerit maritalem uxoris sue cognoscendo sororem, et tu cum cognoueris id ipsum nequiter esse completum, ultionis debitum tante nequitie non exercuisti iudicium, sed cupiditas excipiende pecunie,  ne saltem super hoc loquereris, tibi quasi nescieris, huius rei imposuisti silentium. Quod si uerum esse constiterit, non solum correctione te dignum, sed ab officio tuo depositione te dignissimum reddidisti. Scire enim debueras, qui pontificale geris officium  , quod qui cum duabus presumpserit dormire sororibus, si una ex illis ante fuerit uxor, neutram ex ipsis obtinere licebit. Nec proprie uxori sibi licet reddere debitum, quam sibi reddidit illicitam illius cognoscendo sororem. Huius sententie denuntia populo ueritatem, ne forte  in tali casu quandoque incidat in errorem, et penam damnationis incurrat eternam.



EPISTOLA XuII  .

Sicut omnibus est congaudendum, si proueniat Christiane religionis augmentum, sic etiam ad doloris accedit augmentum, si quod sanctorum Patrum decernit auctoritas per inimicos fidei Christiane fuerit immutatum. Ad aures nostras noueris multorum relatione delatum, per quod ecclesiastica sacramenta leduntur. . . . . Reliqua desunt.



Epistole XuIII  , XIX  , XX  , XXI  , XXII  , XXIII  , desiderantur.---In Apographo, quod Magneanum I nomino, exstat hoc loco fragmentum sequens epistole incerte  :

. . . . eiusdem septiformem gratiam cum omni  plenitudine sanctitatis et uirtutis uenire in hominem. Hoc autem sacramentum a ieiunis et ieiunis traditur, sicut baptismus, nisi cogat necessitas. Nec debet iterari, sicut nec baptismus. Nulli enim sacramento facienda est iniuria, quod fieri putatur, quando non iterandum iteratur.



EPISTOLA XXIu  . In persona E.  archiepiscopi Noruegiensis.

Sanctissimo Patri et domino C.  , Dei gratia summo pontifici, E. Noruegiensium archiepiscopus, in Domino salutem et debitam tanto Patri reuerentiam.

Creditur et dicitur, quod sicut ecclesiis uniuersis Ecclesia Romana supereminet dignitate, sic nichilominus  earum angariis et oppressionibus paterna compatitur et subuenit pietate. In angariis igitur et oppressionibus nostris, Pater amantissime, sedis apostolice nobis est expetenda clementia, ut necessitatis tempore paterna pietas filio suffragetur, et nequitie fomes seueritatis et iustitie malleo conquassetur. Querelam itaque nostram, pedibus uestre sanctitatis aduoluti, auribus uestris inferimus, suppliciter deprecantes, ut narrantibus benignus indulgeatur auditus. Anno preterito, pallio a uestra sanctitate suscepto, cum fuissemus in terram nostram regressi, ille  qui de regio nomine et usurpata regni plenitudine gloriatur, ad suam nos fecit presentiam euocari, et coronam capiti suo petiuit a nobis imponi regalem. Cuius petitionem, quia reuerentie  uestre et anime nostre saluti uidimus obuiare, eam minime duximus admittendam, donec, emissis nuntiis a nobis, et ab apostolica sede reuertentibus, plene cognosceremus, quid inde tenendum  nobis diffiniret uestre sanctitatis examen. Igitur contra nos turbatus est princeps, et omnis exercitus eius cum illo: asserens fauorem apostolicum in tali negotio non esse consulendum, cum habeant ceteri reges libertatem, ubi et quando, et a quo uoluerint, inunctionis accipere sacramentum  . Iterum cum per Ecclesiam  , cui prefuimus die denominata, haberemus accessum, in unam personam et uita et scientia idoneam, qui eis preesset in episcopali officio, pari uoto unoque consensu et clerus conuenit et populus. Huic autem electioni quia predictus princeps non interfuerat et primam in electione uocem non emiserat, eam cassandam duxit: cum hanc consuetudinem a predecessoribus suis Noruegiensium regibus prestitis sacramentis abrenuntiatam   : et Ecclesie nostre instrumentis, nominum suorum characteribus consignatis, indultam nouerimus, felicis memorie Adriani pape et uestre sanctitatis priuilegiis roboratis. Quia uero clamabat regie maiestati nos super hoc intulisse lesionem, nobis inconsultis, nobis reclamantibus, in personam aliam, que bigamam in ipsa, si dici debeat, electione ducebat uxorem, clerum et populum cegit consentire, et nobis obtulit consecrandum. Quia uero predictus sancte recordationis Adrianus papa bigamam in clero in nostra regione apostolica auctoritate damnauerat, non presumpsimus in factum procedere, ne uideremur in irritum ducere, quod sanctus predictus obseruandum in clero preceperat.  Lege fori modo communi clerum uelut in causis agendis contra sanctorum Patrum decreta et omnem consuetudinem Ecclesie Dei in suam curiam trahi et a suis satellitibus iudicari. Ecclesias baptismales siue parochiales suis uillulis adiacentes, capellas uocat regales, et cui et quando uoluerit dare sine nostra licentia in sua uult obtinere potestate. Quod quantum sit ab ecclesiastica consuetudine dissonum sanctitati uestre relinquimus prouidendum. Super his omnibus, quid nobis sit agendum, rogamus humiliter sanctitatis uestre litteris prosequendum. Nec nobis est, Pater amantissime, silentio contegendum, quod in his omnibus, quia eius non obedimus mandatis, ira et indignatione succensus bona nostra et omnes redditus nostros usque ad  quadrantem nouissimum confiscari precepit; et omnibus nobis sublatis ad uestram nos presentiam euocauit, uidens et recogitans quia, deficientibus expensis, deficeremus et nos iter aggressi, et sic uideremur  incurrere contemptum apostolice sedis. uerum nesciebat quod in astutia sua malitiam prudentia uestra comprehendere nouit, et defectibus oppressorum paterna clementia exhibere compassionis affectum. Nos uero ne impossibilitas forte uideretur occasionem ministrare contemptus, si appellationis termino ad uos minime ueniremus, a latere nostro responsales emisimus uiros boni testimonii, quos a sanctitate uestra benigne suscipi supplicamus et ueritati testimonium perhibentes paternitatis uestre gremio confoueri; ut et concepta malitia a nostris finibus exstirpetur, et Ecclesie nostre libertas apostolice sedis priuilegiis firmata illesa seruetur. Nos interim regnum nostrum expensis deficientibus egressi, in Dacia a confratre nostro domino  Lundensi archiepiscopo sancte Romane Ecclesie speciali et deuotissimo filio sumus cum omni reuerentia et honore suscepti et humanissime sustentati



EPISTOLA XXu  . Ad dominum archiepiscopum.

Amantissimo Patri et domino, filius eius deuotus et inutilis seruus, timorem pariter et amorem.

Ut uestre sanctitati scribamus, necessitatis nos perurget articulus. Millies enim experti sumus per gratiam uestram et in dubiis rebus consilium, et in necessitate subleuationis auxilium. Nec id meritis, que nulla sunt, uel potest uel debet ascribi, nisi diuine gratie fauor accedit, ubi pietatis affectus locum  inuenit miserendi, quatenus bona temporalia pro Domino pauperibus erogata, subsequantur munera et gaudia sempiterna. Nec ista prosequimur, quod uestram prudentiam hec ignorare credamus, cum pro his et horum similibus Dominum uos exaltasse super omnes, qui hac in terra morantur in Ecclesia sua minime diffidamus  . Ceterum, mi Pater et domine, ad uestram notitiam dignum duximus peruenire dominum Fidentium cardinalem  , nos et ceteros coabbates nostros litteris et domini Petri episcopi monitis conuenisse, ut ad eius expensas exsoluendas, patrimonium Christi marsupiis siue loculis eius debeamus infundere, cum hoc facere nichil aliud esse sentimus, quam sacrilegium exercere, precipue cum hoc anno minus quam alio  possideamus annone. Adduntur nobis, ut dicitur, importabiles mine, nos uidelicet uinculum suspensionis ab officiis nostris non euadere posse, si mandatis eius nos contigerit obuiare. Res hec difficilis et undique nobis pretenduntur angustie. Si enim hoc egerimus, mors nobis est, quia contra Deum. Si non egerimus, minime manuum eius uiolentiam euademus, quia ad hoc uenit, ut rapiat et deuoret, sicut leo rapiens et deuorans. Quid igitur faciemus? estne consilium auferre pauperibus in tempore famis, et inferre tantillum quod habent, in os leonis?  hec autem mihi faciat Deus et hec addat, si aliud fecero, quam quod Deo placere cognouero. Ecce ad oculos nostros reducitur antiquorum malitia. Tempore siquidem persecutionis est dictum martyribus sanctis: »Adorate idola et uiuetis, alioquin interficiemini.« Nobis dicitur: »Implete sacculos cardinalis, alioquin officiis uestris carebitis.« O peruersa cupiditas! O ambitio ceca! uiuit Dominus et uiuit anima uestra, mi Pater et domine, et si omnes pauperes abbates et monachi ne suspendantur ab officio suo, immolauerint eius marsupio; sed non ego. Aliud etiam proponit edictum, ut qui marsupio eius immolare noluerit, eius conspectibus presentetur et flectat genua ante Baal. Emam ego paupertate prelationis officium, et iniiciam pedes meos in  compedibus Simoniace prauitatis, quam semper odio habui? mittat igitur manum et succidat me, si placet, quia me non mutabit cuiuslibet assertio blandientis mihi. Non deerit mihi panis in patria, quia Dominus est sollicitus mei, et non deseret me in diebus malis et in tempore superborum. Conferat Dominus paruulis nostris, quos in sinu meo dedit Dominus, ne forte annone defectu depereant, quia non minus imminet illis periculum, quam anno preterito, in quo fere per totam estatem bibimus aquam, et barbatum comedimus panem; panem, inquam, non angelorum, sed pabulum iumentorum. Et quidem nec hoc habuissemus, si misericordia, que precellit in uobis, continuisset a munere manus.  uerumtamen Dei timore et religionis honore, specialique uestre sanctitatis amore sustinere decreuimus, minime certe murmurantes, sed aduersitati patientie clypeum opponentes. Multum est enim auarus, cui non sufficit Deus. Nostis et bene nostis cui tunc fenerastis, recepturi eterna pro caducis. Noueritis autem quod pueri nostri diebus singulis pro salute uestra sine intermissione offerunt Domino Deo in altari sacrificium laudis; singulis horis die ac nocte Psalmum ac orationem Dominicam cum collecta sibi assignata. Inter secretiores etiam lacrymas, que diuinis aspectibus offeruntur, dulcis et celebris uestri memoria commendatur, ibi precipue, ubi pro redemptione mundi Patri Filius immolatur. Quod eo dicimus intuitu, ne concepta et accensa  caritas, si a loco discesserimus, ab eorum dilectione frigescat. Arbitramur, imo certi sumus, quod eorum defectibus parum superaddat prouidentie, qui dicitur cardinalis et legatus. Sed nunquid beati Petri talis erat legatio ad Romanos? Absit! Argentum non querebat uel aurum, sed signis et prodigiis occurrebat incommodis infirmorum, et Deo reddebat, quos diabolo subtrahebat. Nonne cuidam aiebat, qui corporis sui molestia laborabat: Argentum et aurum non est mihi, quod autem habeo, hoc tibi do. In nomine, inquit, Iesu Nazareni, surge et  ambula ? Nonne per baculum tanti legati, Petri uidelicet apostoli, huc illucque transmissum, mortui resurgebant a morte? sed dimittamus baculum et agamus de presentia et actibus cardinalis. Ubi uirtus et fortitudo eius, qui de legationis officio gloriatur? quem ab infidelitate reduxit ad fidem? quibus amissum oculorum reparauit officium? quos infirmos curauit? quos leprosos mundauit? quos mortuos suscitauit? si talis esset cardinalis, qui cardinalis dicitur noster, quis ei non occurreret? quis ei temporalia denegaret? ecce! querit, quod nos dare non expedit, quia nec subest rerum substantia, nec ad hoc potest induci uoluntas. A seculo non est auditum quod ordo Sancti uictoris Parisiensis alicui cardinalium subiacuerit in tributum. Solus  ergo et primus ego totius ordinis immunitatem et collatam gratiam infirmabo? Expedit mihi melius, ut mola asinaria collo meo suspendatur et demergar in pelagus. O insensati, si tamen fas est dicere! O! inquam, insensati episcopi Danie, quis uos in tantum fascinauit, et in non prudentiam, non audeo dicere stultitiam, uestram prudentiam euertit, et discretionis oculos excecauit? Nonne uos estis, qui dicere solebatis: Cibariis abundamus, sed auri et argenti copiam non habemus, si uerum est, quod pretendebat uestre propositionis assertio, cur in dandis muneribus lupis rapacibus de longinquo uenientibus tam sollicite manus uestras expanditis? Alius quidem in C marcarum pretio, alius in L,  alius in XXX predictorum luporum rabiem compescere totis uiribus et sitim exstinguere elaborat. Utquid tanta perditio? Amen dico uobis, qui biberit ex aqua hac, iterum et in eternum sitiet . Nonne hec omnia dari deberent pauperibus, non lupis, quorum ingluuies thesauro totius mundi exsaturari non posset? utinam in eis fieret, ut et eis diceretur, quod Crasso, auro conflato: »Aurum sitistis, aurum bibite,« nec hoc quidem iniuste. Quia quotquot uenerunt, fures sunt et latrones, mercenarii, non pastores. Proh dolor! Christus ad ostium panis inedia moritur: quis ex uobis Christo compatitur? hec autem, ut uerum dicam, ad gloriam expenduntur inanem, ut alius alio in dandis muneribus excellentior et profusior uideatur. Amen  dico uobis, recepistis mercedem uestram . Hoc modo ad exhauriendum, quod superest uobis, cupiditatem eorum, qui uos euiscerant, et ad uos eorum reditum et alios, quos necdum uidistis, certissime prouocatis. Quibus mensam solam cum quatuor equis et quatuor marcis argenti non denegare, satis sufficere debuisset. In uiam horum, Pater amantissime, ne abieritis, qui semper pauperibus, que uobis Deus contulit, abundanter erogatis. Quod uobis sine adulationis oleo propinatur a nobis. uiuat et ualeat sanctitas uestra hic et in eternum et ultra. Ad ultimum, Pater piissime, pietatis  uestre uisceribus supplicamus, quatenus in hoc, quod religiosorum uirorum et confratrum nostrorum abbatum uidelicet expetunt uota, qui uos diligunt, et totius caritatis uisceribus amplectuntur tanquam Patrem et Dominum ab homine, cuius spiritus in naribus eius, qui eos infestare disponit, protectionis uestre minime defensentur, nedum in annone parcitate laborant, grauibus et insolitis exactionibus aggrauentur. Spiritus eius, qui suscitauit Iesum a mortuis uos saluet, et confirmet in omni opere bono, et pro his, que pauperibus fratribus nostris sepius contulistis in retributione iustorum uos gloria coronet eterna! Amen. ualete.



EPISTOLA XXuI  . Filiabus regis

 uirginibus sacris regali stirpe progenitis M.  et M.  , frater WILLELMUS, seruus seruorum Dei, in Paraclito amplexibus perfrui Regis eterni.

Quod olim fuerat inspirante Domino a prophetis pronuntiatum, iam in Ecclesia Dei cernimus esse completum, dum suauissimo Christi iugo colla submittunt, et uultum eius deprecantur filie regum. Felices igitur uos ambe, quas sanguis regius procreauit, quas ne sibi mundus alliceret fallacibus blandimentis, Christus celestibus castris inseruit, et sponsas sibi deuotas suo sanguine consecrauit. Felices uos, inquam, que uirginibus ceteris et hominibus criminibus implicitis, conuersionis uestre imitabile contradedistis exemplum, per quod et  mundus ad suum debeat redire principium, et diabolus inferri sibi doleat detrimentum. Seuiat igitur iam nunc ipse crudelissimus predo, cum uasa fiant honoris et glorie, quas in uentrem malitie sue decreuerat deglutire. Ingemiscat et doleat se deuictum etiam in sexu fragili, cum uideat diuinis obsequiis delicatas regum filias in croceis enutritas mancipari, et uiam humilitatis aggredi, quam ipse contempsit per superbiam nimis elatus et conditori suo per amorem noluit esse subiectus, sed male deceptus Deo uoluit esse consimilis. Cum enim esset decore et excellentie et claritatis eminentia dignior ceteris creaturis, quas in laudem et gloriam suam creauerat totius Conditor orbis, equare se, sicut diximus, uoluit Deo, et quod erat uilipendens, nisi  similis esset Altissimo, irreparabiliter de celo cecidit cum complicibus suis draco et diabolus factus, turpior omni, totius iniquitatis inuentor, uitiorum incentor, inuentor mortis et auctor. Quia igitur a paradisi gloria se uidet esse deiectum, et nullum extra tenebras habere refugii locum, qui primo spiritus erat in specie gloriosus, et in deliciis conditus, grauius ingemit, et ardentius inuidet hominem ex luto compositum celum conscendere; et quod amisit ipse per suam malitiam atque superbiam per humilitatis gratiam possidere. Itaque quod amisit per superbiam, homini cedit ad honorem et  gloriam sempiternam. uerum, ut beatus dicit Gregorius  , casus maiorum cautela debet esse minorum; si enim non pepercit Deus angelis, qui maioris erant dignitatis et glorie, putandum est, quod homini parcat, si peccauerit, qui totus est puluis et cinis? Ideo, uirgines sacre, uobis est attentius prouidendum, ut quidquid uideritis uirtutibus esse contrarium, nullatenus diligatis: nec ad id obtinendum animi uestri reflectatis assensum, uel oculorum uestrorum intuitum, ne uobis a Domino concessum honorem uestrum perdatis et coronam uobis pro meritis destinatam. Iucundius est etenim honore primatus caruisse, quam adeptum pro meritis perdidisse. Necesse est ut omnia opera nostra humilitatis gratia condiantur; quia qui sine humilitatis  gratia uirtutes congregat, similis est homini, qui in uento puluerem portat. Gaudete uero non diuitum sed pauperum uos esse sodales, quia cum simplicibus et pauperibus est sermocinatio Dei. Talium enim est regnum celorum. Superbis enim resistit Deus, humilibus autem dat gratiam . uirginitas autem sine humilitate nequit ad uitam promouere progressum, quibuscunque presidiis sit premunita uirtutum. Initium enim omnis peccati superbia . Quod Dominum legimus ita fuisse locutum, cum in schola sua discipulis loqueretur de progressu uirtutum: Discite a me, quia mitis sum, et humilis corde . Quod docuit uerbo, demonstrauit exemplo. Humiliauit semetipsum,  obediens Deo factus usque ad mortem, mortem autem crucis . Confidimus in Domino, quod nichil aliud sapietis ; quia sponsum uobiscum habetis scientiarum Dominum qui docet hominem scientiam . Hec uobis, carissime amice et domine, pauca conscripsimus, ut pagina nostre coscnriptionis uobis sit in pignus amoris et in signum dilectionis, et odor uestre conuersationis longe lateque diffusus sincerioris opinionis augmenta suscipiat, ut sicut prediximus, ad exemplum aliis proponendum uobis nichil obsistat, sed proximos caritatis inexstinguibilis ignis accendat. Licet autem exterioris hominis uestri faciem ignoremus, interiorem tamen ex iucundo fratrum nostrorum relatu et suauioris opinionis processu diligenter  amplectimur, spiritu uobis presentes, corpore licet absentes, et que pia, que iusta, que pudica et que pacifica sunt, uobis succedere peroptamus. Non credimus quod nobis sit necessarium uestram sanctitatem atque propositum commonere, ne sit uobis familiare in mensis uestris ebrietatis habere diffugium, licet consuetudini terre sit illud uitium, uobis uero sit horrendum, cum, hoc mediante, fortissimus etiam uir in ruinam et in reatum prolabitur. Hac etiam interueniente honestas impudicitie arma reddit sua, degenerat sanctioris propositi fructus et  odorifere gloria opinionis damnabiliter euanescit. Ceterum quod uestris amicitiis copulamur, id nobis conferri, sine meritis sola gratia gratulamur, et multipliciter gloriamur in Domino. uidete tamen, quomodo caute ambuletis , ne forte illa prophetica maledictio ueniat super uos. ue qui dicitis bonum malum . Sicut audiuimus magnos nos estimatis, qui parui sumus omnino aut nulli. Quare nos apud uos maiores reputatis quam hominum communis opinio? ponderate nos ipsos secretius, nec nos maiores putetis, quam nos libra ueritatis appendit. uerbum Domini est. Pondus et pondus, abominatio est . Est in celo, qui corda scrutatur et renes . uidete quod nil doli admisceatis, sed nos apud Deum et homines  eque libretis. Quod autem quibusdam filiis nostris S. uidelicet et T.  gratie fauor arridet, uobis solemnes gratiarum referimus actiones, idque nostris erit munerandum obsequiis, cum se uel tempus aut locus obtulerit. Familiarissimas nostras K. et I.  quas in Domino ueneramur, quibus et nos sincerioris brachiis caritatis astringimur, eo deuotius uestre liberalitati commendamus, quo amplius de uestra bona uoluntate confidimus. Ad ultimum nostri memoriam orationibus uestris inesse rogamus, quia uestra nostris est inserta uisceribus, ubi patri filius immolatur. ualete.



EPISTOLA XXuII  . Ad conuentum uirginum Roschild.

 uenerabili et dilecte in Domino priorisse beate Marie  , et sororibus uniuersis uirginibus sacris, W. beati Thome de Paraclito minister indignus, sincere dilectionis affectum.

Nostis, carissime, quod subiectorum excessus minime corriguntur, si pro uoluntate uel negligentia uel temeritate presumptionis, contra ordinis instituta more bestiali feruntur. Itaque si pastor his omnibus obuiare neglexerit, uel terrore perterritus mutire non audeat, licet pastoris gestet officium, meritum tamen pastoris amittit, cum eos, quos corrigere debet, tacendo peccare permittit. Nos igitur, quos honore pastorali Dominus in Ecclesia sua sublimare disposuit, simile sortiemur de commissi nobis gregis proditione iudicium, si eum incedere  permittimus in abrupta uitiorum, qui nostro et uerbo et exemplo proficere debuerat ad augmentum uirtutum. Inde est quod largiente Domino circa nobis commissos uigilanti satis cura sollicitudinem adhibere studuimus, ut eorum errata discipline uomere subaremus  et uirtutes uitiis preponamus, ut de commisso nobis talento rationem in diem iudicii cum securitate reddamus. Sanctitatem quoque uestram non ignorare confidimus, qualem Nicolaum filium prioris uestri recepimus et quantum in doctrina et disciplina protraximus. Hunc igitur, quia  grauius quam uellet pro excessibus suis aliquando corripuimus, frequentioribus doloribus anxiatur, et promisse fidei propositum deserere comminatur. Inde est quod rebellis et contumax de uestibus suis cappam uidelicet et superpelliceum nobis inconsultis exposuit, et ut aliorum relatu percepimus, apud uos, quod ualde miramur, deposuit. Non enim arbitrari ualemus, quod malitiam sapientia comitetur, et male agentibus fidei sinceritas suffragetur. Rogamus igitur dilectionem uestram atque consulimus, quatenus nobis, omni occasione postposita, depositum transmittatis, ne uestra religio, que semper est amatrix ueritatis, sit latibulum et refugium malitie atque nequitie communicando operibus malis.



EPISTOLA XXuIII  . Ad conuentum uirginum Slangathorp  .


Dilectis in Domino uirginibus sacris A. priorisse Dei gratia  , K. et I., frater W. seruus seruorum Dei in Paraclito, sic currere, ut superne remunerationis brauium apprehendant.

Litteras uestre sanctitatis accepimus, et pia satis auiditate legendo percurrimus. Si quid autem quod honestati congruat et uestre sanctitati cedat ad gloriam, effectui mancipare curauimus, inde plenius exsultamus, debitam Deo gratiarum actionem exsoluimus, semper nos in anteriora cupientes extendere, ut susceptis beneficiis beneficia ualeant uberius respondere. Nuper autem a caritate caritatis dona percepimus, quibus in caritate caritatem  indubitanter inesse probauimus. uerumtamen, quia sepius in uestre benedictionibus dulcedinis peruenimus, conscientie nostre torpor arguitur, quod in recompensatione beneficii minus quam uellemus prouidi reperimur. Unum est tamen quod ad remedium nobis consolationis accedit. Sincerus uidelicet dilectionis affectus, qui inter amicos semel exortus nullo tempore consenescit, sed uerius cum quid defuerit, mutuis fouetur alloquiis, et scriptis recentioribus ualidius incalescit. Inter omnia autem que circa nos locum prerogatiuum habere noscuntur, illum, de quo loquimur, carius atque uicinius, maxime cum honestatis fulgore uestiatur, amplectimur. Illum igitur etiam uobis offerimus et oblatum in nostra recipimus, non ut ea careatis, sed ut eum  abundantius habeatis. Quod et in nobis credimus esse futurum, exutis corporibus, ut, quod habent singuli per meritum atque per gratiam, commune sit omnium per amorem. Petitioni uestre nullatenus duximus obuiandum, sed eum quem petistis quam citius poterimus emittendum. ualete!



EPISTOLA XXIX  . Ad easdem.

WILLELMUS, Dei gratia, seruus seruorum Dei, in Paraclito uirginibus sacris K. et I., Christo sponso  feliciter inherere et uirtutum gloria coruscare.

Sicut, oleo flammis iniecto, incendium maius excrescit, sic ex operibus bonis uirtus amoris ualidius incalescit. Ex relatione karissimi filii nostri Thome, qui uos in Domino ueneratur et diligit, uirgines sacre, percepimus, quod in necessariis nostris pium geratis affectum, quod nobis in admirationem accedit, cum nec ad hoc processisse nouerimus, aut opus aut meritum. uerum quoniam amplioris est gratie, non uni sed pluribus uelle noueritis a Domino uobis inesse, qui non uni, sed omnibus sua uenit passione proficere. In hoc etiam pluribus benefaciendi imitabile bone uoluntatis exhibetis exemplum, quatenus et uos maiorem assequamini gratiam, et opinionis uestre suauem ubique diffundatis  odorem, et sicut premisimus, uestris obsequiis nostrum iam uelut sopitum et incineratum suscitatis amorem, ut et uos in Domino diligamus, et orationibus mutuis inuicem nosmetipsos Domino commendemus. Est enim aduersarius noster tanquam leo paratus ad predam, circuiens et querens quem deuoret . Cui resistamus fortes in fide armis premuniti iustitie. Huius igitur mundi gloria fallax et rerum temporalium cupiditas, felices domine mee uirgines sacre, nec aliunde domine, nisi quia Domini mei sponse, nec ad modicum uos in uoraginem uitiorum inducat, et continentie uestre gloriam se miserabiliter glorietur euertere potuisse. Scimus et nos quia renuntiastis mundo et uos Domino consecrastis,  et necdum a uestra memoria credimus esse precisum, quod omnium malorum radix sit cupiditas , transgressionis mater, magistra nocendi, seminarium iniquitatis, auriga malitie, sicaria uirtutum, seditionis origo, fouea scandalorum. Nescitis? Imo scio quod scitis, quia omnis gloria filie regis ab intus . Quia igitur et uos filie regis estis et sponse, sit ab intus gloria uestra, non ab exterioribus rebus, ne dum uenerit sponsus, uos fatuas inueniat uirgines, conscientie bone oleum in lampadibus non habentes . Ceterum gratias pro gratia nobis exhibita gratiarum Dominus et retributor pro nobis ipse uobis retribuat. ualete



EPISTOLA XXX  . Ad dominum papam  .


Sedes apostolica quanto ceteris preeminet dignitate, tanto debet attentius in iudicium faciendo prouidere, ut in rebus agendis tractandisque negotiis, legem iustitie, seu uiam ueritatis uel equitatis, nullius amore uel otio deserat. Horum enim unum, sicut gratie uestre paternitatis innotuit, si cuilibet iudici sed precipue summo pontifici in uirtutum suarum defuerit preconiis, inferet lesionem, et in extremo superni iudicis examine tam  grauis delicti perferet ultionem. Absit autem, mi Pater, ut hoc morbo conscientia uestra laboret, quam in negotio sororis nostre regine Francorum fauorabilem et immutabilem adhuc etiam assertio falsitatis uelut hostem detestabilem abhorret. Auditu uero percepimus et rei ueritate comperimus, quod in illius terre regem uestra pietas terrorem comminationis ex parte uestra iustitie uigor sicut necdum intepuit, quo delectamur, incussit, eidem sub interminatione anathematis precipiens, ut nullam sibi aliam copularet, quoad ista, soror uidelicet nostra, uita comite superesset. Nunc igitur, Pater, quoniam in Dei contemptum et in opprobrium sempiternum ut rebellis et contumax uestre sanctitatis contempsit edictum, quid superest, nisi  ut hoc modo mandati uestri contemptoris feriatur insania, quatenus in ipsius regno interdicantur celebrari celestia sacramenta? Ita, mi Pater, nunc in uobis iustitie zelus emineat, et quam sit temerarium apostolicis obuiare mandatis, si hucusque non intellexerit, nunc saltem hanc confusionem supportando persentiat. Rogamus itaque, Pater, et pietatis uestre supplicamus uisceribus, ut petitioni nostre non desit effectus, quoniam multus est erga nos dilectionis uestre affectus. Semper enim Romane Ecclesie obedientie iugo placuit nobis colla submittere, et nisi primo nobis Ecclesia Romana defuerit, non erit ab ea nobis discedendi uoluntas.



EPISTOLA XXXI  . Ad dominum Celestinum papam regina Francorum  .


Ad sedem misericordie toties est recurrendum, quoadusque misericordia de celo respiciat et sperantium in se Deus uota perficiat. Inde est, amantissime Pater, quod et ego, cuius cor doloris aculeis diebus ac noctibus perforatur, ad Deum primo, deinde ad sedis apostolice clementiam minime clamare desisto, si forte respiciat Dominus in orationem humilis ancille sue, et amoueat a me sagittas suas, que militant aduersum me, quarum indignatio ebibit spiritum meum et apostoli Petri successor benedictionis sue rorem ariditati cordis mei benignus infundat, et de illata mihi iniuria  conferat consolationis in mea tribulatione remedium. Quis enim, Pater, qui gemitibus filie sue nulla miseratione compatitur, minime doloribus anxiatur? absit, ut uos! De solo glorie deiecta et in terra prostrata consolatorem inquiro et non inuenio. Excellentie pristine defleo detrimentum, dum  non est, qui redimat, neque qui saluum faciat   . Pudet me miserie mee, et anxiatur super me spiritus meus, in me turbatum est cor meum . Unum est, Pater mi, quod me inter tribulationum mearum angustias beneficio consolationis sperate refouet et demulcet, et preter illud non est aliud. Quid sit illud, si queritur, nil in responsis habet, preter hoc, quod dictura sum, sedis apostolice clementia. Rogo igitur te, clementissime Pater, ut filiam redigens in mensuram plenitudinis glorie tue, iustitia mediante, deprimas illum, per quem affligor, ut iterum reconcilier illi et reconciliationis gaudia Deo et gratie uestre paternitatis ascribam. Siquidem ad Dei spectat honorem hominumque salutem, ut in faciendis iudiciis semper ueritas producatur  in lucem. Ad hoc etiam uos, Patres et domini cardinales  .



EPISTOLA XXXII  . Ad dominum papam ut supra  .

Cum sit omnium fides et uotum apostolorum Principis successorem Ecclesiam Dei disponendi potestatem in omnibus obtinere, eo securius ad eum sunt referenda, que sunt iniquorum hominum deprauata, quo frequentius ab impiis actibus eruuntur, qui gratiam assequuntur, et patrocinio fulciuntur. Ego igitur a domo patris educta, et in Francorum regnum inducta, disponente Domino, regali solio sublimata, felicioribus successibus meis inuidente humani generis inimico, in terram uelut lignum aridum et inutile deiecta, omni sum solatio  destituta atque consilio. Dereliquit me sponsus meus rex Francorum Philippus, in me non inueniens quid condemnaret, nisi quod malitia in incude mendacii fabricasset. Illud autem esset presentibus in uestris auribus persequendum, si non scirem iam illud fama uolante in toto populo diuulgatum. Confugio igitur misera ad sedem misericordie, ut misericordiam consecuta filiam uestram, si felicior atque clementior fortuna successerit, me deinceps profitear ancillam diebus omnibus uestris obsequiis mancipandam.





EPISTOLA XXXIII  . Regis  ad cardinales.

Ad Dei spectat honorem hominumque salutem,  si rebus agendisque iudiciis ueritas producatur in lucem. Ad hoc et uos Patres et domini cardinales, iudices orbis apostolicus extulit principatus, ut in causis pauperum et oppressorum omnium, qui ad apostolicam sedem confugiunt, non amore uel odio cuiusquam hominis ueritas supprimatur. Odor iste  de sacris actibus uestris ubique diffusus, ut in tribulationibus ad auxilium gratie confugiant, plurimos euocant ex longinquo. Inde est, quod odor idem naribus nostris aspersus non plurimum excitauit, ut probaremus effectu quod perceperamus auditu. Causam nostram, imo sororis nostre Francorum regine gratie uestre iamdudum commisimus; sed, si non ad plenum, exinde tamen aliquid consolationis accepimus, pro qua et uobis gratiarum actiones exsoluimus. Quia uero superest, unde plenius gaudere debeamus, si debitum sortiatur effectum, preces iterum in oculis uestris duximus deponendas, licet in hoc non nos confortet aut opus aut meritum. Apud autem amatores iustitie pietas extorquere solet compassionis affectum in  his maxime rebus, que iustitie patrocinio fulciuntur. Nouit sanctitas uestra dominum papam regi Francie in mandatis dedisse, ut sororem nostram, ab eo malitiose disiunctam, in coniugem sibi resumere deberet, quam si resumere nollet, nullam aliam sibi ducendam presumeret. Ecce! quid facit homo, qui non timet Deum, nec homines reueretur? Aliam ducens non coniugem sed adulteram, apostolicis non timuit obuiare mandatis. Pro huiusmodi facto fieri nobis iustitiam a uobis expetimus. Quam nullam aliam ad presens expetimus nisi ut a sacramentis ecclesiasticis excludatur, que per totum ipsius regnum celebrantur, donec sensus eius in melius reformetur, illam scilicet quam sumpsit  respuendo, et illam quam dimisit resumendo.



EPISTOLA XXXIu  . Regine Francorum abbas W.

Charitatis debito et nature iure compellimur, quatenus ad calamum manum mittamus et, si non corporali presentia, quia infirma est, spiritu tamen, qui promptus est, dominam nostram, uelit nolitque diabolus, Francorum reginam uisitemus. Iucundius tamen, si fieri posset, ore ad os familiare uellemus inire colloquium, maxime cum presentie uestre delectaremur aspectibus et dulcioribus foueremur alloquiis, quibus mens caritatis iaculis uulnerata, ualidius uulnus diuini gestat amoris, et totam se gloriatur concremari in sacrificium laudis. Nouit, qui secretorum est conscius, quod honorem uestrum  et gloriam diligenter amplectimur. Honorem autem dicimus, quod mundi pressuram uirtutum pede calcatis, et in tribulatione uestra diuina dispensatione uirtus accrescit, dum non ut femina, sed ut uir cordatus hostilem nequitiam uiriliter sustinetis, et gratie diuine causam uestram iudiciumque committitis. Nostis enim, et bene nostis, quia in libro experientie sepe legistis, quod uirtutis est non uinci a malo, sed in bono uincere malum. Erit hoc uobis ad gloriam, et omnibus iniuriam patientibus ad imitationis exemplum. Credendum est, quod diuinitus estis instructa, ut ad  maiora uirtutum preconia ualide consurgatis; illud habendo pre oculis, quod dicit Apostolus, imo per Apostolum Christus: Omnes, qui pie uolunt uiuere in Christo, persecutionem patiantur . Quid autem patientia conferat, a cogitatione uestra nullatenus est alienum, cum ueritas dicat: In patientia uestra possidebitis animas uestras . Nunc igitur, carissima domina et gloriosa regina, ne declinetis a rectitudinis tramite, quam cepistis, quia cito, ut uere speramus atque confidimus, si non resipuerit qui uos conturbat, portabit iudicium, et quod a Domino uobis est collatum in dotem, iustitia mediante, nullatenus deducetur in irritum. Minas eorum qui uos oderunt et affligunt, siue blanditias promissionum nullatenus attendatis, quia  etsi aliquando uos deterreat regis seueritas, corroboret uos et confirmet diuini censura iudicii, que nunquam sperantes in se derelinquit, que et mala consilia principum dissipat, et suum in eternum confirmat.



EPISTOLA XXXu  . Abbas ad reginam.

Quoties commeantium presentia se nobis obtulerit, indignum reputare decreuimus, si domine nostre, quam in ueritate diligimus et in Domino ueneramur, aliquid minime nostra paruitas scriptionis emiserit. Nostis enim, domina, nouimus et nos quod hoc proprium habet uis amoris, ut scriptis recentioribus amplius incalescat, nec aliquo rerum  euentu patitur ut senescat. Confertur etiam amicitie uinculis nodus amoris, remedio letitie salutaris desolatis, his maxime, in quibus abundant uiscera pietatis, nec inest Domini. . . . um  bonis moribus quippiam prauitatis. Excellentie igitur uestre salutationis prelibamus officium, ut eo percepto percipiatis, et uos de tribulatione salutare remedium et nullum Christiane fidei detrimentum, quod infidelibus et negligentibus solet inferre contemptum. Nouimus autem quod, diabolo seuiente, Domino uero uobis in melius prouidente, paternum in uos immissum esse temporale flagellum, quatenus patientie uirtus in agone probata, de plumbi scoria purgatissimum efficiat aurum, et unde diabolus se putat obtinere uictoriam, uos  eterne glorie faciat adipisci coronam, et ipse de illata uobis iniuria debitam malitie sue perferat ultionem. Non uos fallat, mi domina, ad tempus sublata mundi huius inanis gloria, quia potens est Dominus statuere uos iterum in plenitudinem potestatis, ut uestra sublimitas in caput gentium imperet populis et solium glorie teneat. Nostis, et bene nostis, quod qui celum operit nubibus , ipse etiam, illis sublatis, cum uult, infundit lumen claritatis superne sideribus. Ita certe et uos, cum uoluerit, exaltabit, quia respiciat in orationem humilium, et non spernet preces eorum , quorum gemitus ad eum perueniunt, et Altissimus non delectabitur in eis. Ipse enim mortificat et uiuificat, deducit ad inferos et reducit. Dominus pauperem facit et ditat, humiliat et subleuat  . uerba sunt Spiritus sancti. Nolite igitur perdere continentiam, que magnam habebit remunerationem: dabit Deus his quoque finem et gaudebit cor uestrum, et gaudium uestrum nemo tollet a uobis . Cor regis, ut dicit Scriptura, in manu Dei est, et inclinabit illud quocunque uoluerit . De cetero plurimum gaudemus, quia uos Dominum et eius mandata timere percipimus et uestre sanctissime conuersationis odor suauissimus ubique dispergitur, ut nec dens uos inimici corrodere possit, cum non inueniat quod  honestati et moribus obuiet bonis. Nouerit autem uestra sublimitas, quod amorem, quem erga uos habemus, nunquam antiquabit obliuio. Nunquam cessare ab oratione poterimus, donec a Domino nos exaudituros esse senserimus, quod in proximo futurum esse confidimus. De cetero ualde conquerimur, quod nichil a parte uestra uel scripto suscipimus, quod tamen, salua reuerentia et pace uestra dixerimus, cum uobis bis ecce scripserimus, pro cuius amore et honore nostrum corpus exponere labori maximo contra dominum regem maritum uestrum nunquam timuimus. Rogamus igitur, ut quod in hac parte minus congrue factum esse probamus, beneuole suppleatur, quia plurimum de gratie uestre plenitudine gloriamur, ne in obliuionem  abduci uideamur.



EPISTOLA XXXuI  . Ad abbatem Walbertum de Esrom.

uenerabili Patri et domino W. Dei gratia abbati de Esrom, W. seruus seruorum Dei in Paraclito, in plenitudinem dierum plenitudinem gaudiorum.

Rumor dulcis auribus nostris, carissime Pater, insonuit, qui et ciuitatem Dei letificauit, et nos in laudem Dei plurimum excitauit. Quis enim, licet insipiens, non iucundetur, uestrum in his partibus uos intulisse sepius optatum aduentum, consilio et auxilio, Domino largiente, pluribus profuturum? ut minus sapiens dico, et si omnes in hoc iucunditatis gloriam non assequuntur, non minus tamen  solemnes gratiarum actiones et laudum preconia diuinis aspectibus in huius nouitate letitie deuoti persoluimus, quod non ad oculum, sed ad conscientie puritatem uobis sincerioris amoris uinculis innodamur. Nec frustra quidem. Quem enim indissolubiliter sibi non astringant officia, toties nobis exhibita sub amoris titulo sinceritatis et ueritatis? Quis ad plenum comprehendere possit in necessitatibus nostris compassionis affectum compassionem prosequentem desideratarum rerum effectum? Hec itaque sunt, Pater, que nobis gratiam faciunt  aduentus uestri letitiam et non intentos reddunt ad recogitandam et recompensandam tot et tantorum munerum rationem. Quod si disparibus studiis minus cauta prouidentia forte successerit, non id etiam indigne amicabilis benignitas supportabit. Charitas enim benigna est, patiens est, non querit, que sua sunt . Ceterum, mi Pater, quoniam amor est dilationis impatiens, quid amicissimus noster cancellarius  agat, quid in proposito apud eum uersetur ad inquirendum compassionis affectu compellimur. Id igitur, si uotis non obuiat, uestris nobis litteris exarari deposcimus; quia desiderio multo sub uario rerum euentu suspendimur, sicut enim doloris stimulis exulceratur amantis animus, si de amico tristia referantur, ita  exhilarescit, si potiatur in salutem secundioris fortune muneribus.



EPISTOLA XXXuII  . Item in reditu suo a capitulo.

Abbati de Esrom salutem in salutari Dei.

Quod aliquando uobis et nobis subtrahitur occasio colloquendi, nec nobis est gratum, nec amori contiguum. Solet enim inter amicos esse in amoro leuamen, et in dolore remedium, familiare colloquium. Cuius sit in hac re subterfugium, nec nos agnoscimus, et uos ignorare penitus arbitramur. Si uero falsarius quispiam, quem forsitan mendacii pestis infecit, ille mercedem iniquitatis concepte recipiet, qui in agro bene culto pro tritico zizania superseminare decreuit. Et inter nos fraternitatis  caritas illesa persistat, ne dissensionis filius et iniquitatis operator de sua quandoque congaudeat iniquitate. uos autem noueritis cor nostrum erga uestram sanctitatem, nec in minimo esse permotum, cum quidem nec in hac parte molestia quidpiam nobis occurrerit, quo paruitas nostra debeat ledi, sed collata nobis beneficia a parte uestra amoris et gratie testimonium protestentur. Nec a nostri memoria poterunt uel possunt auelli, nisi, quod Deus auertat, a nostro sensu fuerimus alieni. Si quid igitur operibus nostris uel uerbis uel etiam uestris contradictionis emerserit, quod tamen non arbitramur, illud totum antiquet obliuio, deleat et abstergat, ne quid morum nostrorum gratiam deuenustet,  quos semper oportet in innocentia et simplicitate cordis diuinis obsequiis mancipari: per quos et inimici propter preceptum Domini beneficiis potioribus ad amorem Dei debeant prouocari, ut in omnibus et per omnia ex operibus nostris laudetur, et glorificetur Deus, qui est benedictus in secula.



EPISTOLA XXXuIII  . Ad abbatem de Esrom.

Cum fidei nimis uigor intepuit, non est mirum, quod irruentibus malis, his qui longe sunt positi  minus prudentibus ueritas in dubium uenit. Inde est, quod aliquando nos, qui mendaces minus discernere nouimus, pro ueris falsa recipimus, ponentes tenebras lucem et lucem tenebras, dicentes bonum malum et malum bonum . Quid igitur? Subdimur maledictioni iudicis presidentis, quem nulla latet iniquitas, qui nec falli, nec fallere nouit? Absit! Nouit enim, quod ueritatis inimici ex malitia ut innocentiam decipiant, mentiuntur. uerum si simplices nonnunquam falluntur et fraudulentium assertionibus adhibent fidem, sicut eos malitia non denigrat interior, sic nec supremi sententia Iudicis damnat. Cum eorum uerbis mendacibus credunt, fidei tamen, que in Christo est, constantiam non amittunt. Nos igitur, Pater uenerande, si forte deuiare  cogimur, si forte deuiare probamur a rectitudinis uia, et aliquid de caritate fraterna uisus uel auditus subripuit, non beneuolentia preeunte, ea qua nos prius inuicem dilexerimus, integritas reformetur amoris et percepto lumine ueritatis, tenebre dissipentur erroris. Percepimus enim, nec nos conuenit diffiteri falsa relatione nos fuisse seductos et inuidie stimulis, et malignantium prauitatis iaculis impugnatos, dum cor nostrum a ueritatis tramite procul abscederet, et adulantium oleum minime declinaret. Ad uestram igitur notitiam uolumus peruenire, nos huius controuersie occasione ita fuisse permotos, ut nec ad utilitatis uel honoris obsequia oculorum nostrorum aciem defigeremus ab opinione uirtutum. O inuidia, quam  perniciosa es! que nec persequi desistis quos perspexeris bonis etiam implicatos, que et diabolum totius malitie propinatorem deposuisti de celo, que et inuadere non timuisti humane salutis Auctorem. Sed iam in nobis, unde sumpsit exordium, producatur in lucem, quatenus, cognita eius origine, reprobetur iniquitas, et iustitia in suo gradu illesa persistat. Dicebatur, Pater amande, quod tamen longe sit a sanctitatis uestre honore, quod nos more leonum in insidiis sedebamus, ut religioni uestre coherere uolentes a uobis auertere niteremur, et cupiditate rerum suarum nostro eos consortio iungeremus. Quod satis pateret ex susceptione Philippi pueri nostri, quem nullam aliam  ob causam susceperamus, ut dicebatis, nisi quod pecuniam ei a patre collatam habitui nostro inuestire uoluimus. Dicebatur etiam nobis, ut uere percepimus, quod in tantam fueramus malitiam deuoluti, quod nostrum esset officium uos appellare hominum deuoratores, et in prepositos, si forte de mandatis seniorum excederent, more bestiarum crudeles infigere dentes. Quibus et uos, si fidem uolueritis adhibere, deceptos esse noueritis, et nos  si fecimus, esse mentitos, et bestiarum genus crudelitatis excessisse. Hoc est, quod inter nos discordie seminarium discurrebat, et fraternitatis concordiam peruersitas inficiebat. Quia igitur hec omnia inter nos odii fomitem ministrabant, rogamus et humiliter supplicamus, quatenus ad pacis concordiam reuertamur, et que pia, que iusta, que honesta sunt, iam licet sero, sectemur. Dulciores siquidem sunt amicitie post inimicitias, quam ante fuerant, cum nullas pateremur dissensionis angustias.



EPISTOLA XXXIX 

Domino carissimo et precordiali amico Ebboni  , frater W. gratia Dei seruus seruorum Dei in Paraclito, eterne glorie percipere portionem.

 Est, ut melius nostis, mi domine, quedam in amore dulcis et admiranda iucunditas, imo ut uerius fateamur, in colloquendo suauis mellifluaque ebrietas, que cum mutuo colloquuntur amici sic colloquentium mentes inebriat, quatenus ludicra pre seriis interponat, et quod precedere debuerat de rebus necessariis uerbum excludat. Ut enim noster dicit Salomon: Fortis est ut mors dilectio . Hanc in amore dulcedinem illi soli degustant, quos amoris uinculis arctius innodatos illicita desideria minime coangustant. Hoc autem nuperrime eum mutuis refoueremur alloquiis et uestris delectaremur aspectibus, certius sumus experti, qui cum de necessariis deberemus inire sermonem, illum a nobis abstersit obliuio, quam amoris intulerat  dulcedinis multitudo. uerum non nobis longum poterit inferre dispendium, quidquid fuerit amoris gratia pretermissum. Quod autem a nobis fuerat pretermissum, si a nobis  proferatur ad medium non uobis uideatur iniuriosum, cum ex eo speramus ex innata uobis bonitate et benignitate in nostra tribulatione prouenire remedium. Noueritis igitur quod inter mala quibus affligimur ad cumulum malorum accedit, quod regalis potestas, que de iure pauperes religiosos tueri debuerat, in nos durius inuehitur, dum non est qui redimat, neque qui saluum faciat . Canem uero nonnunquam instigauimus, nec tamen quemlibet canem, sed eum, qui confidenter latratum emitteret, et lupos  seuientes ab ouium morsibus sententia regie seueritatis arceret. De uillico uestro B.  de Alexander Thorp et quodam fabro colono suo sermo est, qui animalia destruunt et occidunt. Super hoc a uobis iustitiam duximus expetendam, semel in persona nostra, duabus uicibus, nisi fallimur, per internuntios nostros. Speramus, imo confidimus, quod si non sensum uestrum curarum densitas obumbrasset, de utroque lesio nobis illata exsecutionem  iustitie debitam excepisset. Rogamus iterum dilectionem uestram, de qua plurimum confidimus, ne diutius fratrum pauperum iniuriam sufferatis inultam, nostra et predictorum hominum parte prefixo termino ante uestram presentiam euocata. uerbum autem quod fecistis, imo quod per uos Dominus  fecit et ostendit nobis, gratanter accepimus et memoriter retinemus. Dignum certe memoria, quod nulla possit delere obliuio. Si quod sit illud queritis breuiter respondemus. . . Reliqua huius epistole desiderantur.



LIBER SECUNDUS.



EPISTOLA PRIMA  . Deest.





EPISTOLA II  . Prima huius epistole desiderantur.

. . . . . tatis aculeis sentiant se percelli, qui simul conspirauerunt in unum aduersus Dominum et aduersus Christum eius. Sentiant, inquam, mi domine, quante sit temeritatis apostolicis obuiare mandatis. Nouit sanctitas uestra, quod episcopos, qui tyranno predicto  coronam regie dignitatis contra uestrum mandatum imponere non timuerunt, ut melius nostis, anno preterito in ecclesia Principis apostolorum coram infinita multitudine hominum in octauis Sancti Martini excommunicationis uinculis innodastis. Hi autem uiri mendaces et iniqui  ad fraudem toti conuersi, cauillationes et iniqua consilia contra iustum predictum, uidelicet archiepiscopum, fabricauerunt in incude mendacii, ut uos capiant in sermone, quod longe sit a uobis. A seculo autem non est auditum, quod in Christiana religione sacerdos excommunicatus fuerit in regem inunctus. Rogamus igitur et supplicamus, rogat et nobiscum multitudo sanctorum, ut in presenti negotio zelus uestre sanctitatis emineat, et preualente iustitia, falsitas in sua assertione succumbat, et iniqui comprehendantur in superbia sua, ut sit pax hominibus bone uoluntatis , maliuolis autem et his, qui oderunt pacem, petra scandali et lapis offensionis . uiuat et ualeat sanctitas uestra in eternum et ultra.



EPISTOLA III  . Ad cancellarium  regis Danorum.


Precordialissimo amico et domino A., Dei gratia regis Danorum cancellario, W. inter magnos amicos suos amiculus, amoris plenitudinem et felicitatis eterne letitiam.

Necessarium reputamus ut uel pauca scribamus; sed cui? certe dilecto meo, quem diligit anima mea,  sine quo uiuere iam non est uiuere, sed dolor et gemitus. Id autem illis uenire potest in dubium, qui uirtutem amoris in se minime probauerunt. Absit autem, ut uobis, cuius caritatis ardorem in compositione morum, in conuersatione puritatis conscia, quod sine adulatione dicimus, uos cum tremore audiatis, ne forte subrepat elatio, instabilis constantia fidei, in elegantia affabilitas, in rerum effectu. . . . Reliqua huius epistole desunt.



(EPISTOLAE Iu  , u  , uI  , uII  , uIII  , IX  , X [




EPISTOLA XI  . Prima huius epistole desiderantur.

. . . . . et mutationi consensit aliquando, uel consentit;  aut si non consentit, et Grisei ius patronatus, quod habuit, in suo monasterio conseruauerint, auctoritate nostra freti, quod a prenominato episcopo de ipsa mutatione pie ac rationabiliter factum est, submoto appellationis officio confirmetis; ita quod in ipso cenobio Sancti Michelis semper sint aliqui, qui iuxta dispositionem Alborum  debeant ibi Domino deseruire; si tamen apud eos monasterium remanserit supradictum. Quia igitur Albi monachi illustri uiro, duci  uidelicet predicto, in suo monasterio, nobis presentibus et audientibus, ius patronatus obtulerunt, predictas Sancti Michelis ecclesie possessiones Albis monachis adiudicauimus, domini W. episcopi  munere eis assignatas, et  eius sigillo et domini Lundensis archiepiscopi priuilegii munimine roboratas. Et ne quis in posterum, contra hanc nostram constitutionem possit malignari, eam sigilli nostri impressione firmauimus, testium qui interfuerunt subter adnotatis nominibus.

Ego Homerus, dictus episcopus Ripensis  , et W. abbas de Paraclito a sede apostolica delegatione  inter monachos de Guldholm  , et inter illos de Sancto Michele  fungentes, cum de tribus articulis, qui nobis in litteris domini apostolici propositi sunt, uidelicet: si dux non est patronus, uel si est; et mutationi aliquando consensit uel consentit uel si non consentit; et Albi ei ius patronatus conseruare uoluerint, uerissime nobis constat quod domino duci albi monachi predicti omnem ius patronatus reuerentiam, et eorum successores in perpetuum exhibere uoluntate bona se promittunt, quidquid eis a domino episcopo Sleswicensi est collatum, et a domino metropolitano confirmatum, pro Albis calculum sententie in medium proferentes, quiete et inconcusse auctoritate nostra possideant.



EPISTOLA XII  . Ad dominum papam in causa monachorum.


Amantissimo Patri et domino Ce.,  Dei gratia summo pontifici, frater W. seruus pauperum Christi in Paraclito, debitam tanto Patri reuerentiam.

Sanctitatis uestre paterne beneplacitum fuit, ut causa nigrorum  monachorum ecclesie Sancti Michelis, et Alborum domini Ripensi nobisque deberet cognoscenda et terminanda remitti. Mandatum uestrum eo sumus libentius exsecuti, quo certius uelle uestrum inclinari probamus, ad id quod diuine congruit seruituti. Sanctitas siquidem uestra nobis dederat in mandatis, ut de ueritate cause predictorum inquirenda essemus solliciti, utrisque  partibus ante nostram presentiam euocatis, etsi nobilem uirum ducem Iutorum Waldemarum cognosceremus Nigrorum esse patronum et mutationi predicte Sancti Michelis ecclesie non consensisse, nec adhuc consentire, nec in monasterio Alborum posse ius patronatus habere, ut ipsi Nigri de plenitudine sue restitutionis congauderent, et oblata sine omni inquietudine possiderent. Si uero hoc Albi monachi in suo monasterio uellent conseruare rerum omnium, quas Sancti Michelis ecclesia possidebat, Albis deberemus plenitudem assignare. uerum, cum in hoc inquirendo nobis labor inesset, predicto nobili uiro duci Albi monachi in suo monasterio ius patronatus libentissime, nobis presentibus,  obtulerunt. Auctoritatis igitur uestre munimime freti predictam ecclesiam cum omnibus bonis suis tam mobilibus quam immobilibus Albis duximus conferendam. Supplicamus igitur, ut quod a nobis uestre maiestatis imperio eis est assignatum, fauore eos uestre gratie prosequente, auctoritatis uestre priuilegio confirmetur.



EPISTOLA XIII  . Ad dominum papam Celestinum.


Sanctissimo Patri et domino C., Dei gratia pontifici summo, PETRUS  eadem Dei gratia Roskildensis episcopus, salutem et debitam tanto Patri reuerentiam et obedientiam.

Sedis apostolice preces, quanto sunt sanctiores, tanto ad complendum, inspirante Domino, digniores. Eas igitur, quas nobis nuperrime pro ecclesia Sancti Thome de Paraclito et eiusdem abbate Wilhelmo deuotissimo filio uestro cum litteris uestris pretendere uoluistis, gratanter excepimus. Quia quod uiris religiosis et honestis inedia laborantibus intuitu dilectionis diuine confertur, ad salutem conferentium sine dubio peruenire sentimus. Annuales  itaque redditus decedentium sacerdotum in episcopatu nostro ecclesie predicte conferre decreuimus, tum uestris precibus, cum gratie diuine respectu. Eo uidelicet tenore, quod a Paschate, quod eorum obitum subsequitur, usque ad aliud Pascha redditus predictos obtineat. Et ius nobis debitum et successoribus nostris in ecclesiis illis, quas ut prediximus per annum tenuerit, et eos nobis reddere contigerit, sine disceptatione persoluat. Ad hoc autem peragendum litteras uestre paternitatis exigimus, quatenus ad hoc perficiendum ualidius assurgamus, et os malignantium et iniqua loquentium obstruatur. uiuat et ualeat sanctitas uestra.



EPISTOLA XIu  . Ad parochianos de Lingbui 


ABSALON, Dei gratia episcopus sancte Roskildensis Ecclesie, dilectis filiis omnibus parochianis ecclesiarum de Lingbui et de Helsingo  , salutem et paternam benedictionem.

Ad uestram, filii karissimi, uolumus peruenire notitiam, ecclesie Dei fundationem siue edificationem ad uestram omniumque Christianorum pertinere salutem. Sicut enim indubitanter est uerum, quod beatus clamat apostolus Paulus, imo quod per os Pauli loquitur Spiritus sanctus: Templum Dei sanctum est, et qui templum Dei uiolauerit, illum Deus disperdet ; sic nichilominus est attendendum, quod qui templum Dei fundat uel edificat,  a Domino eterne remunerationis mercedem accipiet. In templo siquidem Dei cum diuina celebrantur mysteria, cum scilicet uerbis Dei per sacerdotum ora prolatis corpus Christi conficitur  , imis summa iunguntur, chorus assistit angelicus, peccantibus ad Dominum redeuntibus uenia condonatur. Quia igitur percepimus quod  filii nostri fratres de Paraclito, quos amplioris caritatis brachiis amplexamur, circa quorum profectum sollicitudo nostra uersatur, templum Domino et beato Thome apostolo construere et edificare disponunt, uolumus uos eorumdem fieri beneuolos adiutores, ut remunerationis eterne cum ipsis et uos contingat esse participes. Proinde uniuersitatem uestram monemus attentius, rogamus deuotius, et in remissionem peccatorum uestrorum  iniungimus, ut antequam aratra uestra exponatis ad iaciendum predicte ecclesie fundamentum pro reuerentia et predicti apostoli meritis et nostre dilectionis intuitu, uestris curribus lapides congruos conuebatis. Sic etenim et nobis eritis gratiores et iustitie uestre fructibus, sicut prediximus,  amplior merces accrescet. ualete.



EPISTOLA Xu  . Ad comitem Bernardum  .

Locus amoris et gratie, quem apud clementiam uestram dicimur obtinere, et nobis est amplior gaudendi materia et in melius proficiendi fiducia. Huius igitur gratie munere uegetati, et uestri memoriam interius diligenter amplectimur et desiderio uidendi faciem uestram incessanter afficimur. Speramus uereque confidimus eum, qui uota perficit in se sperantium quandoque completurum desiderium nostrum. Quod si corporum absentia uotis nostris obuiante, mutuis uultibus nobis perfrui non donatur, interiori oculo nostro uestra facies  non negatur. Quod uero minus in presenti nobis conceditur, in futuro feliciori successu complebitur. Interim quia litteras uestras ualde gratanter accepimus, et eas pia satis auiditate perlegimus, litteras etiam reciprocas ad excellentiam uestram nostre paruitatis emittimus. Toties siquidem multiplex beneficium consolationis absentibus amicis impenditur, quoties eis ex beneuolentia quidpiam scriptionis emittimus. Amicitiam siquidem deuota conscriptio consenescere non patitur, sed ea desiderium promouente, conualescit pie deuotionis affectus, ne torpore uel mentis ignauia detestandus succedat in amore defectus. Inde est, quod ad magnitudinis uestre scripta mens nostra refloruit, et amor, qui forte silentio consenescere poterat, resumptis  uiribus, ex amica uestra conscriptione reuiruit. Noueritis autem, quod easdem litteras uestras loco magni muneris obtinemus, et solemnioribus obsequiis loco et tempore uestre gratie respondere tenemur. Ceterum de fratribus nostris duos unum canonicum et unum conuersum apprime disciplinis regularibus eruditos et honesta conuersatione preditos ad uestrum mandatum emittimus,  quos a uobis oculo benigniori et honestatis obtentu et nostre dilectionis intuitu suscipi et diligentius audiri confidimus et rogamus. Quid autem congruat ordini Sancti uictoris, queue sit districtio conuersationis ordinis eiusdem, quantaque sit in eis abundantia caritatis, nobis tacentibus eisque referentibus, pleniter audietis. De beneplacito autem uestro, propter quod ad nos uestras litteras emisistis, nobis ab eis referendum committere secure potestis et debetis, quia fideles erunt in referendo et nos deuoti uestre petitioni deuotius obsequendo. ualete.



EPISTOLA XuI  . Ad episcopum Scarotensem  .

Reuerendissimo Patri et domino I.  , Dei  gratia Scarensi episcopo, frater W. Beati Thome de Paraclito minister indignus, in plenitudine dierum plenitudinem gaudiorum.

Multiplici, Pater et domine, laude prosequimur, quod a uobis non spiritu sed carne remoti gratiam uestre sancte familiaritatis et amoris assequimur, sicut anno preterito litteris uestris nobis innotuit, et relatu suo in auribus nostris presentium lator exposuit. Utinam aut opus processisset aut meritum, quod tante dignationi responderet, quia nec conscientiam faciei rubor contorqueret, nec de non exhibito tante gratie et amoris officio miserum animum dolor afficeret. Nouimus enim etiam in bonis et honestioribus moribus non facile reperiri,  quod homo pannosus et humilis ab excellenti iam ualeat in benedictionibus. Reliqua huius epistole desunt.



EPISTOLA XuII  Ad dominum Seufredum cardinalem.

Licet longioris terre marisque discrimina uestram a nobis presentiam intercludant, conferat tamen benignitas redemptionis et gratie uestre collata suauitas, ne qua nobis aduersantia nos a uisceribus uestre sanctitatis excludant. Est autem id uirtutis eximie, ut ad amorem gratie uestre susceptis nichil possit aduersitatis occurrere, quin semper eorum negotia dignemini caritatis gremio confouere, et ut petentium deposcit utilitas promouere.  Hac igitur spe roborati et amoris uestri munimine confirmati, negotium nostrum hac etiam uice dignum duximus committendum, maxime cum ei, ut probare potestis, et usus et ratio suffragetur et ueritatis testimonio fulciatur. Prosecutioni igitur ipsius benignum indulgeri celsitudinis uestre postulamur auditum, ut de uultu gratie uestre iudicium prodeat equitatis. Homo quidam. . . . . Reliqua huius epistole desiderantur.



EPISTOLA XuIII  . 


. . . . . ficiat fides tua  . Inter cetera mala, que patimur surrexit alter iniquitatis filius, mendaciis armatus et promptus ad facinus, qui dicit patrem suum, qui erat tertio excommunicationis uinculis innodatus, ut ab illa sententia solueretur, priori nostro, qui locum nostrum tenebat, in castro regis, nobis astantibus, et domino Ebbone partem cappe, ut mos est, tenentibus terram suam non scotasse; et sic eamdem terram nititur obtinere  .



EPISTOLA XIX  . Ad dominum Ebbonem.

uiro illustri et amico carissimo E., suus W., sic  per temporalia bona transire, ut non amittat eterna.

In porrigendis precibus toties importuni forte uidebimur, et si non indignationem dissimulet pietas, equitatis iudicio presumptionis temeritas citius arguetur. Iudicium igitur misericordia temperari rogamus, cui solito more etiam nunc innitimur, ut indignationis seueritas, nec postulatis obuiet, nec sepius experte clementie uultum obnubilet. Scimus enim, quod hilaritate depulsa et facie demolita, indignatio decorem beneuolentie decolorat, et honestorum morum gratiam deuenustat. Sed absit hoc ab eo, cuius sapientie radius cor illustrat, quem et gratie celestis fauor prosequitur, et natalium prerogatiua commendat, et celebritas nominis amabilem  esse constituit. Quis enim Ebbonem non diligit, quis non in eo ueneretur et fidem et fidei puritatem? Quis non in Ebbone nostro et in temporalibus quibusque prudentiam et circa religiosos deuotionis instantiam non exaltet apud Deum et homines? Quis orationem, quisue lectionem non approbet in Ebbone? id Dominus uirtutum Ebboni conferat honoris et gratie, ut quod bene cepit, meliori fine concludat.



EPISTOLA XX. 

. . . . anime, sed carnalis affectus uidetur inesse. Absit autem, mi Patres et domini, quod aliter sapiatis, quam uoluntas Dei et sententia diuina  dictauerit, qui curam geritis animarum. Ex tenore uero predictarum litterarum uestrarum percepimus ad quemdam eum parochialem ecclesiam in uita sua personaliter obtinendam euocari, conditione tamen interposita, quod prius habitum religionis assumat, quo suscepto, ecclesiam predictam obtineat. Quod quidem saluti animarum obuiat, quia nec hoc lex diuina, nec sanctorum sanxit auctoritas. Sola enim non terrenorum sed bonorum  celestium promissio habitum religionis imponit, ne forte, si alia fuerit assumentis occasio, audiat non me sed Dominum in Scriptura loquentem et comminantem: ue homini duabus uiis terram ingredienti . Ad ultimum littere uestre protestantur, quod si predictus Hugo religionis habitum non assumat, sine magni muneris oblatione predictam ecclesiam nullatenus poterit obtinere. Sed, ut uerius uobis in aure loquamur, istud hereticum est atque peremptorium, si tamen ambitio ceca tale quid perduxerit ad effectum et audiet cum Simone Mago: Pecunia tua tecum sit in perditionem . Sed absit hoc ab amico nostro, quem amplioris caritatis brachiis amplexamur! Absit, inquam, ab eo, ut sic morum suorum gratiam deuenustet et  bonum odorem, quem in naribus circumpositorum bene uiuendo aspersit, fetere faciat, et breui uicturus tempore peccatis oneratus ad inferna descendat! Homo simplex est a malitie alienus, astutia cum pace fedus iniuit, ut in pace uiuere libeat et iustitie limitem non excedat, nisi forte ouina simplicitas lupina defraudetur astutia. uerum quoniam in proposito diu habuit repatriare non necessitate compulsus, nec panis aut uestitus laborans inopia, uentura Paschatis solemnitate, uita et incolumitate corporis comite, ueniendi ad uos iter arripiet. Hoc quidem iam mancipare uoluisset effectui, si Ecclesie et domui sue disposuisset. Ad hoc autem faciendum magna indiget sollicitudine et temporis spatio, ne nimis accelerata festinatio sit rerum suarum dispersio,  et dicatur de eo. Hic homo cepit edificare, et non potuit consummare .



EPISTOLA XXI  . Ad dominum archiepiscopum Lundensem.

Ut, Pater amantissime, scribamus, necessitate compellimur: Exspectauimus bonum, et non uenit, pacem, et ecce turbatio .

Scitis, Pater, scienti enim loquimur, quod ad Daciam uestri causa, quem diligebamus, quem et uidere sicut angelum Dei sitiebamus, fuerit noster accessus. Non, inquam, indigentia, Deus est testis, fines nostros nos cegit exire et Dacie partes inuisere et incommodis multis et supra uires affligi; sed amoris uehementia, quam corde conceperamus, in  cognitione domini Absolonis episcopi. Si igitur fecimus, ut amici, non necessitatis inopie tale debet factum adscribi. Et certe super omnes homines, qui cognitioni uestre possunt occurrere, decreuistis, ut amicus et dominus amoris gratie respondere. Huic rei facies hilaris  et largitas manus et uultus paternus postea non in diuersa mutatus certum dederunt indicium, et nostrum ad uos usque confirmauerunt accessum, ut inceptis stabiles firmaremur,  et pro uiribus, imo supra uires, ut Deus nouit, amoris sedulum impenderemus obsequium, certe non ad oculum, sed ad salutis auxilium. Testis est Deus et celestis curia, quod amoris amplexibus non ficte sed ueraciter et dulciter uestram sumus semper memoriam amplexati, siue prospera succederent uel aduersa, et nunc quod est, mi Pater et domine, quid in nobis uestre tantum paternitati displicuit, ut amicum inter inimicos relinqueretis sine adiutorio, sine consilio, aduenam et peregrinum in partibus alienis? Quid, inquam abfuit, ut pupillum et orphanum dimitteretis inter ora leonum, dum non est qui redimat, neque qui saluum faciat?  Inter. . . . . [Deest magna pars huius epistole]  .



EPISTOLA XXII  . 


Amantissimo domino et Patri C. Dei gratia summo pontifici, A. eadem gratia Lundensis archiepiscopus et apostolice sedis legatus et Suechie  primas, debitam tanto Patri reuerentiam et obedientiam.

Sicut bonorum studiorum perfectio congruit honori, iustitie, sic eorumdem detestanda deformitas faciem decolorat Ecclesie. Quod igitur diuina sanxit auctoritas et approbauit religionis Christiane sinceritas, sic est non uiolare consultum, ut et regibus et principibus inuiolabiliter conseruandum, ne lesio sanctitatis proueniat minoribus ad imitationis exemplum. Si uero, peccatis exigentibus, obstinatia   tanta prouenerit ut uel reges uel principes tanti facinoris sint auctores siue fautores, uobis, Pater amantissime, prouidendum, et correctione districtissima corrigendum, quem Dominus in loco superiori constituit, ut proficientes apostolica benedictio prosequatur, maleuolos autem et illos qui pacem oderunt , lapis offensionis et petra scandali  in iudicium subsequatur. Factum igitur regis Francorum Philippi, quo religio Christiana leditur, sacris auribus uestris duximus inferendum, ut pietatis uestre uisceribus sit condolendum, que a predicto rege integritatis sue grauiter conqueritur perferre uulnus inflictum. Sane non dubitamus uestre sanctitatis auribus fuisse illatum relatu multorum, predictum regem Francorum,  nobilem regis Danorum sororem, matrimonio interueniente, fuisse sortitum in coniugem regnique  consortem, adhibitis solemnitatibus pro ritu Ecclesie Gallicane congruentibus; sed a quibusdam malignantibus, quibus displicebat ipsorum coniugium, artes conatusque sacrilegos ad fraudem conuertentibus et iniquitatem, inter eos iurantibus inesse lineam affinitatis, huiusmodi pretextu impedimenti, nullo iuris ordine seruato, diuortium inter predictas tantasque personas prepropere et inconsulte fuisse celebratum. Quod quam sit absurdum ac ueritati contrarium facile aduertet, qui huius domine genealogiam inspexerit, quam dignationi uestre duximus retexendam, testificantes coram Deo et sanctis eius nichil extra ueritatem nos fore dicturos  . Fuit in Dacia rex quidam excellentis glorie nomine Sueno. Hic licet plures habuit  filios, de duobus tamen hic necessario mentio facienda est. Quorum unus Kanutus dicebatur, Danorum rex et martyr, cuius sanctitas usque hodie miraculis commendatur. Hic filiam habuit comitis Flandrie, ex qua filium genuit Karolum nomine comitem Flandrie. Non autem de ipso aut de matre eius descendit hec regina regi predicto sociata coniugio, sed de predicti Kanuti regis fratre, qui dicebatur Ericus bonus. Qui Ericus genuit Kanutum, qui dux exstitit Danorum et rex Slauorum, quos non hereditario iure sed armis potenter obtinuit; cuius mater exstitit Botildis regina ex nobilissima Danorum prosapia orta. Ipse postmodum martyr effectus, cuius apud Deum sit meriti, miracula crebra testantur. Iste Kanutus martyr genuit  Waldemarum regem, cuius mater fuit Ingiburgh filia Rizlaui  potentissimi Ruthenorum regis et Christine regine, que filia fuit Ingonis Sueuorum regis et Helene regine. Porro predicte Ingeburgis soror mater fuit Bele regis Hungarie, qui habuit sororem Philippi regis Francorum in coniugio. Waldemarus autem hanc dominam nostram Francie reginam genuit ex Sophia, cuius pater fuit Waldemar  , qui et ipse Ruthenorum rex fuit: plures enim ibi reges sunt. Mater autem eius filia fuit ducis Polonie nomine Boleslaui  . His diligenter inspectis, luce clarius constat, ramum istum nil pertinere ad cognationem Flandrie, nec aliquam esse consanguinitatem inter priorem Francie reginam nam et istam dominam. Quia nec illa ex Erici progenie  descendit, nec ista ex posteritate Kanuti carnis originem sumpsit. Ecce fideliter omnem rei  ueritatem exposuimus, teste ipsa ueritate. Supplicamus igitur, Pater, sanctitatis uestre pedibus inclinati, ut de uultu gratie uestre iudicium prodeat equitatis, quo domina nostra Francorum regina regis reuocetur in gratiam, et sublatum per iniquorum errorem redeat in honorem. Sic enim sancte Romane Ecclesie deuotam se esse gloriabitur filiam et beneficii sibi collati quoad uixerit, retinebit in corde memoriam. Bene ualeat sanctitas uestra.



EPISTOLA XXIII  . Ad dominum regem Danorum C. pro negotio sororis eius.

Precellentissimo domino CANUTO Dei gratia glorioso regi Danorum, frater GUILLELMUS pauperum  fratrum Sancti Thome de Paracleto minister indignus, debitam tanto domino reuerentiam et deuotum obsequium.

Ad decorem corone regalis accedit, ut sicut principes regni letos et hilares reddit temporalis gloria regis, sic nichilominus eosdem deiiciat eiusdem depressio maiestatis. Qui igitur lateri regis assistunt et regalibus presunt negotiis, necesse est, ut iura et rerum ordinem conseruent, ut iura uidelicet integra et illibata permaneant, et rebus hominum usibus attributis augmenta proueniant; sed super hec omnia, ut honor regis conseruetur et accrescat illesus. Hoc autem, mi domine, eo dicimus intuitu ut, si uobis a rege Francorum apud excellentiam uestram locum non habeat honor oblatus,  ualde ueremur, ne tale consilium diuturna penitentia subsequatur, ut fame uestre suauis opinio, que iam fere per totum redolet mundum celebritatis sue sentiat detrimentum. Heu! quis tunc non ingemiscat? Heu! quis tunc non currat ad lacrymas? honesta pecunia domino non imperat, sed domini famulatur obsequio. Argentum et aurum sicut accedit, ita et recedit; honoris autem gloria quisquis adeptus et eo abusus non fuerit, cum eo in seculum seculi permanebit. Intendat nunc, queso, regia celsitudo, quid humilis seruulus eius loquatur domino suo. Recogitet dominus meus rex, que sit inter id quod perit et quod non perit, distantia, et uidebit oculo puriori quod non debeat honori preualere pecunia. Que, si manibus sufficiens  non occurrat alterius temporis inducias uestra sublimitas duxerit expetendas, donec ad persoluendum principum et amicorum uestrorum auxilio manus uestre potentie subleuetur. Nos uero licet paupertatis articulis constringamur, quia uestrum desideramus honorem, illud quo nuperrime sibi nos munificentia regalis astrinxit, uestris obsequiis, si uestrum beneplacitum fuerit, alacriter inseruiemus. Non est, mi domine, paruus honor qui offertur gratie uestre, quod tamen uobis in aure loquimur,  quia, si copulatum uestris amicitiis habueritis regem Francorum, non erit de cetero uobis formidini cupiditas et auaritia Romanorum. Sed de his hactenus. Ceterum uisceribus uestre pietatis acclines supplicamus, ut terrulam, qua nos in castro uestro in Methulese  sita pietas uestra donauit, a nobis auferri minime sufferatis. Hoc enim et honor uester exigit, et Ecclesie nostre congruit paupertati. Est qui nos super ea conturbat, scilicet Biorn, et nostros trucidare minatur in gladio; cui, si placeat, precipiat Dominus noster ut ab incepto desistat. ualete. Conterat Dominus Satan sub pedibus uestris.



EPISTOLA XXIu  . Ad illustrem regem Danorum Canutum.

Excellentissimo domino Ca., illustri Dei gratia  Danorum regi, frater WILLELMUS B. Thome de Paracleto minister indignus, post temporalem de manu Domini percipere coronam eternam.

Solio glorie uestre, mi domine rex, eo securius propinquamus, quo cor regis in manu Dei certius inesse probamus, cum felicibus auspiciis uestris semper aspiret gratia, et regni uestri terminos celestis amplitudo magis ac magis, hostibus uobis subiectis, multiplicet. Si quid igitur a nobis celsitudini uestre scribendo presumptum fuerit, regie serenitatis apicem diuina clementia ad uocem pauperis  , ad tantam ueniam inclinabit. Quis enim nos aut qui uos? Serui uestri per Christum. In primis itaque bonorum auctori omnium Deo grates  referimus, per quem gratie tante munus nonnunquam accepimus, ut precibus nostris regie sublimitatis inclinaretur auditus, et petitionem nostram optatus prosequeretur effectus, cum aduene simus et pauperes regiis indigni aspectibus. uerum, domine, quod in uestro peregrinamur imperio, testis est Deus celestis et curia, quod nulla nos uictus uestitusque necessitas uestris nos appulit oris, sed amor religionis; illiusque fidei constantia et amoris gratia, cuius iam fere orbi uniuerso celebre nomen innotuit archipontificis Absolonis. Apud quem amor amicorum nullo tempore consenescit, quod liberalitas et munificentia uiri amoris terminos nunquam excedere nouit, quod uirtus animi possessorem suum a probitate bonorum nunquam degenerare  permittit. Tenacis siquidem est fidei et stabilis, quem nec fortuna, que sepius inuidet rebus humanis, in partem alteram preualet inclinare. Hunc ergo, mi domine, qui nos benigno fauore prosequitur, eo inuito, relinquere non ualeamus, ne et nos amori iniuriam inferre uideamur, cum sepius amore soli natalis lares paternos inuisere compellamur. Ceterum, mi Pater et domine, eo deuotius uobis amore et deuotione coram Domino inherere tenemur, et deuotissimarum orationum munus offerre,  quo frequentius in nostra necessitate magnificentie uestre experti sumus auxilium, quod uobis in retributione iustorum conferat in decore suo eterni Regis gloriosum aspectum, quem nullus uidere creditur reproborum. Hoc autem uobis dicimus in uerbo Domini, quoniam ante Regem glorie dominumque uirtutum, singulis diebus pro uestra incolumitate preces precibus ingeminare nunquam desistimus. Dicant alii, quod uolunt, et nos infamie nota respergant, quorum est officium alienare amicum a proximo. Si uero Deus nobiscum, quis contra nos?  In nos malitie sue uirus effundunt, sed minime nos confundunt, quoad Dominus uirtutum nobiscum. Ad excellentiam autem uestram solitum et frequentem habere uellemus accessum,  ut in aspectu faciei uestre nobis esset multipliciter gloriandum; si faciem nostram liniri non uereremur opprobriis iniqua loquentium. Sed quid? Si non uenimus, si non uidemus, uenerari et diligere desistemus? Absit! Et si nos a uobis ledi, quod absit! sentiremus, digna tamen laude non minus uirtutum uestrarum preconia coram Domino prosequeremur. Ad ultimum supplicamus ne, quia omnibus sufficere non ualemus, utpote per annos continuos quatuor ignis incendium passi, et frugum ubertate priuati, ut filii a Domino castigati, maleuolis et detrahentibus regius indulgeatur auditus. uiuat et ualeat hic et in eternum sublimitas uestra, et manus uestra in uerticem inimicorum uestrorum.



EPISTOLA XXu  . Ad Francorum regem Philippum.


Domino carissimo et excellentissimo Dei gratia Francorum regi PH., W. dictus abbas in Dacia, seruus eius et amicorum suorum minimus, regni celestis coronam percipere sempiternam.

Licet ad thronum glorie uestre merita nulla nos prouehant, pulsat nos tamen amoris magnitudo et anime uestre indeficiens sollicitudo, ut ad excellentiam uestram paruitatis nostre scripta percurrant. Eo autem uestris pedibus propinquamus, quo uos et honorem uestrum et regni uestri promotionem in amplius indubitanter amamus. Nullum autem est in rebus dilectionis certius argumentum, quam uelle bonis moribus accedere uirtutum augmentum.  Hoc igitur uobis optamus, ut nominis uestri recolenda celebritas integra perseueret, et canino dente a nemine mordeatur. Scimus autem, quod cor regis in manu sit, et quod uoluerit, illud inclinabit . Absit autem, ut in illud, quod obuiat saluti, inclinet, qui salutis est auctor, per quem reges regnant, et principes iusta decernunt . Ad hoc autem diuina uos prouidentia precibus pauperum et lacrymis uiduarum perduxit ad ortum et nature muneribus regali solio sublimauit, ut in omnibus, que agitis et iudicio precurrente disponitis, pre oculis semper habeatis auctorem salutis, ne tante maiestatis excellentiam, minus  de Dei ueritatis notitia conscii, sed de sua iustitia presumentes, ad inferiora declinent. Cum honor regis iudicium diligat et ad honorem summi Regis iudicia promoueat, ne uel incauta presumptio ex aliorum consilio, optimorum morum gratiam deuenustet. Rogamus igitur, imo supplicamus, maiestatis uestre pedibus inclinati, ut quod factum est de regina a uobis separata, adhibito teste conscientia in melius retractetis et, mediante iustitia, Deo iudice, commutetis et occasionem huic operi detrahentibus subtrahatis. Inde uobis litteras domini pape commonitorias non districtionis sed amoris et paterne sollicitudinis et pietatis ab urbe digressi detulimus, non regie celsitudinis contemptores, sed honoris, sed salutis anime uestre seduli  prouisores. Nec enim uos ueraciter amamus, si solum presentiam corporalem et non anime salutem exoptemus. Ceterum uideat regia celsitudo, utrum uobis cedat ad gloriam amicum uestrum in captione teneri, hominem pannosum, Domini sacerdotem. Si uobis cedat ad gloriam, non reluctari nos decet, quoniam ex debito serui prosequuntur sui domini uoluntatem. Non tamen, domine rex, agnoscimus culpam qua detineamur in captura, nisi, quod absit, uestra prudentia iudicare uoluerit, esse culpam uelle custodire absque lesione peccati regiam maiestatem. Sed esto. Nunquid innocens damnatur cum impio? Ecce cancellarius illustris regis Danorum et nuntius summi pontificis, sicut et nos, in captura tenetur. uir simplex et innocens,  et recedens a malo, cuius uita proponitur nobis et omnibus ad imitationis exemplum. Quid autem mali fecit? Quia litterarum domini pape, sicut et nos baiulus est, non uerentur minus boni mittere manum in christum Domini. Et certe nichil continetur in litteris, unde debeat uel in minimo uultus regie maiestatis offendi. Me igitur in captione retento, si placet, illum absolui precipite, propter quem credimus indubitanter celestia conturbari. ualete. Immittat autem uobis Dominus spiritum sapientie et pietatis, ut sit pax hominibus bone uoluntatis , non petra scandali et lapis offensionis .



EPISTOLA XXuI  . Ad cardinales in persona regis Danorum.


K. Dei gratia Danorum rex atque Slauorum uenerabilibus, amicis suis et dominis episcopis, presbyteris, diaconis sancte Romane Ecclesie cardinalibus, in plenitudinem dierum gaudiorum  .

Apostolica sedes quanto ceteris preeminet dignitate, tanto amplioris creditur pietatis uisceribus abundare in faciendis iudiciis, seruata diligentius equitate. Absit enim ut uiri misericordie iudicium uelint in partem alteram declinare, et tramitem ueritatis excedere, cum ad eos et clamor dirigitur pauperum et gemitus afflictorum, quos constituit Dominus et defensores pupillorum et iudices uiduarum.  Felices, quibus nec ueritas uenit in odium, nec falsitas ita blanditur ut excedant terminos, uel patiantur excedi, quos in Ecclesia posuit antiquorum sanctitas Patrum. Ad auxilium igitur gratie uestre presentes nuntios nostros a uobis benigne suscipi et audiri, auditosque in completione totius negotii nostri benigno fauore prosequi deprecamur, ut ex ubere compassionis lac eliciamus consolationis. Summa uero negotii nostri hec est: Rex Francorum Philippus sororem nostram anno iam exacto duxit in uxorem et regali solio sublimatam et carnaliter cognitam  iniquitatis filiis, falsitatis amicis in incude mendacii uerbum fallacie fabricantibus, a se dimisit omni fere solatio destitutam. Iurauerunt siquidem inter eos consanguinitatis lineam  interesse; quod ita longe est a ueritate, sicut falsitas a ueritate, quod uobis manifeste patebit, nuntiis nostris fidem facientibus uobis. Rogamus igitur ut in negotio pietatis non torpeat otio sanctitas uestra et iustitia sanctitatis, ut, quod diuina lex exigit et contra sanctorum Patrum instituta factum esse non dubitatur, uestris studiis interuenientibus totum in irritum deducatur. ualete.



EPISTOLA XXuII  . Ad dominum abbatem de Esrom.

uenerabili Patri et amico carissimo WILLELMO abbati de Esrom, amicorum suorum minimus WILLELMUS, seruus seruorum Christi in Paracleto, uitam presentem feliciter consummare.

 Dilectio, cuius nos in inuicem fortioribus uinculis innodamur, ut de statu nostro uobis aliqua scribamus, nos uehementer impellit atque sollicitat. Non enim est amor uerus sine sollicitudine, neque sollicitudo sine timore. Nouerit igitur sanctitas uestra quod nos incolumitas corporum diuinitate propitia committatur, et quantum ad presens iuris equitas et ratio dictat, negotio nobis commisso, censura iudicii famulatur. uerum necdum est finis, sed labori labor adnectitur, donec proueniat eidem negotio iustitie plenitudo, et lesa sacramentorum reformetur integritas, quam decolorauerat iniquorum peruersitas inter regem Francorum et reginam contra iura et ecclesiastica sacramenta celebrato diuortio. Sic, sic reprobat sapientia iniquitatis astutiam,  humilibus autem dat gratiam . Licet autem nondum ad plenum quod suum est, iustitia prosequatur, iam in eo tamen confidenter speramus, ut, qui cepit, ipse perficiat, per quem in mensuram enormia reducuntur. Ea igitur super hoc negotio diuina pietas imploranda, ut quod deposcit deuotio Christiana, superni iudicis censura perficiat, dignanter adimpleat, quatenus et nos sanctitatis uestre et fratrum uestrorum merita prosequantur, et de complexione negotii iucunditatis gloriam Danorum finibus plenius inferamus. Prescriptum litterarum  domini pape uobis inferre iudicassemus idoneum, que mittuntur ad regem Francorum, nisi certum habuissemus uos obtinere posse fratribus nostris emissum. Confidimus quoniam illum ab illis recipiatis, et quod non sit labor noster inutilis, diligentius auertetis. uiuat et ualeat sanctitas uestra, et orate nos quantocius uobis restitui. Absit autem tu, quia timor habet penam pro nobis, etiam uobis inferat cruciatum, dum hucusque ignoratis laboribus nostris feliciorem prouenisse successum, et negotio nobis commisso fortiorem intulisse progressum.



EPISTOLA XXuIII  . Ad Lundensem archiepiscopum.

Amantissimo Patri et domino, filius eius deuotus inutilis seruus, timorem pariter et amorem.

 Non magnopere multus uerborum lepor exquiritur, ubi per se ueritas ad medium pura progreditur, maxime apud excellentiam uestram, que miserie pauperum et gemitibus afflictorum indefesse compatitur. Absit autem ut de uobis aliud sentiamus, quem specialiter caritatis brachiis amplectimur, cuius et memoriam precibus licet indignis, continue coram Domino glorie commendamus, Nec se, Pater carissime, tentat ingerere temeritas presumptionis, ubi negotium agitur pietatis. Quantum autem super nos hactenus fuerit eminens paterne benedictionis infusio, nec prosequi uerbo, nec styli ualemus officio. Ea die sol solito clarior rebus arrisit, cum nostri memoriam, imo potius nostre uite  curam seu sollicitudinem seu dispositionem uisceribus uestre pietatis pauperum amator Dominus et pius consolator immisit. Quia uero ad tantam dignationem merita nulla nos prouehunt, solum agat et emineat pro nobis uestre nobilitatis et liberalitatis insigne in actione gratiarum. Quod autem toties uiscera paterna concutimus et inuerecunde satis frequentius uestra requirimus, non miramur, si miramini, nisi quia in ratione dati et accepti ei qui curam pauperum gerit, ampliori fenore uos arctius obligamus. Solum enim illud, quod ut melius nostis, eius gratia pauperibus erogatur, multis laudum preconiis et honore et gloria muneratur. uerum, Pater amantissime, dum, sicut prediximus de medio sublato pudore, frequenter uestra requirimus,  illud nobis ualde ueremur obiici: Frons meretricis facta est tibi, noluisti erubescere , maxime cum iam timeamus et suspicemur paternos uultus erga nos solito amplius in diuersa mutatos. Culpam itaque, quam ignoramus, grauiter supportamus, et profusis lacrymis, ad Deum toto corde conuertimur suppliciter exorantes, ut uobis, nobis collata restituat, et nos in tempore malo non deserat. Sed esto, mi Pater, ut apud gratiam uestram opinio sinistra uestri seruuli faciem decoloret. Nunquid iustos damnabis cum impio? Absit a te facere rem hanc, qui iudicas  equitatem. Si peccauit pastor, percute pastorem, ne dispergantur oues. Tollatur impius, nec firma radice subsistat, nec profectu uigeat, nec usu roboretur. Ut quid etiam terram occupat? Tollatur igitur et crucifigatur. Aut certe ponatur, queso, securis ad radicem arboris, et succidatur arbor inutilis. Oues enim quid meruerunt, que tuo sunt et studio et labore a luporum morsibus hactenus custodite et tue protectionis umbraculo, indulte securitatis munere gloriantur. In me transeat, oro, iniquitas hec, et in domum patris mei. Si autem meritis nostris non gratia, sed pena debetur, ut non predictis ouibus paterna diligentia suffragetur. Heu, mi Pater, pupillis et orphanis quis erit adiutor? quis pro domo Isrel stabit ex aduerso? sed absit!  mi Pater, ut seueritatis animaduersio iudicium in aliam partem declinet, et aliquid huiusmodi morum uestrorum elegantiam siue gratiam deuenustet. Multum autem glorie uestre, quod absit! derogaretur et fame, si filios uestros, fratres nostros sollicitudo uestra deperire permitteret fame. Melius enim esset occisis gladio quam interfectis fame. Et quidem cum nuper apud uos essemus eorumdem pauperum fratrum indigentiam panis auribus uestris uicibus duabus intulimus, sed nondum amicabile uel iucundum responsum accepimus; quia misericordie sinum clauserat et nobis obduratum fecerat gratie deformate et substracte defectus. Sufficit igitur nobis sapientie uestre innotuisse, quod usque  ad Pascha uix eis panis sufficiat. Nec hac uice super hoc preces uestre paternitati porrigimus, quandoquidem in ingratitudine uobis deuenimus. Citius enim iudex offenditur, si ad eum placandum quispiam prauis actionibus implicatus emittitur. Scimus quia sapientia in uobis preeminet, et quid opus in facto nobis tacentibus preuidet. Ceterum in terra animalium uos esse  idem fratres perceperunt, et habent fiduciam, quod super his respiciatis in orationem humilium. Intelligitis que dico. Ad ultimum noueritis quod illud grauius accipimus in querelis, quod in extera natione tandem in contemptum uenerint nostre tempora senectutis. Satis dictum est sapienti. Personam uestram et uigorem uestrum rectitudinis uidelicet zelum et pium erga religiosos  affectum Dominus custodiat in eternum. ualete.



EPISTOLA XXIX. Ad Gaufridum canonicum.

Suo G., suus W., id quod sibi.

Sicut ueraciter comprobatur amare, qui nunquam amoris legibus nititur obuiare, ita conuincitur non amare, quisquis uel scripto uel uerbo mentes amantium uel noluerit uel dissimulauerit confortare. Amor quippe cum ad interiora prolabitur, amantium linguas otiosas esse non patitur. Datis igitur et acceptia gaudet epulis, qui mutuis semper confouetur alloquiis, cuius experientia nichil est in rebus dulcius,  cuius recompensatione beneficiorum et studiorum nichil constat esse iucundius. Tu igitur, carissime, quia susceptis epulis nostris necdum responsa dedisti, miramur te nolle loco beneficii nobis quippiam inferre solatii. Cum obsequium et uultus hilaritas tui nos hactenus reddiderit certos amoris. Si qua nostri culpa precesserit, paratiores nos ad corrigendum et satisfaciendum quam ad excusandum inuenies, si tamen, quam ignoramus culpam uel uerbo uel scripto denudes. Non enim sic ut presumptionis notam non incurramus, elegimus, non alta sapere, sed humilibus consentire , ut quidquid intulerit uitiosum iniquitas discipline, doctrine censura cerceat. Quod si forte, quod absit! hac uice pulsatus nostris litteris in tua pertinacia perstiteris,  amicus quidem diceris, sed non esse comprobaris. ualeas.



EPISTOLA XXX  . Ad Petrum filium Sunonis  .

Intimo suo, imo sibi alteri, imo non alteri, sed uerius sibi P., WILLELMUS, eamdem salutem quam sibi, et plenitudinem amoris et gratie.

Habet amor id proprium, ut amicorum negotiis torporem non uelit inesse uel otium. Quod autem te, carissime, diligamus, te dubitare nullatenus arbitramur. uerum cum te diligimus, legibus amoris obsequimur. Cum, inquam, Petrum nostrum amamus, quemdam bone spei iuuenem bonis studiis occupari, et honestioribus pollere moribus exoptamus. Non enim decet, ut quidpiam opereris, quod  in te susceptam gratiam deuenustet, quem et illustrat prerogatiua natalium et munere diuino collatum in litteralibus studiis, equum etiam paucis ingenium. Hec sunt, que tibi cedere debent ad gloriam, si tamen non obrepat elatio, que in bonis operibus solet esse negligentibus perditionis occasio. Sed absit, ut quod Domino semel consecrasti pectus uirtutique, recipiat, quod tibi non sit et honoris et causa salutis. Bonis initiis diuina pietas, si mentem consciam puritatis inueniat, feliciores prouentus accumulat. Ceterum, tue dilectionis litteris susceptis alio anno atque perlectis, non potuimus non letari in his, que dicta sunt nobis; sed quia multis occupati fuimus, et qui scripta nostra  reportaret hactenus tempore opportuno uel loco inuenire nequiuimus, tibi, carissime, respondere non licuit. Preces autem tuas, quas humilitati nostre porrexisti, animo libenti pia sollicitudine iam diu mancipassemus effectui, sed pater tuus, ut nec mentionem inde faceremus, omnino prohibuit, ecce iam secundo uel tertio. Quia igitur tutius est agere sine consilio, quam contra consilium, nequaquam preces tuas perducere duximus ad effectum. Noueris autem et tibi ueniat nunquam in dubium, quod honorem tuum incessanter et tenere querere non desistemus atque profectum. Impensi siquidem honoris  tibi apicem summamque profectus nos respicere non nostra merita faciunt, sed eius, qua nos inuicem diligimus sincere dilectionis affectus. Nec uolumus, nec rationi congruit, ut contemptus uel negligentia reputetur, quod ad uota tua precibus tuis nec dum pia diligentia suffragetur, siquidem amori nostro ad precum tuarum instantiam prompta uoluntas et deuota non defuit, sed patris tui uoluntati sanisque consiliis, sicut prediximus, obuiare non licuit. uir siquidem consilii est, potens in opere et sermone, quem natura te cogit ut diligas et utiliora tibi prouideat, ne desiderium tuum inuidus quisquam atque maleuolus canino dente corrodat. Nos uero quam citius tempori uel loco congruere uel tuis utilitatibus et honori idem pater  tuus prouiderit expedire, non imparatos inueniet, sed quantum nobis scientia nostra dictauerit, et ualetudo permiserit apud dominum nostrum archiepiscopum et omnes, qui nos cognoscunt et diligunt inferre gratam tui memoriam et gratiam diuinam tibi in uniuersa morum probitate et honestate collatam nostra paruitas non desistet.

Ad tuam nichilominus uolumus peruenire notitiam, quod predicto patri tuo sicut paruitas nostra accessit in gratiam, ut ipsius experiamur in his, que ad ius regium pertinent in omni nostra necessitate clementiam et fidei Christiane constantiam. Sic, inquam, nobis patris tui gratie fauor arridet, ut in amorem nostrum desideriis totis aspiret, et  quidquid olim intulerat contradictionis inter nos presumptionis temeritas, obliuio totum antiquet, quia suis actibus nichil uult inesse, utpote uir religiosus et timoratus, quod morum suorum gratiam deuenustet. Ceterum quod amoris, quod honoris, quod reuerentie et gratie locum apud fratres nostros tuis fundas obsequiis plenissime gratulamur; quia per hoc in naribus circumpositorum magnum suauitatis odorem infundis. Cui etiam dulce non sapiat, quod sic te scientia litteralis exornat, ut non te honor clarum, sed honorem tu clarum efficere ualeas. Sed supersedemus a laudibus, ne, si quod audiuimus, referemus, plus adulari quam uera dicere uideamur. Sufficit sapienti pauca dixisse, qui nouit et potest de paucis plura coniicere, hoc supplicamus,  hoc monemus, si tamen presumptionis non sit sapientem a stulto, sublimem ab infimo commoneri. Hoc, inquam, commonemus, ut in anteriora te semper extendas, et bonis initiis finem meliorem imponas. Hoc etiam diligenter attendas, quod tamen ex consilio et condicto patris tui esse non dubites, ne notis et amicis tuis ad te concurrentibus Ecclesiam graues uel in expensis uel in ordinis institutis. Tu quoque ut membrum non quodlibet, sed speciale illius corporis, cuius et nos sumus, uenerabili patri tuo pro experta beneuolentia et gratia, quam ab eo sumus diuino munere consecuti, gratiarum actiones exsoluas, ut nos  gratie et beneficii nobis collati, non immemores esse cognoscat, sed et ad ampliora gratie tue incitamento compulsus exsurgat. Ceterum si de nostro statu quidpiam dignum scitu quesieris, nos incolumitas comitatur, fratres diuinis obsequiis attentissime mancipantur, perfectissime institutis ordinis obsequuntur, quorum est numerus fere ad uiginti quinque, et substantia rerum accreuit in tantum, ut ubi prius uix poterant pasci octo uel homines decem, nunc singulis diebus pascantur plures quam centum. Hec, carissime, fuerant tue dilectioni mittenda cartule commissa, antequam uenirent et offerrentur manibus scripta tua nouissima, que de tua ualetudine nobis intulere letitiam, sed et ex parte mestitiam et admirationem.  Admiramur siquidem graui dolore tacti intrinsecus, si quid aduersum nos, quod iustitia dictet, habeas in querelis, quod in nobis cum continua uigeat tui grata memoria et paruitas nostra, prout dignum est, totis uisceribus amplexetur, et eam singulis diebus in capitulo celebremus, et incessanter dignis aspectibus offeramus. Absit enim, ut, te pretermisso, coram Domino glorie consistamus, quem semel diligendum in Domino deuota uoluntate suscepimus, et dignum quidem esset, ut in his, que nobis a te in tuis litteris calumniose obiiciuntur ad nostram excusationem responderemus, si non superiora sufficere nobis arbitraremur. Sufficiant igitur tibi, que dicta sunt, nec te pars sinistra pertrahat  in diuersa, cum te in ueritate diligamus et tuis, sicut et nostris, imo certe plus quam nostris profectibus prosperos successus inesse uelimus; intelligis, que dicimus. Te igitur uidendi desiderio ducti, licentiam a domino archiepiscopo repatriandi quesiuimus  , sed quoniam quesitam licentiam septimana Pentecostes eum egre ferre cognouimus certe dolentes, certe gementes a proposito nostro decidimus. Taliter, carissime, nobis es in obliuionem adductus, non sicut mortuus, sed sicut uiuus. Cesset igitur querela, ubi totum sanum, ubi solus profectus et honor tuus attenditur, et exoptatur, et exspectatur, et diuino munere conferetur. Quod et filii nostri, confratres uidelicet tui, et desideriis et uotis nituntur a Domino et precibus obtinere.  Ceterum prolixa etsi uideatur oratio, ut melius nosti, nichil est dulcius in rebus humanis quam cum amico familiare colloquium, nec satis uidetur amico sermo protensus in longum. Tue erit prudentie nobis, prout libuerit per latorem presentium tuis litteris respondere. Magistrum Andream, quem in ueritate et affectuosissime diligimus, ex parte nostra salutabis, et magistrum Iocelinum  , cuius memoria est apud nos in benedictione. uiuas et ualeas.



EPISTOLA XXXI  . Ad dominum Lundensem archiepiscopum.

Amantissimo Patri et domino, filius eius minimus et inutilis seruus, timorem pariter et amorem.

 Sicut non nullius est periculi contra uehementem fluminis impetum uelle promouere progressum, ita desipientis est animi uelle contraire consiliis sapientum. Hoc tamen de facili non ad liquidum ualet aduerti, donec uexatio donet intellectum auditui. Inde est, quod aliquando carnalibus ita desideriis mens humana comprimitur, quod nichil nisi quodlibet eligit appetendum, quoniam a ueritatis luce secluditur. Sed diuina sapientia sapientes comprehendens in astutia sua, ut eos ad uiam ab errore reducat, miscere nouit iucundis amara, ut quasi de graui somno consurgens iam in contemptum habeat, ad quod prius inconsulte toto desiderio suspirabat. Hoc et nos, Pater, in nobis impleri sentimus, dum et nos diuina pietas erudit in flagellis,  dum et amicos subtrahit, et res demoliri patiatur  , et ad nichilum redigit usibus concessas humanis.

Sicut nuper contigit, cum, heu, heu! magistrum Petrum  nobis subripuit, et horrea nostra iterum concremauit, adeo ut nobis nichil de annona remanserit. Sed in his omnibus et nos et diabolum superamus propter eum, qui dilexit nos, dum et patientia iudicis ferientis sententiam non accusat, et rationis intuitus ad purgationem delinquentium, et ad augmentum corone peruenire fidenter astipulat. Corripit enim Dominus omnem filium, quem recepit, et ipse per Ioannem dicit: Ego, quos amo, arguo . Sed quid, mi Pater, uoluebatur  in animo filii, cum uideret et horrea concremari, et pauperum fratrum sibi uictum ex integro subtrahi? O pie! o bone pater! ubi nunc eras, cum angustie et dolores, ut parturientis filium contorquerent? ipse, ipse est, qui ad paterne dulcedinis abundantiam, et sepius in necessitatibus expertam beneuolentiam gemitibus inenarrabilibus suspirabat. Et quia tunc non inueniebatur adiutor in tribulationibus suis lacrymabiliter certe paternam deplorabat absentiam, qui lac consolationis toties expresserat ex ubere compassionis. ue enim soli, quia cum ceciderit, non habet subleuantem se . Iam puer uestre sanctitatis fugam cogitabat inire, certe merens, certe dolore cordis tactus intrinsecus, quod pauperes Christi in tribulatione deserere disponeret,  quibus non erat adiutor, et quod a nobis inlicentiatus abire deberet. Subiit igitur iehsu et amor paternus in mentem, et quod mihi prius uidebatur iudicium equitatis mihi conuersum est in amaritudinem fellis, dum aspectibus nostris et se ingererent et multimoda beneficia nobis gratis impensa et eodem tempore a bonis moribus natura degenerans et amor filiorum, quos preuia uestra pietate  regendos suscepimus. Adiecimus igitur iterum stare et illum exspectare, qui desolatos et uerbis deliniret et opere, qui non solet amicos in tribulatione deserere. Interim uero, dum nos stare uideret Dominus, uisitauit nos Oriens ex alto, dum per magistrum Ioannem  et per dominum abbatem de Esrom et per dominum Petrum  in marcam annonam  et quinque horis  nostram inopiam aliquantulum subleuauit. Sic, sic diuina prouidentia desideriis scit hominum obuiare, ut quod proponunt aliquando non ualeant ad effectum sicut superius diximus, perducere. Inde est, quod uoluntatem emendi domum magistri Petri, tum rebus ad hoc necessariis ad presens non suffragantibus, tum fratrum nostrorum uotis reclamantibus uestro arbitrio  relinquimus, illud tamen postulantes enixius, ut inde uestra sic ordinet prouidentia, quod hospitalitatis commodum, quod hactenus in ea habuimus, nobis penitus non subtrahatur, sed nobis accommodum disponatur, quod tunc fieri non dubitamus, si fidelissimo uestro magistro Io.  , qui uestris perficiendis negotiis fideliter sepius et totus insudat, et quasi certis periculis obiicere sese uestro pro honore non recusat, uestre munificentia beneuolentie in adipiscenda et retinenda predicta domo consulere et subuenire dignetur. uerum tamen, quid agendum sit et uobis et nobis de dispositione magistri Petri, qui earum pretium pauperibus Christi destinauit, prouidentia uestra intactum non  transeat. Latorem presentium priorem nostrum a uobis benigne suscipi deprecamur et susceptum benignius exaudiri in his, que pietatis et iustitie patrocinio fulciuntur. uiuat et ualeat sanctitas uestra.



EPISTOLA XXXII  . Ad abbatem Sancti uictoris.

Amantissimo Patri et domino G.  Dei gratia Sancti uictoris Parisiensis abbati, eiusque fratribus uniuersis, frater WILLELMUS Sancti Thome de Paracleto minister indignus, salutem et debitam tanto Patri et domino reuerentiam et obedientiam.

Quia se nobis, carissime Pater, presentia confert commeantis, dignum duximus sospitatis uestre susceptis indiciis, pectus uirtutum, pectus amoris et gratie dulcioribus recreare fomentis. Hec enim,  ut nostis, lex constituitur in amore, ut mentes amantium sinister rumor exulceret, et de feliciori successu abundantior materia iucunditatis exuberet. Quia igitur et corporum nostrorum incolumitate et rerum commissarum integritate gaudemus, si non id litteris mandaremus, ad uos usque prenuntiis sanctitatem uestram offendere putaremus. Amori itaque congruum arbitramur, quod sepius  scribimus, quia quoties illud agimus, uiscera paterna quasi quadam nostri representatione reficimus. Dulce siquidem sapit bonis mentibus et litteris impressa absentium sospitas et sancti amoris digna suauitas. Si quid amplius de statu nostro scitu dignum putabitis plenius a commeantibus discetis. Libellus etiam nuper a nobis editus et domino abbati nostro transmissus, abundantius atque ueracius, que circa nos uersantur, proloquetur. Eum igitur rogamus, ut ab eodem Patre nostro et domino faciatis inquiri et uobis exhiberi. De cetero filius noster carissimus et prior nostre religionis et honestatis uestre ductus opinione et ordinis zelo succensus tam in domo nostra quam in uestra manendi licentiam apud uos a nobis extorsit ad tempus.  Supplicamus igitur paternitatis uestre pedibus aduoluti, quatenus fraterne solito caritatis intuitu et nostre dilectionis interuentu, si apud uos aliquantulam moram facere decreuerit, uultus ei paternus arrideat, et peregrinationem eius refouendo lete suscipiat, ut et doctrina, et moribus et ornatu sancte conuersationis ad nos rediturus quandoque refulgeat. Credimus, quod eius conuersatio, et morum forma, quam a nobis accepit, non oneri uobis erit sed honori. Huius rei sine magno nostri sermonis excursu ipsa eius conuersatio uobis prestabit, si non fallimur, certius argumentum. Quidquid autem ei honoris et gratie a uobis impensum fuerit, nostris erit procul dubio munerandum obsequiis.  Loco magni muneris nobis, Pater, accederet, si passionem et historiam beati uictoris paruitati nostre sublimitas uestra transmitteret, cum eius memoriam in duplici festo annis singulis recolamus.



EPISTOLA XXXIII  . Domino Ostiensi  cancellario:

Ut presentia uestris aspectibus offeram, non aliunde, quam de benignitatis uestre gratia sumo fiduciam. Confido, quod apud uos ingratum esse non poterit, quidquid auribus uestris ueritatis assertio intulerit. Amator siquidem ueritatis nichil amet, quod obuiet ueritati. Ad uestram igitur uolo uenire notitiam, quod in uobis ueneror et diligo, quod uidi et audiui uirorum honestorum relatu de  uirtutum uestrarum preconiis, quibus celebre per orbem multipliciter excellentie uestre nomen innotuit, et hunc oro, ut usque in finem suarum uirtutum uobis dona conseruet, qui nunquam in se deserit confidentes. Unum est autem, quod mihi ad cumulum doloris accedit, me uidelicet sine licentia uestra ab urbe fuisse digressum. Si caritas uestra dignetur attendere, nichil erit quod reuerentiam in hoc facto debeat uel possit offendere. ueritatem  enim dicam. Multorum erat opinio et inualescebat assertio, quod mihi multis in locis ad me capiendum laquei tenderentur, nec eos possem euadere, nisi me maris discrimini commisissem. Hoc igitur soli domino pape communicato consilio, de nocte consurgens nauem conscendi de exercitu imperatoris uenientem Pisasque tendentem. Sic nullo interuallo posito die secunda apud Pisas applicui. Rogo igitur, mi domine, ne uestra benignitas super hoc indignetur, quod a uobis sicut et omnibus, non sumpta licentia ab urbe discessi; quia, teste ueritate, licentiam articulus predicte necessitatis exclusit.



EPISTOLA XXXIu  . Ad dominum Lundensem.

 Importuni in porrigendis precibus esse uidemur, et si non indignationem dissimulat pietas, equitatis iudicio presumptionis audacia comprimetur. Iudicium ergo misericordia temperari rogamus ut, subueniente gratia, cui solito more precibus deuotis innitimur, indignationis seueritas nec postulatis obuiet, nec erga filium clementie paterne uultum obnubilet. Nostis, Pater, scienti enim loquimur, quod paterne dulcedinis copia filiis non indulta filialem affectum grauiter exulcerat, et bonorum regentis morum gratiam deuenustat. Proinde supplicamus, ut aures paterne pietatis supplicum precibus inclinentur, et effectum debitum pia desideria consequantur. Ne uero plurimis et maximis negotiis  occupato legendi tedium inferamus, presentem arctiori limite paginam coarctamus, et latori presentium desideria nostra uiua uoce uobis prosequenda commisimus.



EPISTOLA XXXu  . Ad abbatem de Esrom.

Amantissimo Patri et domino WALBERTO Dei gratia abbati de Esrom, frater GUILLELMUS, sanctitatis eius in Domino seruus semper caritate deuinci.

Multiplex gratie et beneuolentie beneficium semper est actione multiplici gratiarum prosequendum. Inde est, quod in persoluendis laudibus uestre paternitati dignanter assurgimus, quod in nostris petitionibus apud Sirium  clementie uestre frequentius atque benignius exaudimur. Ceterum, mi  Pater, fratrem Stephanum, quem ad nos misistis gratanter excepimus; et iam peruentionis ipsius ad nos fructum degustassemus uberius, si nos non multipliciter affligeret, et nunc iterum seduceret multis fraudulentiis aque ductus, pro quo nos sepe rogauimus. Nobis igitur uidetur, quod in aqua latet iniquitas, que prudentiori debeat astutia deprehendi, ne nos contingat diutius fatigari. Sed ad hoc quis idoneus, nisi frater Stephanus? Sed heu! mi  Pater, retinere non possumus, quem nobiscum per dies aliquot retinere uolumus, nisi uestra licentia et auctoritas iussionis uestre perurgeat. Rogamus igitur, ut etiam hac uice nobis non denegetur benignior exauditus, quo per tres uel quatuor dies securius ipse remaneat, et nostra paruitas uestram reuerentiam non offendat. ualete.



EPISTOLA XXXuI  . Ad abbatem de Nestueht.

Sicut merorem piis mentibus ingerit in Ecclesia Dei religionis defectus, ita ciuitatem Dei letificat felix in eiusdem reparatione profectus. Inde est, amantissime Pater, quod studium et sollicitudinem uestram super reparatione et conuersione totius ordinis in Ecclesia uobis commissa diligenter amplectimur,  et coram Deo et omni populo multiplici, prout dignum est, laude prosequimur. Proinde cenobii u . . . u . . . u  in naribus circumpositorum fetor aspersus multos infecit male conuersationis et propter unius delictum in condemnationem, ut dicitur, irruentibus scandalis, multos a proposito, quod est miserabile dictu, deiecit. Sed iam per Dei gratiam et uestram industriam iam securis ad radicem arboris posita est .



EPISTOLA XXXuII  . Ad dominum regem Danorum.

Ubi gratia consolationis accedit, dignum est, ut desolationis languor abscedat, ne si languoris asperitas inualescat, animi uirtus eneruata succumbat.  Ne igitur animum uestrum diu uobis inflictum diutius uulnus exulceret, dulcis rumor iucundus et letitie baiulus, cuius iucundo relatu exsultetis. Iustitia de celo prospiciens diu peccati nube depressa solitum resumit honorem, quia sapientia uincit malitiam . Respexit enim Dominus humilitatem ancille sue  filie nostre F. R.  quam  iam R. S. S.  , Christo annuente R. G.  I. Letantur celi et exsultat terra  et omnis ornatus eorum  commonetur ad laudem, et iubilant omnes filii Dei. Quis enim non iucundetur? cui non dulce sapiat hoc uerbum, quod fecit Dominus, et ostendit nobis? Sic pueri, sic iuuenes, senes cum iunioribus, sic diuites aut pauperes, quia communis est causa letitie, cum  non sit apud uos, cui sit licitum locum habere tristitie.



EPISTOLA XXXuIII  . Ad amicum intimum  .

Amor dissimulare nescit amoris affectum, quia dissimulationis umbraculum suspicatur amantium esse defectum. Quia ergo scribimus, amori morem gerimus, ut tenore litterarum nostrarum expressos  animi nostri dulces experiatur excessus. Quid enim est amans magnitudo, nisi profluens de cordis puritate dulcedo? Nec tamen amor uitiosus habet hoc proprium, quia nec amor dicendus est, cui cordis corruptio famulatur ad uitium. Noueris itaque, quod ita te duximus sincerioris caritatis uisceribus imprimendum, ut de amore nostro tibi uirtutum proueniat incrementum, et ex respectu uite sincerioris aliis te proponas ad imitationis exemplum. Ut autem certius hoc ualeas obtinere, tibi congruit et honori nominis tui, quatenus ab his, que carnis sunt, desideriis omni sollicitudine debeas et studeas abstinere, et his, que spiritus sunt, inuiolabiliter inherere. Sic enim a Domino laudem consequeris et gloriam et morum tuorum suauitatis odorem diffundes  ubique per orbem. Plura uellemus, sed ne graueris prolixitate timemus, et ideo presentem paginam arctiori limite coarctamus. Licet autem famelicus omnis plura desideret deglutire, quod tamen exiguum est, auidius consumitur; cum plura contigerit non adesse.



EPISTOLA XXXIX  . Ad priorem de Cunungelle  .

Dilectis in Christo LAURENTIO priori, et ENRICO ceterisque in Coninguhelle, canonicam uitam professis, frater WILLELMUS Sancti Thome de Paracleto minister indignus, sic currere ad brauium uocationis superne, ut comprehendant.

Nostis, karissimi   quod animi qui ueraciter amoris legibus astringuntor nullo maris discrimine, nullo terrarum spatio discutiuntur. Nec diffitemur, imo uerius astruimus, quod sicut ignis olei perfusione ualidius inardescit, sic amor, si subtrahitur nonnunquam presentia corporalis ne mutuis foueatur alloquiis, scriptis tamen recentioribus incalescit. Inde est, quod absentes corpore spiritu presentes presentia uobis offerimus, ne uel apud uos concepta dilectio consenescat, uel occasione distantium corporum uis amoris fortasse languescat. Nuperrime uobis conscripsimus statum uestrum certius cupientes agnoscere, quam aut si fortuna secundior fauore Diuinitatis arrideat, gratulamur; sin rebus uestris tristior opus inuideat, damni communis infortunium deploramus. Est  enim rationi congruum ut quod commune datur, communiter sit ferendum. Ceterum ad uestram notitiam uolumus peruenire, nos ad partes uestras nauem nostram cum brasio in proximo uelle dirigere, ut ex hoc fructum debitum percipere ualeamus. uerumtamen super hoc uolumus uestre fraternitatis habere consultum, si uidelicet nos regum uestrorum uel aliorum uestrorum timere congressum  oporteat. Sit igitur industrie uestre, nobis uel uoce uel scripto prefigere partem tutiorem, ne nos expensam amittere contingat et laborem. Quod totum per latorem presentium uolumus, rogamus impleri.



EPISTOLA XL  . Ad amicum in infirmitate impatienter laborantem  .

Cum inter amicos aliquando deserit familiare colloquium, nunquid amantium mentes exulcerat? sumunt de oblata consolatione nonnunquam salutare remedium. Proinde presentia dimittere duximus, quia te languore mentis laborare percepimus; doles siquidem te felicioris fortune priuari muneribus, cum quosdam eadem et dulcioribus fouet obsequiis et fecundioribus lactat uberibus. uerum si  fortitudinis te pectus habere cognosceres, de facili te sinister euentus non in partem alteram inclinaret. Christianus siquidem, cuius est exspectatio non temporalis sed eterna. nullis frangi debet auersis; quia temporalis, ut nosti, prosperitas, nec amare celestia, plus est oneri quam saluti. Quanto enim curis rei familiaris magis occupari te senseris, tanto te minus celestibus desideriis accendi cognoueris. Nescis, quia non multum distet a uitio uel decipere uel decipi posse. Prorsus deciperis, si pro terrenis celestia commutare decreueris. Sed quis hoc, qui recte sapiat, uerum esse astruat? si igitur a te manum suam tristior fortuna suspendat, in mentem tibi ueniat, quod te Deus rebus humanis exemptum  in celestibus coronare disponat.



EPISTOLA XLI  . Ad episcopum Thurgotum  .

Ubi religionis et discipline rigor patitur detrimentum, non est Ecclesie filiis dissimulandum, ne dissimulatio criminis culpam grauioris accumulet ultionis. Inde est, mi Pater, quod uestris aspectibus hec presentia confidenter offerimus, quem et facie nouimus, imo et in Christo uere dileximus, tum debito fidei Christiane, tum opinionis suaue redolentis odore. Si super hoc presumptionis forsitan arguamur, excusabiles nos habebit et rectitudinis zelus et fraternitatis compassio, cui humanitatis officium exhibemus. Noueritis igitur, Pater, quod de uestra promotione iucundiori gratulati sumus  auditu, eo certe deuotius, quo sperabamus uestris studiis Ecclesiam Dei uberiori proficere fructu. uerum illi specialiter uestre glorie congaudebant, quos prius susceperat paternitas uestra regendos et studiis honestioribus prouehendos. Sed ecce, Pater, mutatus est color optimus , uersa est cithara et chorus in luctum, et organum, ut audimus in uocem flentium , quoniam priora transierunt. Pro crine successit caluitium, pro suaui odore fetor ,  dum et rigor deperit ordinis et infertur calumnia sacratioribus et antiquioribus institutis. Cum non licet nisi in melius terminos commutare, quos Patres posuerunt, et obseruari filiis mandauerunt. Non uobis, Pater, uidetur iniquitas seniorum obuiare mandatis, obedire nolle prepositis, et Patris nostri Augustini Regulam in irritum duci? Nonne genus est ariolandi acquiescere nolle? Ad libitum de claustro insipientium iuuenum pedes exponi et uidere, et uelle uideri et infamare cubiculum castitatis; nonne sunt hec arma iniquitatis? Suppressis uirtutibus, libertas uitiis indulgetur et est reprehensibile, si prepositus gannire presumat; quia defensionis scutum opponitur et facies asperioribus corrigendis uerbis illatis pudore suffunditur. Sed ut  mihi liceat in aure uestra licenter pauca proponere, quis in culpa uersatur, nisi dominus episcopus, cuius est inter eos auctoritas, qui fluctus intumescentes compescere potest et enormia redigere in mensuram. At uero, si potestis et tacetis, nonne consentire probamini? Prouerbium uobis est notum: »Qui tacet, cum possit arguere, consentit.« Consentientes uero et facientes secundum Apostolum pena pari punientur. Et utinam, Pater, solummodo taceretis, et cornua peccatoribus non daretis! Obsecramus igitur pro Christo, ut in defensione iustitie religionis amatorem uos esse probetis et preposito honesto uti et sancte conuersationis uiro, cum defectum ordinis Ecclesie sibi commissum auribus uestris intulerit, benignum impendatis  auditum. Turpe siquidem est uelle uideri confouere iustitiam, et pati peruersos subuertere prauis moribus disciplinam. Donet omnipotens Deus, ut de cetero nullum apud uos, qui peruersi fuerint, refugium habeant, sed feruere in uobis sentiant, errore sublato, rectitudinis zelum; hoc enim et fame uestre congruit et saluti.



EPISTOLA XLII  . Ad prepositum Sancti Theodegarii  .

Auditis doloribus, afflictionibus et iniuriis, quas pro Domino sustinetis, ut amori uestro pauca scribamus, fraterne nos caritatis affectus impellit. Noueritis igitur, quod non dolere non possumus, cum uos dolere percipimus, quia ex quo uos agnouimus,  nullatenus uos amare destitimus. Libentius uero ore ad os uobiscum iniremus colloquium, quia quem et quantum erga uos habeamus, plenius agnosceretis affectum, qui, Deo uolente, nunquam poterit contrahere pro tribulatione defectum. Si igitur contra uos angustie tribulationis insurgant, cum sit Christus in causa, animus Christianus patientie uirtutem non deserat, sed cum Domino et pro Domino tribulationum stimulis ipsum corpus exponat.  Nostis siquidem, qui membris suis dicebat: In mundo pressuram habebitis, sed confidite, ego mundum uici . Si igitur membra Christi sumus, non nos pro Domino labor assumptus deterreat, quia athletas suos, ut melius nostis, Christus digna et incomparabili mercede remunerat. Ceterum si tedio tribulationis affectus maleuolis cedere quocunque modo disponitis immutatione loci cor uestrum a robore suo nichil eneruet, quod honestati et integritati fame uestre repugnat, quod sumus, quod possumus, honori uestro et utilitati libenter exponimus domum nostram, et totam ipsius exteriorem administrationem auxilio uestro tractandam offerimus. Quod si forte respuere dicitis, fratrum religiosorum de Esrom societatem adipisci consulimus.  Horum quodcunque duxeritis eligendum saluti uestre pro certo noueritis esse consultum, quia locus uterque saluti congruit animarum.



EPISTOLA XLIII  . Ad dominum papam.

Nouerit sanctitas uestra, Pater sancte, me seruum uestrum a domino Absalone tunc Roskildensi episcopo, nunc Lundensi archiepiscopo fuisse euocatum in Daniam, ut ibidem gererem abbatis officium in ecclesia quadam paupercula quidem, in qua presentis tunc temporis ad fratrum sustentationem non nisi uII caseos et dimidium baconem  inueni. Dominus autem Absalon, qui nunc est, ut dixi, Lundensis, ut pius et religionis amator et sustentator  Dei dilectionis, et intuitu amoris mei, bene de suo apposuit, et in multis eamdem ecclesiam ad uictum fratrum ampliauit, sed non tantum quod eis sufficere possit ad uestitum. Unde et maximam penuriam patiuntur, qui inibi Domino famulantur. In illa autem prouincia adornat episcopatus officium Petrus  ordinis nostri canonicus, qui domino Absaloni successit, uir honestate preditus, et litteralibus studiis ad plenum eruditus. Supplico igitur pietatis uestre uisceribus, quatenus ei scribere dignemini rogando ut, quia ordinis nostri est canonicus, fratribus nostris pauperibus honore Dei et uestre dilectionis intuitu aliquod beneficium assignetur, quo possent in partem subleuari.



EPISTOLA XLIu  . In persona regis Danorum.


Sedes apostolica toties est nobis expetenda, quoties scandala, peccatis exigentibus exoriuntur in regno nostro, que nec nostro uel principum nostrorum concilio siue iudicio finem debitum sortiuntur. Inde est, quod factum Waldemari quondam Slesuicensis episcopi, quia horribile factum, quo maiestatis regie excellentia leditur, auribus uestre paternitatis intulimus, sed nube peccati forsitan obsistente, ne  transiret oratio, responsum exsequende iustitie nondum accepimus, cum apud nos sit istud notorium, et fere tot existant testes, quod sunt et homines  . Hoc autem iterato reuerentie uestre nobis esset idoneum replicare, si non ueremur auditum uestrum importunitate frequentis relationis offendere. Nos autem domini Lundensis apostolice sedis legati et eius suffraganeorum litteras non dubitamus uestram audientiam tetigisse et ueritatis patrocinante testimonio, totum ex integro negotium intulisse uel explanasse. Itaque miramur, Pater reuerende, quod erga filium uestrum, qui in nullo hactenus uobis displicuit, sed in omnibus et per omnia obedientie uestre sedis apostolice exsecutor uoluntarius fuit, paterne dulcedinis sic sunt indurata  uiscera, ut nobis, quod in aurem, obseruata reuerentia uestra, loquamur, in negotio isto iustitia, ut prediximus, nulla respondeat. Quod autem predictum quondam episcopum in custodia retinemus, paci uel tranquillitati et stabilitati regni nostri consulimus, non quod in persona sua sit nobis ipse timori, sed quod complicum et fautorum suorum sine nostro periculo non possumus obuiare machinamentis dolosis. Iterum igitur supplicamus et iterum, ut ad preces filii paternus emollescat affectus, et amaritudo concepta de non iustitia nobis exhibita, benedictionis uestre dulcorem, eiusdem tandem iustitie remedio mediante, percipiat. Ad petitionem itaque nostram clementiam uestram petimus inclinari  et Patris nostri, qui quoad uiueret, uobis uenit in gratiam  porrectis precibus, supplicamus felicem memoriam suffragari; ut, sicut in mandatis apostolicis deuoti fuerimus, promptiores in eisdem et deuotiores deinceps existamus.



EPISTOLA XLu  . Domino Lundensi in persona cancellarii.

Charissimo Patri ABSOLONI Dei gratia Lundensi archiepiscopo, ANDREAS cancellarius regis Danorum, et qui cum eo sunt, salutem et pie deuotionis obsequium.

Quia parentibus et amicis peregrinantibus et ad loca longinqua tendentibus solet inesse dubius succedentium rerum euentus, paternitati uestre de statu nostro duximus inferre notitiam, ut eo percepto,  si quis fuerit dolor, qui uiscera uestre paternitatis exulceret, illum nouitas rumoris excludat, ut inde suscepta iucunditas radio splendoris sui turbulenta cuncta serenet. Cum igitur distenti fuerimus ad tribulationes et angarias multas, patientie clypeum illis opponere et honor regis non impulit atque profectus et maxima nobis commissi negotii difficultas. Minor est siquidem in amore siue labore profectus, si per ministrorum inertiam seu  negligentiam in negotiis utilis et honestus minus rerum succedat euentus. Proinde ne nobis in opprobrium et labori nostro succedat in defectum, diutius a presentia uestra suspendimur, ad quod totis cordium desideriis suspiramus; quia non est unius diei labor assumptus sed multorum, donec eius completionem in letitia diuina gratia prosequatur. Noueritis autem fortuna cursum instabilem in discessu nostro ab urbe non successisse nobis in prosperum, quia dulcioribus amara nimis infida permiscuit, dum apud Diuionem et Castellionem per hebdomadas sex in captiuitate detentis, per Burgundie ducem sexdecim paria litterarum domini pape subripuit. Tandem uero domini Cisterciensis et Clareuallensis studiis et laboribus, fauore regio nobis  impetrato, Parisios, Domino ducente, peruenimus, ubi predicti regis prestolamur aduentum, quia nobiscum, ut iam nobis secretius per internuntium ad nos usque transmissum innotuit, uult habere familiare colloquium. Quantus autem fuerit circa nos predictorum abbatum affectus, multiplex rerum approbatione dignus designat effectus. Nec amissarum litterarum occasio sit nobis causa tristitie, cum nichil nobis desit ad peragendum negotium, quia alias in pergameno non alias in tenore litteras obtinemus. Dominus quoque papa, cuius sit in benedictione memoria, totius regni utilitati prouidens et honori erga reginam etiam habens deuotum compassionis affectum, post nos notarium  suum, priorem uidelicet Sancte Praxedis, uirum apprime litteris eruditum transmisit ad regem et omnes Francie prelatos litteris apostolicis premunitum, que, si etiam alias non haberemus, sufficerent ad totum complendum negotium. Dominica igitur, qua cantatur: Isti sunt dies, Senonensis archiepiscopus  et Arrabatensis episcopus  Cisterciensis et Clareuallensis abbates cum magistro Petro Parisiensi precentore  tanquam iudices a summo pontifice delegati, ordinem discidii facti inter regem et reginam debent diligenter inquirere, et regem ad recipiendam eamdem reginam, quibuscunque potuerint modis, inducere, et si forte, quod absit! nichil potuerint proficere, tertia feria hebdomade, qua legitur: Ego sum pastor bonus  :  ex mandato domini pape legatus Romane Ecclesie dominus Melior dominum Remensem cum suffraganeis omnibus et dominum Senonensem et dominum Turonensem et dominum Bituricensem cum eorum suffraganeis districtissime precepit adesse, ut ipse legatus et domini pape notarius cum predictis archiepiscopis et episcopis, et ceteris Ecclesie fidelibus de negotio predicto pertractent et ad predictam  reginam recipiendam totis uiribus animum regis inducant. Mora autem, qua detinemur, nobis satis est tediosa, quia expensarum est ratio copiosa, sed testis est Deus, quod in hoc et regis honori consulimus, et auaritie et infamie uitium deuitamus, ne et qui nos cognoscunt, nos habeant in contemptum.



EPISTOLA XLuI  . Ad dominum papam.

Scandala cum inter Ecclesie filios, peccatis exigentibus, oriuntur, uento malitie flante palee subleuantur, grana sub paleis comprimuntur. Proinde exclamat Apostolus, et dicit: Quis infirmatur, et ego non infirmor? quis scandalizatur, et ego non uror?  Urimur itaque, Pater sancte, urimur  et nos a tribulatione malorum et dolore, dum eos qui uidebantur orbem portare, uidemus succumbere, et Cain iterum in Abel in agro consurgere. Nigri consurgunt in Griseos  , monachi in monachos, fustibus, ut dicitur, et gladiis preparatis ad bellum, ut iam dies tribulationis imminere credantur, de quibus locutus est Dominus: Erunt dies, in quibus dicent montibus: Cadite supernos . Essent uobis hec latius exponenda, si uobis personarum aliarum litteris non essent certius explanata. uerum ne scelus hoc uideatur inultum, brachium potentie sue Dominus noster extendat, et eorum, qui nec ordinem tenent, nec tenentur ab ordine, ceruices confringat, ut sit pax hominibus bone uoluntatis , maleuolis autem et his, qui oderunt  pacem , petra scandali et lapis offensionis .



EPISTOLA XLuII  . Ad dominum papam.

Erant duo, qui ad habenda beneficia mea uenire inhiabant. Hi, quia me uidebant habitum religionis appetere, in fraude et dolo circuierunt me, dicentes idem se uelle appetere. Iuratum est igitur, a nobis super Euangelium. Prouisum est monasterium, Pontiniacum  scilicet, statuta dies, qua stetimus ante abbatem, ego et unus ex eis. . . .  se uero reddere noluit. Anno uno exacto, iterum ad monasterium redire debuimus, sed hoc non fecimus, quia eorum nequitiam sum expertus. Interim  in ecelesia nostra ordo Sancti uictoris aduenit, quem ego suscipiens eius me institutionibus mancipaui, et in eo L fere annos expleui. Modo quero, mi Domine, a uestra sanctitate, ut puero uestro significetis litteris uestris, in quo mihi sit ordine securius permanendum. Postulo etiam, mi domine Pater, ut mihi litteris uestris, cum uoluero, ad ecclesiam meam Parisios confirmetur redeundi libertas,  precipue cum antequam exirem, et ordinem et sedem in choro et ubique mihi retinuerim in communi capitulo. Has etiam mihi rogo ita fieri consolatorias, ut omnes percipiant, qui eas uiderint et legerint, quam sincere me dilexeritis et glorier in eis in tribulationum mearum angustiis.



EPISTOLA XLuIII a  . Ad dominum papam.

Controuersiam, que inter Nigros et Cistersiensis ordinis monachos uersatur, reuerentie uestre, Pater sancte, dignam duxissemus inferendam, si eam non cognosceremus plurimorum, qui uobis scribunt, litteris diligentius uestris auribus exaratam. Ne igitur audiendi tedium auribus totius mundi negotiis occupatis generemus, hoc tantum in precibus  porrigendis habere censuimus, ut is, qui et ante et post appellationem ad audientiam uestram dignoscitur esse commissus in monachos Griseos excessus a monachis Nigris acrius uindicetur. Sicut enim aliorum religiosorum relatu percepimus, postquam et se et sua Cisterciences in uestra protectione posuerunt et ex bono securitatis inniti credebant; Nigri superuenerunt et iniuriis et contumeliis atque uulneribus eos crudeliter affecerunt, et eorum bona diripuerunt. Horum regio nostra lacrymabiliter deplorat insaniam, qui bonorum morum gratiam deuenustant, et sua turpi conuersatione uituperantes ministerium, monachorum circumpositorum nares nebula fetoris inficiunt, ponentes  mel in amarum et tenebras in lucem. Ecce ipsi ueniunt ad presentiam uestram, tanquam uiri, qui fecerint iudicium et iustitiam iaculis impietatis armati, quibus arcem pietatis impugnent, sed non expugnent, quia sapientia semper uincet malitiam . A fructibus eorum cognoscetis eos . Sed absit! mi Pater, ut uos capiant in sermone, quorum os maledictione plenum est , et lingua eorum gladius acutus . Absit! inquam, ut uos capiant in sermone, qui iudicatis orbem, qui semper dilexistis iustitiam et odistis iniquitatem, cuius laus in Ecclesia sanctorum  et memoria in benedictione sempiterna . Confundantur igitur confusionis filii, nec apud uos inueniant locum refugii, qui docuerunt  manus suas ad prelium , et gloriantur linguas suas loqui mendacium .



EPISTOLA XLuIII b  . Ad dominum Petrum  .

Ego sum ille Wilhelmus, qui primo Beate Genouefe canonicus secularis, deinde regularis missus sum in Daciam, ubi abbas factus bis ad uos a domino Londensi archiepiscopo ueneciis transmissus,  Tusculanum uice alia: nepos abbatis Sancti Germani H.  quem uos plurimum dilexistis, qui uos et dominum Bernardum Portuensem episcopum in domo quadam B. Genouefe suscepi iuxta Siluanectensem  ciuitatem cum obuiam inuisetis domino Magdeburgensi  usque Compendium  . Igitur, quia me semper dilexistis gratia domini mei predicti abbatis Germani, uobis quero consilium de quodam facto meo. Puer eram Xu uel XuI annorum.



EPISTOLA XLIX  . Ad dominum Petrum  .

Intimo suo PETRO, suus WILLELMUS, quod est, quod potest.

Quoties circa egrotum solito morbus grauior  inualescit, toties auxilium medici ad sibi subueniendum sub festinatione perquirit. Modo simili cum nos coarctat necessitatis articulus, rogamus, ut nec in indignationem uel admirationem uobis proueniat noster importunus ad uos usque recursus. Presertim cum non habeamus in tempore malo, qui pro nobis respondeat, dum superbit impius et incenditur pauper . In latore presentium quietis nostre dispendium toleramus, qui quia fraternitatis est nobis gratia copulatus, quod ei cedere debet in bonum, ad tribunal iudicis sepe citatur, gratie uestre auxilio in alia uice de manibus impiorum ereptus. Causam eius, ne uobis legendi tedium inferamus, uobis explanare uitamus,  sed ei uestris in auribus diligentius prosequendam et benignius audiendam relinquimus. Supplicamus igitur, ne longe sit a nobis in eius causa uestre miserationis affectus, per quem nobis proueniat desideratus effectus. Ne, quod absit! qui uestre gratie confidenter innitimur, coram inimicis nostris miserabilius occumbamus. ualete.



EPISTOLA L  . Premonstratensi abbati.

Amantissimo Patri et D. HUGONI  Dei gratia Premonstratensi abbati, frater WILLELMUS Beati Thome de Paracleto minister indignus, intimum dilectionis affectum.

Dilectio, qua nos quondam inuicem dilexisse probamur nos ad scribendum constanter impellit,  que non renouari recentioribus possit officiis, quia, nisi fallimur, nullo tempore consenescit. Neque enim fas est studium torpere, quod equa benignitas compensatione gratie muneratur. Pro uenerabili autem fratre et coabbate nostro Ioanne de domo Sancte Trinitatis in Lundis  suscepimus apud clementiam uestram agendum, quia quem benignioris familiaritatis gremio confouemus, nec  precibus eius nec necessitatibus deesse uolumus uel debemus, maxime cum eius opinio a iustitie tramite non excedat. uir siquidem simplex et rectus est et recedens a malo. Nec apud paternitatem uestram eum uelut ignotum commendamus, qui de uestri testimonii plenitudine gloriatur. Quod si forte quispiam auribus uestris quidpiam intulerit, ore blasphemo, quo ledi debeat eius opinio ad uestram memoriam ueniat, quod beatus Hieronymus  dicit: »Mendaces faciunt, ne credatur uera dicentibus.« Quod nec minus habet in operum et ostensione uirtutum, non eius negligentie uel culpe debetis id ipsum adscribere, sed uitio et maleuolentie eorum, qui debuerant eius onera supportare tum uestro amore tum religionis honore. Sed quid dicit  Apostolus? Non omnium est fides . Fidelis autem Deus, qui non patitur suos tentari supra id quod possunt . Et hec quidem, que loquimur, a uiris religionis excepimus, qui condolent super contritionem Ioseph. Unum est igitur, carissime Pater, quod et rogamus, quod et supplicamus, ut honori ordinis uestri prouidentes malos tollatis de medio, per quos domus defamatur, per quos ut audiuimus, domus substantia deperit, et confunditur ordo. Nouimus, Pater carissime,  quod quedam persone, que ordinis uel Ecclesie uestre columne uidentur existere, talem et tantam prenominati uiri personam, imo cum ipso totam domum suam, sicut et nos nonnunquam  ab ipsis accepimus persequi et corrodere dente canino non desinant, que etiam, si qua in eis inesset infirmitas, ad publicum certe proferre non debuissent, maxime cum unius membri lesio totum corpus respiciat. At uero, si, quod absit! uestre discretionis examen animositatem contradictorum atque rebellium in eadem domo non reprimat, dominum archiepiscopum, cuius est frequens et sollicita circa domos religiosas industria, noueritis manus scelerum ultrices apponere et mediante iudicio predicte domus enormitates sollicitudine paterna corrigere. ue igitur eis per quos scandalum uenit . Qui autem sunt illi? sine nostri sermonis excursu plenius a commeante discetis.



EPISTOLA LI  .


Etsi nos pro tempore urget miseranda necessitas, in spe tamen nos erigit uestra sepius experta benignitas. Confidimus enim tum ex uestra gratia tum ex nostro seruitio, quod ubi contigerit uos adesse, nichil negotiis nostris obesse. uobis igitur ea duximus committenda, quorum studiis et labore confidimus exsecutioni mandanda. Rogamus enim, ut quod de uobis speramus, comitante gratia, consequamur. Latorem presentium a uobis benigne rogamus audiri et pietatis gremio confoueri, quatenus  et uobis deuotiores et in uestris seruitiis ualeamus existere promptiores.



EPISTOLA LII  . Ad dominum Suffredum cardinalem  .

Ut ad uestrum confugiamus auxilium nobis nostrisque negotiis confidimus esse salutare remedium. Quia igitur de uobis confidimus, ad uos confidenter confugimus et nostrum negotium uobis promouendum committimus. Illud autem a tramite non deuiat equitatis, cum minime refragetur ratio postulatis. Quia uero illud pagine presenti committere non iudicauimus idoneum, latori presentium duximus committendum, qui, quod littere minime proloquantur, uiua uoce securius exsequetur. Rogamus igitur, ut ad uiscera uestre pietatis sit ei familiaris  accessus, et cum exsecutione negotii benignus auditus. Et ne uobis frustratoribus labor incumbat, noueritis nos illi in mandatis dedisse, ut, completo negotio, de caritate nostra uobis u marcas argenti prouideat.



EPISTOLA LIII  . Ad dominum Cincium cardinalem.

Latorem presentium dilectioni uestre minime commendamus, quia non indiget, ut eum nostra commendatio prosequatur, qui de testimonio conscientie proprie et de plenitudine gratie uestre glorietur. Ne tamen ei in sua necessitate uel consilium uel auxilium subtraxisse uideamur, eius negotium uestre caritati commendamus attentius, ut et uobis amplioris dilectionis unione astringatur,  et promptior atque deuotior in uestris inueniatur obsequiis. Quanti autem sit ponderis apud Deum, manum subuentionis pauperi porrigere, non est nostre facultatis euoluere. Experto siquidem cuiusque rei inest maior certiorque cognitio, quam ei, quem ignorantia non prouehit ad ea, quorum cognitio beatum constituit. uelut experientie uestre certius innotescit, uerus amor nullo tempore consenescit, scriptis autem recentioribus confouetur, ut in amici negotiis uirtus eius uerius comprobetur. Quod honorem uestrum et profectum diligamus, uobis in dubium prouenire nullatenus arbitramur. Magistrum proinde Ioannem, qui nostris mandatis, nostrisque in eundo Romam complendis negotiis  famulatur, tanto uobis attentius commendamus, quanto eum nobis deuotiorem indefesse probauimus. Erit utriusque dilectionis indicium negotiorum nostrorum optata motio, pro quibus humiliter supplicamus non interesse torporem aut otium.



EPISTOLA LIu  . Ad quemdam prepositum.

Quoties ad memoriam suscepta beneficia reducuntur, toties laudes in preconia languentium depromuntur. Alioquin si ingratitudini beneficium largitoris adscribitur, merito manus largitoris a  munere suspenditur. Hoc autem non beneuolentia sed ignauia promeretur. Absit autem, ut eorum, que nobis gratia uestra contulerit, ingratitudo sequatur, quibus gratiarum actio, quoad uiuimus, famulatur. Nonnunquam autem ex consideratione posteriorum, cum scilicet ampliori gratia fulciuntur, priora tamen uincuntur. Ideo humilibus uos precibus commonemus et supplicamus, quatenus in hoc experiamur, quantus sit erga nos adhuc uestre dilectionis affectus.



EPISTOLA Lu  .

uenerabili Patri et Domino B. Zuenensi  Dei gratia episcopo, frater WILLELMUS, illud tantillum quod est.

Desideria, que rationis patrocinio fulciuntur,  effectum debitum apud ueritatis amatores sortiuntur. Inde est, Pater sanctissime, quod obuiis manibus tenorem uestre sanctitatis excepimus litterarum et locum nobis eisdem prosequentibus destinatum, prefixo termino, uita comite, ducimus expetendum. Utrum autem homuncionis tantilli labor assumptus uel uobis tenuis eius presentia prosit, uos ipsi uideritis; quia nobis nichil aliud sentiendum occurrit, quam quod umbram ad publicum de claustro producitis; sed quid? certe nostre paruitatis non subtrahetur affectus, licet nullus uel modicus subsequatur effectus, quia debitum caritatis nos urget.



EPISTOLA LuI  . Ad Gozsuinum monachum.

 Intimo suo G., suus WILLELMUS, salutem et intimum dilectionis affectum.

Quia, carissime, Diuinitate propitia, caritas dissolubili uinculo nos innodauit, sicut sepius se negotiis nostris interserit, ita nos nonnunquam quadam beneuolentie lege constringit, ut eos, quos amplioris gratie brachiis amplexamur, salutationis officium prelibemus, maxime cum se commeantium presens se nostris representat obtulibus. Inde est, quod et te salutamus, et specialis amoris titulo te amicitiis nostris adiungimus. Sicut enim honestatis studiis conuenire probamus, et lubricos et impudentes homines a nostris debeamus arcere limitibus, ita nichilominus fauorabile reputamus iustitie, ut uiros honestatis et sobrietatis amicos in nostris  recipiamus uisceribus. Est enim nonnullum in exsilio nostro remedium, ubi tot occurrunt illusiones phantasmatum et uana simulationum umbracula, ut habeas, quem diligas, cui credas, per quem a pusillanimitate spiritus et tempestate resurgas, et a te irruentium tribulationum repellere possis iniurias, sic enim dissoluti cordis reparatur integritas, quia oleum flammis iniectum ampliora et ardentiora flammarum superexaltat incendia. Unum est igitur statuendum atque tenendum in amore remedium, ut epistolarum ab utroque discursu sermo de diuinis habitus exulcerata corda confirmet, per  quem absentium nunquam dilectio consenescat, et sancti propositi studium semper ad ampliora consurgat. Non enim est dubium, quod omni hora, si non proficis, deficis. Sed quid? Mineruam docemus? conuiuantibus siquidem et epulantibus quotidie splendide iniuriam uidemur inferre, si hordeacei panis edulium pabulum iumentorum mensis imponere uelimus. Ridiculum plane, si seruus domino se iudicat preferendum, cum de seruo quid agere uelit, in domini sit potestatis arbitrio. Sic, sic nimirum presumptionis sortimur officium, si tibi commonitorium fecerimus, qui celo totus interesse uideris, cum et nos ex occasione pastoralis officii, non nisi rebus transitoriis uideamur incumbere. uerum presumptionis dabis ueniam, cum minime  diffiteamur et culpam. uellemus plura, sed arguit nos insipientia nostra, quia est cum sapiente colloquium. Ceterum nugarum nostrarum schedulas uel libellum nobis remitti rogamus.



EPISTOLA LuII  . Ad abbatem Sancte Genouefe.

Amantissimo Patri et domino STE.  Dei gratia abbati Sancte Genouefe Parisiensis, frater WILLELMUS sanctitatis eius seruus indignus, timorem et amorem et se ipsum totum usque ad pedes.

Ut scribamus uel sero, benigno perurgemur amoris imperio, cuius titulis uel inuidere uel acquiescere nolle, quandoquidem in sanctis est sanctus, arbitramur iniuriam, eo, qui diu pectori nostro totus  insederat, pudore sublato. Puduit enim et uere puduit tanto Patri tante reuerentie et maiestatis non prelibare salutationis officium, et quasi ueritate sopita non expleuisse promissum, quasi ueritatem obfuscaret falsitatis umbraculum. Sed quid beatus Hieronymus? »Mendaces, inquit, faciunt, ne credatur uera dicentibus.« Si autem uobis uisa sit dilatio tediosa in exsecutione promissi, quod satis arbitramur atque ueremur, nullus tamen se interposuit fidei nostre tergiuersationis incursus, sed aliquando ad debitum persoluendum infirmitas equorum, quandoque propter guerras exitus difficultas, nonnunquam pabuli magna penuria, que hoc anno Daciam grauiter afflixit, interdum etiam fidelis absentia uiatoris. Nunc igitur, quia rebus  nostris iucundior atque felicior euentus arrisit, cum maior sit et uie securitas, et in annona cumulatior speretur ubertas, et se nobis obtulerit fidelioris presentia uiatoris, nulla potuit ulterior occasio dilationis inesse promissis. Mittimus itaque non quemlibet equum, sed eum, quem inter equos nostros dignationi uestre dignum missu putauimus. Qui si forte uobis placuerit, in hoc glorie nostre multum accrescet, et damnis resarciatis dilationis apud uestram clementiam nobis gratiam obtinebit. Sin autem, quod absit! ingratitudinis quippiam uobis intulerit, quod serenitatem paterni uultus obfuscet,  contristandi materiam etiam nobis inducet. Noueritis autem quod latori presentium fideli nostro dederimus in mandatis, ut et equo in equitando plurimum parceret, et ei abundantissime necessaria prouideret. Quod si fecerit uel non fecerit, uestre ad nos littere prosequantur. Ceterum, mi Pater, statum uestrum et fratrum uestrorum nobis litteris uestris significari mandamus, rogamus ut, si leta uobis arrideant, gaudeamus; si, quod absit! successerint tristia, pariter lugeamus. uiscera nostra, dilectissimum nostrum Petrum  , licet apud uestram paternitatem locum gratie bone conuersationis melioris etiam fame sibi fundet obsequiis, uobis commendamus attentius, ut per uos et moribus,  disciplina, et in litterali scientia de die in diem magis et magis augmentum accrescat. uiuat et ualeat sanctitas uestra.



EPISTOLA LuIII  . Ad Danielem reuocandum.

Frater WILLELMUS Dei gratia Beati Thome de Paracleto minister indignus, dilecto filio DANIELI, salutem et paternam dilectionem.

Ut dicit Apostolus: Omnes qui in Christo pie uiuere uolunt persecutionem patiuntur . Inde est, quod et, fili carissime, in absentia nostra tribulationum iniuriis molestatus est spiritus tuus, et a spiritualibus studiis es exire compulsus. Quia uero nobis anime tue custodiam ex propria uoluntate commiseras, dignum duximus misericordia  moti, ut te misericorditer reuocemus, et te uerbo et exemplo ad officia pristina prouocemus. Adhuc est pre manibus pugna, etsi impugnatus est Amalec, sed nondum expugnatus. Pugnat siquidem Isrel, sed necdum Isreli, Mose forsitan cessante a precibus, prouenit uictoria. ueni igitur, nec uenire distuleris, dum adhuc contra aduersarios dimicatur, quia nullus, nisi legitime certauerit, coronabitur. Si quid egeris, quod fraterne caritati molestiam intulerit, ad indulgentiam eamdem te commotum esse pietate cognoueris. Si uero redire contempseris, cum te pater benignitate solita reuocet, tecum instanter recogites, quid ante tribunal Christi super hoc respondeas, cum apud eum contemptus siue malitia nullum excusat.



EPISTOLA LIX  . Ad cancellarium  .


Non uerbis sed factis amicus amici beneuolentiam certius experitur. Ut igitur amicus amoris experientiam sortiatur, amico iudicamus esse curandum ut in re necessaria, quin subsequatur effectus fauorabilis gratia se nequeat continere, cum precipue postulatis ratio minime refragetur. A uestra uero memoria non credimus excessisse, quin excellentiam uestram super negotiis nostris labori nostro non parcentes, sepius commonendam esse censuimus, sed nec dum promissi beneficii exsecutione  consolationem accepimus, quia forsitan peccatorum nostrorum nubes inualuit, ne transiret oratio, Si inter amicos hoc appropriat iudicium equitatis nichil proponendum duximus in querelis; si uero iuri repugnat et moribus honestatis, illud etiam relinquimus amoris legibus corrigendum, ne forte lesa caritas, quod absit! incurrat opprobrium, dum non desunt, qui dicant bonum malum et malum bonum . Absit autem, ut morum uestrorum gratiam deuenustet uel mendosa loquacitas uel dilectionis simulate detestanda peruersitas! Utrumque enim apud Deum et homines abominatio est. Est igitur amici nostri consilium, sic tamen, ut presumptionis umbraculum non incurrat, quatenus amicorum necessitudinibus fauor gratie deuotus  occurrat, et tergiuersatione prauorum hominum a ueritatis semitis non recedat. Sed heu! quo progredimur? Nunquid indoctum docemus? Nunquid Mineruam instruimus? Absit! Sed affectus amoris se continere non potuit, quin siue iuste uel iniuste in medium proferat, quod sentit, et quod a moribus non discrepat bonis. Si autem in tot probatione uerborum excessimus modum, quod insipiens factus sum, uos me cegistis, qui me tanti fecistis ut apud gratiam uestram tante familiaritatis locum obtineam, ut mihi liceat loqui, quidquid in buccam accesserit: et me melius nostis, quoniam »amor, ut quidam dixit et scripsit, nutrit fiduciam.« Si quid igitur excessimus amoris gratia beneuole supportabit.  Est quoque amicorum uerorum non loqui ad oculum, sed siue displiceat, siue non, nunquam a uia ueritatis retorquere progressum. Aliter loqui non est deseruire uirtuti, sed proprio uitio famulari.



EPISTOLA LX  . Ad amicum.

Quoties tempus necessitatis ingruerit, si amicorum efflagitatur auxilium, quin amicus amico subueniat, nullum debet interuenire dissimulationis umbraculum. Alioquin amicus non esse conuincitur, qui prius esse secundioris fortune muneribus uidebatur. Absit autem a uobis, ut huiusmodi morbo dilectio uestra laboret, et in partem alteram inclinet  se iudicium equitatis, cuius beneuolentia nunquam a se uoluit excludere uiscera pietatis! Absit, inquam, ut de uobis aliter sentiamus, quam ut effectum amici iusta petitio, comitante beneuolentia, sortiatur! Noueritis ergo quoniam tribulationum insurgentium uexamur angustiis, et non est qui condoleat super contritione Ioseph, et qui tribulatis solebat ferro presidium, licet longius positus supplicum uotis aspiret, auxilium tamen ferre non potest. Hinc est, quod clamamus ad Dominum, si forte respiciat in orationem humilium, et etiam non spernat preces eorum, dum non est qui redimat, neque qui saluos faciat . Utinam et clamor noster uestrum  pietatis auditum precibus nostris inclinet, ut iam non sit, qui rapiat et deuoret pauperes! 



EPISTOLA LXI  . Ad dominum regem Danorum.

Regie maiestatis obtutibus licet uideatur inglorium solio glorie pauperem propinquare, mansuetudinis tamen regalis clementia, quos dignitas non prouehit, benigne consueuit amplecti, uel attollere. Nos igitur, mi domine, licet merita nulla nos prouehant ut ad excellentiam uestram habeamus accessum, uelit, nolit, rigor iustitie, quando tractatur pietatis negotium, temperabitur misericordia procurante iudicium. Supplicamus itaque et preces precibus addimus, ut petitioni nostre pietas etiam hac uice regie celsitudinis inclinet auditum, et si quid  in nobis fuerit correctione dignum, totum antiquet obliuio, ne regi forte ueniamus in odium et rebus nostris inde proueniat detrimentum. uerum est, domine, nec possumus diffiteri nos ad regem Francorum a uestra excellentia fuisse transmissos, et quod ad uestrum cedebat honorem et regni pax exigebat et gloria in auribus regis, locutos, sicut probat hec dies. Hoc est certe uestrum  maximumque peccatum, quod soror uestra traditur regis Francorum amplexibus ecclesiastica lege firmato coniugio. En sanguis iste de manibus nostris requiritur. Obsecramus, mi domine, ne pro paruo uideatur, quod maximum esse cognoscitur; nec uos conturbet absoluta pecunia: quia plus est honorem acquirere, quam pecuniam possidere. Illa siquidem  subtracta, honoris remanet magnitudo. Laudabilis est illa pecunia que domino non imperat, sed domino cedit ad gloriam.



EPISTOLA LXII  . Ad dominum Lundensem.

Quia tribulationibus uariis sepius infestamur, frequentius ad subleuantis auxilium exclamamus. uerumtamen, quia necdum meruimus exaudiri, timemus uel nostras uoces non ad uos peruenisse, uel uos, quod absit! eas habuisse contemptui. At uero non cessabit clamor, donec conquiescat exauctor, quod quidem non credimus fieri, nisi in manu forti et brachio extento . Ut igitur experiamur de uestra uoluntate non esse, diutius nos  affligi, petimus protectionis uestre gremio confoueri, ut sciant omnes, tam homines quam Dominus, ex uestra consolatione sic nos respirare, ut abolitis inquietudinibus ualeamus absolui. Erit hoc, domine, uobis in gloriam et nobis in securitatem et pacem.



EPISTOLA LXIII  . Ad Gaufridum.

Ut offerantur presentia uobis, sollicitudo nos urget amoris. Est enim amor languoris impatiens, presentium nouitate congaudens, dilationem scribendi fastidiens. Noueritis igitur, quod honoris et amoris nobis a uobis exhibiti, sic nos sibi totos  attrahit magnitudo et horum recordationis tanta memoria, ut sine uobis uiuere mors potius sit dicenda quam uita. Nescitis? imo scitis, scienti enim loquimur, quod floribus amicorum aspectus, cum se mutuo uident et alterutro delectantur aspectu, inedicibilis est causa letitie, et tanquam oleo flammis iniecto, ualidius animi inualescit et conualescit affectus. Proinde, quia aduentum nostrum ad uos egre ferre nullatenus dubitamus, sanctitati uestre nos uenisse Parisios presentibus nuntiamus, et de presentia uestra, quam ualde requirimus, optata gaudia crastino die, Domino largiente, suscipere merebimur. Que uero fuerit dilationis causa scribendi dignum fuisset committere charte, nisi id ipsum ore ad os intenderemus auribus uestre  sanctitatis inferre.



EPISTOLA LXIu  . Ad archiepiscopum Lundensem.

Amantissimo Patri et domino, filius eius deuotus et inutilis seruus, timorem pariter et amorem.

Charitatis debito perurgemur, ut pro uiris, quos diuturna conuersatio monasterialis attriuit iugo discipline, quos et bonorum commendat opinio, et uitiorum deformitas minime decolorat, apud uestram clementiam sollicitudinem gerere presumamus, ne apud Iudicem equitatis se refugii locum reperisse glorietur iniquitas. Pro latore igitur presentium supplicamus, qui quidem nostra commendatione non indiget, qui proprie conscientie glorianter innititur testimonio, cum opinione bonorum, ut ei  gratie uestre fauor arrideat, et in oculis uestris falsitas capite contrito succumbat, et obstruatur os iniqua loquentium, quorum est studium alienare amicum a proximo. Causam eius ad uos ueniendi litteris impressisse iudicaremus idoneum, si eam non sciremus expressam Petri et Osmari litteris magistrorum, ut de corde suo amaritudinis iniuria uestris consolationibus excludatur, que de non percepto laboris sui fructu protinus acrius uisceribus suis infligitur.



EPISTOLA LXu  . Magistro Meliori cardinali.

uenerabili domino M. sancte Romane Ecclesie tituli Sanctorum Ioannis et Pauli cardinali et apostolice  sedis legato, ANDREAS, domini regis Danorum dictus cancellarius, cum sociis suis, debitam tanto domino reuerentiam et amorem.

Magnum est, ut nostis, remedium tribulationis afflictorum ad experta suffragia recurrere prelatorum; quia tanto gaudent uberius de munere libertatis, quanto maiora curare se sentiunt remedia pietatis. Nouerit itaque sanctitas uestra, quod ab illustri rege Danorum Romam transmissi eiusdem regis domini nostri negotium auribus summi pontificis diligenter intulimus et eiusdem negotii, prout tempus dictabat, exsecutionem domini pape litteris  exaratam accepimus inferendam uestre sanctitatis aspectibus. Est autem domini regis negotium inter regem et reginam celebratum diuortium. uerum si queratis, cur non per nos explemus quod accepimus in mandatis, breuiter respondemus. Roma uel ab urbe digressi Diuionem usque peruenimus, sed ibi, postposita reuerentia sedis apostolice et inuocatione nominis uestri, contempto uidelicet apostolice legationis officio, a ministris ducis Burgundie per septem dies sumus detenti et arcte custodie mancipati. Tandem uero precibus domini Cisterciensis educti ad Claramuallem, Domino ducente, peruenimus, interposita conuentione et prestito sacramento, quod si domino regi facta displiceat nobis remissio, iterum Diuionem uel ad locum alium  debeamus deduci. Quia igitur, per nos, ut diximus, ad uestram presentiam uenire nequiuimus, litteras domini pape uobis transmittimus, rogantes et omnimodis supplicantes ut a domino rege ueniendi ad uos et colloquendi licentiam impetretis. Super his autem, que nobis iniuste sunt illata, cum nichil contra honorem uel pacem regis uel regni nos habere pre manibus inuenerit, quid sit agendum auctoritati uestre duximus prouidendum. Quod autem per talem uos salutamus et litteras domini pape transmittimus, non est uestre persone contemptus sed altioris et dignioris persone defectus.



EPISTOLA LXuI  . Ad episcopum Thurgotum.

 uenerabili Patri et domino T. Dei gratia episcopo, frater WILLELMUS Sancti Thome de Paracleto, dies malos feliciter consummare.

Cum religionis et discipline rigor peruersis malignantibus patitur detrimentum, non est, mi Pater, Ecclesie filiis legem Dei zelantibus dissimulandum, ne dissimulatio criminis culpam grauioris accumulet ultionis. Inde est, quod uestris aspectibus presentia confidenter offerimus, quia uos et facie nouimus et in Christo uere dileximus, tum debito fidei Christiane, tum opinionis suaue redolentis odore. Si uero, quia scribimus presumptionis arguimur, excusabiles nos habebit et rectitudinis zelus et fraternitatis compassio, cui humanitatis officium exhibemus. In primis igitur noueritis,  Pater amande, quod de uestra promotione iucundiori gloriati sumus auditu, eo certe deuotius, quo sperabamus uestris studiis Ecclesiam Dei uberiori proficere fructu. uerum illi specialiter glorie uestre congaudebant, quos prius, ut nostis, susceperat paternitas uestra regendos et ad uirtutum sublimia studiis honestioribus prouehendos. Nihil enim aliud nobis conferebat celebritas nominis uestri, quam uelle uos subditos uobis nobilium morum uenustate precellere et exemplo uite sanctioris errantibus lumen infundere. Nec aliud de transactis operibus uestris uel nostro sensu uel aliorum relatu coniicimus, quam diu uos cum eis conuersatos cognouimus.  Sed heu, mi Pater, mutatus est color optimus  et aurum deuenit in scoriam. uinea, que facere debuit uuas, fecit labruscas . uersa est cithara eorum in luctum et organum in uocem flentium , sicut accepimus ex aliorum relatu, quoniam priora transierunt et audita circumpositorum nares inficiunt. Pro crispanti crine caluitium accreuit, et pro suaui odore fetor , dum et rigor deperit ordinis et infertur calumnia sanctioribus et antiquioribus institutis, cum non liceat nisi in melius terminos commutare, quos Patres posuerunt, et seruari filiis mandauerunt. Non uobis, Pater, uidetur iniquitas saniorum obuiare mandatis, obedire subiectos nolle prepositis et Patris nostri Augustini Regulam in irritum duci,  Nempe genus est ariolandi, ut dicit Scriptura, acquiescere nolle . Quis religionis est cultus, ubi silentii censura deseritur et fabulis et uanitati uacatur. Ad libitum claustro exire, meretriculas uidere et ab ipsis uelle uideri, atque infamare cubiculum castitatis, nonne sunt hec arma iniquitatis? Suppressis uirtutibus, libertas uitiis indulgetur, et in reprehensione, si prepositus gannire presumpserit, in eum statim mouetur cachinnus, contumelie proferuntur, comminationes durius intentantur. Detur igitur nobis licentia uobis in aure loquendi. Illud obsecro, mi Pater, quod pace uestra sit dictum. Quis, inquam, in culpa uersatur, nisi dominus ipse, cuius est maior inter eos  auctoritas, qui fluctus intumescentes compescere potest, et enormia redigere in mensuram? At uero si potestis et tacetis, nonne consentire probamini? Prouerbium notum est: Qui tacet consentit. Sed quid dicit Scriptura? Consentientes et facientes pena pari punientur. Et utinam, Pater, solummodo taceretis et peccatoribus cornua non daretis. Obsecramus igitur, clementissime Pater, ut in defensione iustitie religionis amatorem sicut et fuistis, uos esse probetis et preposito utique honesto et sancte conuersationis uiro, cum defectum ordinis sibi Ecclesie commisse auribus uestre sanctitatis intulerit benignum impendatis auditum. Turpe siquidem est uelle uideri fouere iustitiam, et pati peruersos subuertere disciplinam. Donet omnipotens  Deus ut de cetero nullum apud uos habeant peruersi refugium, sed in uobis feruere sentiant, errore sublato, rectitudinis zelum, ut sit pax hominibus bone uoluntatis , maleuolis autem et his, qui oderunt pacem , petra scandali et lapis offensionis .



EPISTOLA LXuII  . Ad dominum Lundensem archiepiscopum

Amantissimo Patri et domine, filius eius deuotus et inutilis seruus, timorem pariter et amorem.

Ut beatus dicit Hieronymus: »Mendaces faciunt, ne credatur uera dicentibus.« Inde est, reuerendissime Pater, quod nebula falsitatis obtenebrati, formidare  potuimus, ne paterni uultus forent aduersum nos in deterius immutati, et esset iniquitatis nubes opposita, ne transiret oratio. uerum hoc frustra; nam sapientia uicit malitiam , et misericordia respexit in orationem humilium, et non spreuit preces eorum , dum ad clamorem pauperum se pietas paterna continere non potuit, sed ad eorum subsidium  se officiosam exhibuit, et facti sunt sicut consolati . Hoc in operibus uestris approbamus, Pater carissime, et reputatur omni modo gloriosum, et uirtutum uestrarum prerogatiuam obtinere meretur, quod in subleuatione pauperum Regem glorie Dominumque uirtutum uestra pietas intuetur. Pro nobis igitur ipse respondeat, et uobis mercedem in futurum  restituat. Ceterum, mi Pater, ad decorem domus Dei et coronam capitis uestri, ut fluminis impetus letificet ciuitatem Dei , inductione fontium, plurimum desudamus. Sed quoniam in spe auxilii gratie uestre illud incepimus, quod iam cepistis in dandis fistulis magnificentius impleri rogamus.



EPISTOLA LXuIII  . Ad omnes pro quodam commendando.

Cum a fidelibus fiunt opera bona, quibus in melius proficiendi infirmitas hominum sumat augmentum, ne prauorum hominum in eorum perniciem malitia detestanda consurgat, diligentius est prouidendum. Huius igitur gratia rei, G. fratrem nostrum, latorem presentium nostris litteris communimus, ut ad omnium notitiam ueniat, quod ad iter suum  peragendum licentie uestre libertate congaudeat. Quisquis igitur in uia, quam ambulat, scandalum posuerit siue calumniam, malitie sue debitam penam sustineat. Qui uero ei exhibuerit humanitatis officium, mercedem eternam a bonorum omnium retributore percipiat.



EPISTOLA LXIX  . Othoniensi episcopo.

uenerabili Patri et Domino Io.  , Dei gratia Othoniensi episcopo, frater WILLELMUS Beati Thome de Paracleto, minister peccator, debitam tanto Patri reuerentiam et amorem.

In scribendo notam forsitan possumus presumptionis incurrere, si non adsit fauor et benignitas susceptoris.  Credimus, imo certi sumus, quod licet merita humilitatem nostram non prouehant ad excellentiam uestre maiestatis, se tamen non continere poterit in his, que Dei sunt, et honor religionis expetit zelus iustitie et afflictio pietatis. Absit, ut de uobis alia sentiamus quem et sanguinis nobilitat ratio, et uirtutum commendat opinio! Noueritis igitur fugitiuum nostrum in regione longinqua porcos pauisse, et ingruente panis inedia et quam asportauit a nobis male uiuendo dissipata substantia ad patrem rediisse et propositi sui professionisque  facte immemorem existere uelle, si in umbraculo malitie sue diutius uoluerit latitare. uerumtamen nouit uestra nobilitas quanta beneuolentia quantaque precum instantia dominus archiepiscopus, dum Roskildis essemus, in mensa apud uos egerit, ut si posset inueniri, idem ipse deberet eius aspectibus presentari. Rogamus itaque, ut tanti domini dilectionis intuitu et religionis honore et nostri gratia  eum capi et domino archiepiscopo presentari faciatis. ualete.



EPISTOLA LXX  Io.  subpriori de Esrom.

Amico suo carissimo Io., subpriori de Esrom, frater WILLELMUS Beati Thome de Paracleto minister  indignus, intimum dilectionis affectum.

Tanto securius presentia uobis offerimus, quanto de uestra religione et integritate fidei et sincera dilectione certiores existimus. uerumtamen uerus amor, ut uerius nostis, in necessitatibus amicorum nunquam affectum denegat postulatis. Quod quia uerum sepius esse probauimus, a uestra caritate non petimus, quod nec naturam nec morum uenustatem conferre dedeceat, et petentis faciem nullo unquam pudore perfundat. Sed ne uobis legendi tedium inferamus, negotium totum uobis explanandum presentium latori commisimus, quod deuotius exsecutioni mandari rogamus, ut uerius amorem in amicorum negotiis tepidum aut inualidum non esse sciamus. ualete.



EPISTOLA LXXI  . Ad dominum regem.


Ut pauper ad diuitem, humilis ad sublimem, seruus ad dominum liberum sortiatur accessum, non est nature debitum sed prerogate gratie donum. Non igitur miramur, si miramini, sed si non miramini, admiramur ita nos esse frontis attrite, quod regiis auribus nichil aut minimum habentes in meritis ueremur obstrepere. uerum, si liceat, ut ueritatis assertio prodeat ad publicum, illud in adiutorium ad excusationem presumptionis solum uidemur habere remedium, quod nos in benedictionibus dulcedinis sepius preuenit regie mansuetudinis blandimentum. Hoc igitur preuio, timoris  amor oblitus solium glorie uestre ductu securitatis aggreditur, et nos eum, utpote uestris familiarem negotiis pedetentim subsequimur cum eo supplicantes, ut eius et nostris precibus pietatis uestre non obturetur auditus, ne, quod absit! aduersus iustitiam se preualere malitia glorietur. Summam negotii uobis duximus breuiter insinuare, ne uos tedeat pluribus immorari.



EPISTOLA LXXII  . Ad abbatem de Esrom.

Quoniam, Pater amantissime, precum nostrarum  instantiam, sicut credimus, iustitia comitatur, eas ad sinum uestre clementie emittere minime formidamus. Petitionibus igitur nostris effectum supplicamus adesse benignum quatenus, eo percepto, de tribulatione percipiamus remedium. Noueritis autem, quod benignitas nobis exhibita nullatenus benedictione carebit, sed quidquid per uos beneficii nobis accreuerit, nostris erit munerandum obsequiis.



EPISTOLA LXXIII  . Ad dominum Ebbonem.

Licet ad excellentiam uestram merita nulla nos prouehant, confidimus tamen, quod in causa nostra caritatem uestra uiscera non excludant. Hoc apud omnes celebris fama diuulgat, que uirtutum uestrarum  ubique preconia in odorem suauitatis enuntiat. Felix, quem in diebus malis et in tempore superborum uite merita non accusant, sed ore laudantium uirtus accrescit et opera uirtutem predicant atque commendant. Rogamus, ut nostri gratia pauperis huius subleuatur inopia, ut, quod de uobis predicatur, rerum effectu uerum esse probemus.



EPISTOLA LXXIu  . Ad quemdam cardinalem.

Quia uestra benignitas in nostris negotiis se semper officiosam exhibuit, quin uobis scribamus, manus a scriptione se continere non potuit. In primis igitur, quia nobis gratie uestre fauor arrisit, his etiam negotiis nostris consilium uestrum adesse  rogamus, quorum exsecutio operibus nostris, quia bona sint, testimonia perhibebit. Rogamus ut precibus uos nostris adesse non alium sentiamus, quam illum, cuius ubique preconia predicantur. Plura uellemus, sed latori presentium, que chartule non mandantur, plenius explananda commisimus. Flagellis multis atterimur, legibusque subiicimur tyrannicis, adeoque erit de uestra pietate debitum finem imponere postulatis. Latorem presentium uestre pietati commendamus, tanto confidentius, quanto de sua laudabili conuersatione. . . . .  multipliciter sumus experti. Ad id quoque presentia uobis offerimus, ut uidelicet scriptis recentioribus ualidius amor exestuet, et si quid uel  inertia siue negligentia, uobis aliquando nostris uel factis rusticitatis uel commotionis accessit, id quesumus reparet amoris integritas, dulcedo benignitatis antiquet, experta beneuolentia totum deleat et abstergat, ut ibi non dominetur iniquitas, ubi totum occupauerit sincerioris uite suauitas. Sicut autem, oleo flammis iniecto maius consurgit incendium, ita nonnunquam uires subministrat amori familiare colloquium. Proinde sicut est pretaxatum presentia dilectioni uestre prelibato salutationis officio, legenda transmittimus, ut quantus  sit amor erga uos pectore nostro conceptus, presens pagina protestetur. Que ergo de statu uestro proprio uisu recolenda percepimus, et nunc relatu multorum apud uos celebris diuulgat opinio, cordis nostri uisceribus dulciter includuntur, dulcius pertractantur: eo certe dulcius, quo frequentius audiuntur. Intimo igitur cordis affectu manus ad Dominum protendentes incessanter rogamus, et ei humiliter supplicamus, ut uobis, indultis a Domino donis potioribus, gratia semper felicior augeatur. Nostis, mi domine, quod dum successus prosperitas comitatur, timendum est, ualdeque cauendum, ne mens affecta suauioribus blanditiis ad inania, quod absit! facilius prolabatur. Solet enim rerum abundantia sensus hominum atque propositum  immutare, si timoris Dei rigor non inflexus rerum iactantium non elaboret excludere. Sed quo tendimus, quo huiusmodi uerborum excursus? Mineruam instruimus? Absit! sed bone uoluntatis desiderio preuolante, precamur ne pluribus animus suffocatus deliciis uelit aliquando huic seculo conformari. Sed in omnibus operibus uestris Dei reuerentiam et timorem, sicut cepistis, continue pre oculis habeatis, et uos extendere semper in anteriora nitamini. Licet enim fecundioribus fortune muneribus amatoribus . . . . . .



EPISTOLA LXXu  . Ad Ioannem monachum.

Suo IOANNI, WILELLMUS, assequi posse, imitari  opere, quod sortitur in nomine.

Tua uero, carissime, nouit dilectio, quod ubi clamor populi tumultuantis exoritur, nec honestas in moribus, nec honestas iustitie custoditur. Quia ergo in domo uestra paci discordiam, equitati uidemus nequitiam superduci, in breui a uisceribus tue caritatis ueremur excludi. Irruentibus uero malis magnum tue pretendes specimen probitatis seu innocentie gradu permanere decreueris. Non est autem uirtutis insigne pretendere, nemini uelle nocere, cum te nullus impugnat, sed omnibus uelle prodesse. At illud elegantissimum est in homine, et sepius cogitandum, ab hostibus impugnari, et impugnantibus lesionem nolle, cum possis, inferre. Nec amor sinceritatis est conscius, qui sola felicitate  rerum arridet, sed nebula aduersitatis obducitur. O fallax! O infelix et instabilis temporum cursus! O infideles hominum mentes, in quibus uel rara uel nulla fidei constantia reperitur. Sed quid dicam? nisi quod cum tempore transit amor Unus ex pluribus exclamat peta  :

Diues si fueris, multos numerabis amicos;
   Tempora si fuerint nubila, solus eris.

Absit autem ut te in eorum sorte censeri uelimus, in quibus nulla fidei constantia reperitur!



EPISTOLA LXXuI. Ad fratrem Stephanum monachum


Licet in rebus nostris a quibusdam uestrum iniuriam patiamur, tui tamen gratam memoriam totis uisceribus dulciter amplexamur. Est enim in amore lex posita, quam qui transgreditur, etsi amicus dicitur, non tamen amare conuincitur. uis enim nosse? ubi est animarum firma connexio, haud dubium quin et ibi Spiritus sancti communio. Quod si uerum est, imo, quia uerum est, sic ueri amatores federe pari iunguntur, ut nulla disiunctionis detrimenta in amoris terminos irrumpere patiantur. Sic ergo necessario concludimus argumento, quod a nobis nullo disiungi poteris necessitatis aut aduersitatis articulo. Bonum est igitur nos hic esse atque  suaue. Cui tamen bono non communicat alienus, nec enim potest animalis, siquidem non percipit ea, que Dei sunt. Ut uero superiora tangamus, sic tua presentia gratulamur, ut esse nostrum sine tuo uel nullum uel minimum reputemus. Quod igitur dissimiliter sentias nullatenus arbitramur. De similibus enim idem iudicium. Ceterum olerum semina et herbarum diuersarum atque radicum et arborum surculos tue nobis prudentie prouidere relinquimus. In amici autem necessariis uera dilectio nunquam torporis ignauiam sentit, sed se totam officiosam exponit postulatis obsequiis. ualete.



EPISTOLA LXXuII. Ad fratrem Bernardum de uicenis 

 Ubi creditur amoris inesse remedium, dignum est, ut tribulatus amicus debitum experiatur compassionis. Inde est, quod ad presidium uestre dilectionis confidenter confugimus, qui pro defensione iustitie tribulationum angustias sustinemus. Licet autem arcte custodie uinclis obligati fuerimus, amor tamen inter nos libere militans non fuit, sicut nec debuit, alligatus. Itaque repulse nescius impatiensque more ad uestros uolat festinus aspectus, ut quantus sit inter nos probetur affectus. Confidimus, imo certi sumus, quod a nobis emissus, a uobis iucundioribus excipietur amplexibus, et ea, quibus innititur, quibusque, mediante iustitia, famulatur, sanctitatis uestre beata merita prosequantur. Absit enim, ut necessitatis tempore amor a  caritatis uisceribus exlcudatur, qui de gratie uestre plenitudine gloriatur! Nostis, domine, quod et nos uobiscum agnouimus, in matrimonio contrahendo inter regem et reginam, quam prauo et miserabili consilio dimisisse probatur, plurimum nos laboris et sollicitudinis expendisse, quod nobis cessisset ad gloriam, si non aduersus iustitiam contigisset preualuisse malitiam. Confidenter autem malitiam nominamus, per quam ecclesiastica sacramenta leduntur, et exemplum populo similia attentandi conferetur. Heu quis de tali facto non doleat? quis non ingemiscat? quis non defleat felicia regis  primordia in insaniam esse mutata? Etsi necesse est iuxta Domini uocem, ut ueniant scandala , non tamen est dulce neque suaue sed in amaritudine tolerantur exorta. Proinde a domino et illustri rege Danorum ad apostolicam sedem sumus emissi,  ut nostro relatu innotesceret summo pontifici regis actio minus idonea et sacris legibus exhorrenda. Idem igitur pontifex, ultra quam dici possit, ira et admiratione permotus, et predicti regis Danorum precibus inclinatus, domino regi scribere dignum duxit, quem paterne et satis humiliter exhortatur, ut reginam reuocet ad gratiam suam, et ei ut decet, affectum exhibeat maritalem. Supplicamus igitur et nos, ut quia rex idem consiliis uestris innititur  ad idem opus complendum uestre partes accedant, ut malis actionibus iucundiora et meliora munere diuino succedant.



EPISTOLA LXXuIII  . Ad quemdam infirmum.

Quoniam, ut beatus dicit Gregorius  , minus feriunt iacula, que preuidentur: licet multis tribulationum aculeis coarctemur, nunquam tamen de Dei misericordia desperare debemus. Humana itaque prouidentia sic debet consulere sue uirtutis potentiam, ut fidei Christiane semper obtineat firmitatem. uirtus siquidem fidei citius exarescit, nisi semper agatur operibus bonis et sacris proficiat institutis. Dicit enim apostolus: Fides sine operibus  mortua est . Dum igitur tempus habemus, ut dicit Apostolus, bonum operemur ad omnes . Noueris autem quod ad nos usque peruenerit relatione multorum, te tantam suscepisse mestitiam, ut nulla te ratio ualeat ad aliud inclinare, ut uel saltem ad modicum ualeas percipere de tribulatione salutare remedium. Hec autem in Christiano nec admittit ratio, nec ullo debet fulciri presidio, cum eum magis debeant celestia comitari, quam terrenis debeat inhiare profectibus et mundialibus illecebris delectari. uerum si premissa diligenter attenderes, ut uidelicet mala uenientia preuideres, tecum mitius ageretur, nec cor tuum in tantam dementiam uerteretur. Resume, quesumus, iterum post tot tribulationum aculeos Christiani pectoris  uires, ne funditus barathrum desperationis incurras et fiant nouissima tua peiora prioribus . Si multa amisisti, gratias age quod eis careas, quibus habitis multum tibi oneris incumbebat, et sensum tuum totum declinabas in terram, et celestibus intendere contemnebas. Hec tibi, carissime, amoris causa prelibare curauimus, quatenus in nobis amorem erga te conceptum agnosceres non teporem, et amoris monitis suspenderemus a dolore. Si nos audieris, non inutiliter nos laborasse cognosces, si non et hic doloribus frustra contabesces, et mortis, quod absit! eterne dispendia non euades.



EPISTOLA LXXIX  . Ad dominum papam in persona regis Danorum.


Reuerendissimo Patri et domino CeLESTINO Dei gratia summo pontifici, KANUTUS rex Danorum sic Ecclesiam sibi commissam, iustitia mediante, disponere, ut ab auctore omnium ualeat eternam retributionem recipere.

De his, que de gloria uestra celebris diuulgat opinio, Pater amantissime, quanto pie deuotionis delectamur affectu, nec litterarum apicibus, nec exprimere ualemus nostri sermonis excursu: quis enim non gratanter accipiat, paternitatem uestram regibus atque principibus presidere, apud quam, ut aiunt, se locum conqueritur malitia non habere, iustitiam uero tribulationum oppressionibus non  deesse. Ex hoc, Pater, in amplius glorie uestre splendor accrescet, ut de sacris actibus uestris celebris opinio diuulgata per orbem suauitatis odorem ubique diffundat. Si sic ludat in rebus humanis diuina prouidentia, ut in diebus nostris malitie uirtus eneruata succumbat, iustitie zelus emergat et iudiciis faciendis non desit ueritas enormia redigens in mensuram. Nostis, Pater , patrem nostrum quoad uiueret, uestris amicitiis innodatum fuisse, qui uestris studiis regnum nostrum super augmentum honoris et glorie suscepisse confidimus, et nos non disparibus studiis regnum nostrum a uestra pietate foueri, nec aliquo rerum euentu a uisceribus uestre paternitatis excludi.  Ceterum ad uestram non dubitamus peruenisse notitiam, regem Francorum Philippum sibi in coniugium nostram expetisse sororem, et ei secundum Dei legem et institutionem ecclesiasticam fuisse coniunctam, et regali diademate coronatam, dote disposita, et multorum fide et sacramentis firmata. uerum, quoniam inimicus bonis operibus insidiatur, ut pereant, surrexerunt quidam ueritatis inimici, qui dicerent inter illam, que precessit reginam et nostram sororem affinitatis lineam interesse, et super hoc exsecranda sacramenta dedisse. uideant illi, qui legerint, nos in periculum anime nostre et nobiscum tota Danorum Ecclesia protestatur, illos incaute iurasse, ut uobis patebit, inspecto presente instrumento. Explicamus igitur, ut  super hoc factum sollicitudo uestre paternitatis inuigilet, et quod se nequiter egisse falsitas gloriatur, ueritatis et iustitie mediante iudicio reprobetur, et in irritum deducatur: ne uobis in opprobrium, et Ecclesie, que sine macula constat et ruga , tale quid ueniat inexemplum. uestris, Pater, meritis et laudibus ascribetur, si tam detestandum scelus de medio propulsetur.



EPISTOLA LXXX. In persona domini Lundensis  .

Sedes apostolica, quanto longius a nobis semota uidetur, tanto frequentius, irruentibus malis, multis  afflicti iniuriis, sanctissime Pater, consilium et auxilium a uestra gratia expetere perurgemur. Experta siquidem gratia preteritorum confert nobis fiduciam futurorum. Notitiam itaque, Pater, uestram credimus, imo scimus non excessisse a predecessoribus uestris et gratia uestra donatos honore in priuilegiis sedis apostolice in regno Dacie atque Suecie, et Ecclesiam nostram ab antiquo eiusdem Suecie primatiam obtinere. uerum, quia populus illius regni minus est obsequiis diuinis subiectus, nobis honor debitus uix aut nunquam impenditur. Inde est quod archiepiscopus et ipsius suffraganei conuenire negligunt, et nonnunquam edictis regalibus se detineri in excusationem ad nostram citationem pretendunt. Si qua igitur ibi aliquando fuerint  corrigenda, nouerit sanctitas uestra quod omnia permanent impunita, cum et nobis ea denegatur corrigendi libertas. Paternitatem itaque uestram super hoc dignum duximus consulendam, rogantes ut, ab hoc quod citationes nostras deuitant, seueritatis apostolice rigorem sentiant, ne tale quid ulterius attentare presumant.



EPISTOLA LXXXI  Ad abbatem Sancte Genouefe  .

Licet non ferreis sed arcte custodie uinculis detenti fuerimus, non tamen, Domino iuuante, destituimur, quia pro iustitia fortiter decertamus, non solum alligari parati, sed amore iustitie gladiis colla submittere. Nouimus enim qui dixerit: Beati,  qui persecutionem patiuntur propter iustitiam . Que sit causa patiendi, non imprimi litteris dignum duximus, quia legem diuinam eam mentibus uestris impressisse non ambigimus. Unde est, quod uestris precibus est obtinendum a Domino, ut uidelicet regie celsitudinis adiectam iustitiam, a cuius tramite prauorum hominum consiliis turpiter deuiauit, duritiam emolliat; uel Romane Ecclesie, quod necdum fecit, nec uoluimus fieri, ut decet, iustitie rigor emineat, ut sciat omnis populus esse sacerdotem in Isrel ad faciendum iudicium et iustitiam in terra. Nec notitiam uestram aliud uolumus sapere, quam si gladiis persecutionum subdamur, non tamen deerunt, qui condoleant super contritionem Ioseph, qui genua sua non incuruabunt ante  Baal, nec cessabunt, nec fatigabuntur ire et redire ad summum pontificem, ut eum sollicitent ut precidatur de medio consilium Achitofel et regnet domus Dauid in Ierusalem.



EPISTOLA LXXXII  Ad abbatem Sancte Genouefe.

Auribus nostris, Pater amantissime, celebris fama nuper insonuit, quod uidelicet pastor omnium super familiam suam uos pastorem instituit. Felix illa dies et omni gaudio recolenda, qua lumen quod latebat in tenebris, ut omnibus qui in domo sunt luceret, Dominus super candelabrum exaltauit, ut  ordini rigor accedat et moribus disciplina. A Domino factum est istud, et est mirabile, imo suaue atque laudabile, in oculis nostris . In hoc etiam uirginis nostre uirtus innotuit, ut quem nulla morum deformitas decolorat, sue familie presideret, et ut domino Stephano felicis memorie uiro  et omni laude recolendo legitimus heres, Domino disponente, succederet, qui uitiis imperaret et conuersatione laudabili uirtutes uirtutibus cumularet. Hoc, inquam, obtinuit puritas uirginalis, ut moribus et melioribus imo nobilioribus institutis ecclesia sua uirtutum studiis ceteris ecclesiis preemineret, et errantibus gressibus dissipatis, minusque religiose degentibus, normam de cetero honestius conuersandi prefigeret. Hoc est, mi Pater et domine, quod  de uobis desideramus audire, ut enormia in mensuram uestris studiis redigantur: ut diuinis aspectibus nichil occurrat, per quod glorie Dominus offendatur. Non minimum est, Pater, onus, cui supposuistis humeros, quia, ut beatus dicit Gregorius  : »Ars artium est regimen animarum.« Qui autem animabus curandis medici gerere debet officium, et in manibus cauterium habere debet et unctum, ut uidelicet et pungat, et urat et ungat dissolutos. Paterne tamen digna increpatione percellant dulcedinis preueniri, quoniam dies mali sunt. Quod si quis inueniatur, cui talis gratia conferatur, ut melius nostis, non nature famulatur hoc donum sed gratie, quam non homo uel angelus inspirat, sed gratiarum  distributor Deus et omnium benedictionum infusor. Quod autem apud uos alicuius credimur esse momenti, ille uobis retribuat gratiam pro gratia, qui omnibus abundanter tribuit, et nulli improperat. Nos uero, si se uel locus aut tempus offerret, nostris esset numerandum obsequiis, quidquid auditu percepimus in nostra dilectione uestro fauore et affectu paterno transfusum amoris et gratie. Ceterum, mi Pater, nobis uestris litteris significastis filium Henrici sex oras argenti pro patris hereditate, quam possidet, nobis transmittere uelle, nec erga nos eum in pluribus obligari. Rogamus igitur paternam sollicitudinem uestram, ut, quod confitetur, per latorem presentium fratribus nostris transmittatur. uiuat et ualeat sanctitas uestra  in Christo Iesu.


Post epistolam LXXXII exstat in Apographo Magneano I fragmentum sequens epistole »Ad dominum Canutum regem Danorum.

Illustri regi Danorum CANUTO, Dei gratia regi Danorum, WILLHELMUS seruus seruorum Christi in Paracleto, ita terreni regni dispensare administrationem, ut coronam mereatur percipere sempiternam.

Ut auditorio regalis excellentie presentia conferamus, caritatis debito perurgemur, et karissimi nostri, imo uestri potius latoris presentium H. nos impellit abcessus.





GENEALOGIA REGUM DANORUM.






MONITUM.

Genuino hoc et simplici titulo libellum nomino, quem Henricus Ernstius, qui eumdem olim an. 1646 Sore in-8o edidit, ita inscripsit: Regum aliquot Danie Genealogia et Series Anonymi. Hanc editionem uerbotenus iteratam, resecata solum epistola nuncupatoria, Reliquiis suis Manuscriptorum, tom. IX, p. 591-650, illustr. Ludewigius inseruit. Non solum in prima libri facie Ernstius indicat, unde uetus hoc scriptum nactus fuerit, scil. ex ueteri codice ms. Chronici cuiusdam Ecclesie Laudunensis, quod desinit in anno Christi 1218, uerum etiam, in premissa epistola, clarissimi uiri Andree du Chesne, regis Gallie geographi, beneuole concessioni idem acceptum refert, talem simul, quid de scriptore anonymo sentiat, rationem reddens: De Auctore licet mihi nichil constet, suspicor tamen, propter controuersiam, que Canuto uI, Waldemari I filio, fuit cum Philippo Augusto Gallorum rege, de matrimonio, quod Philippus cum Canuti sorore Ingeborga inierat, soluendo, hunc libellum ab eo fuisse conscriptum. Hoc enim agere uidetur Anonymus, ut in Canuti sororis Ingeborge originem inquirat, que causa fuit, quod in serie hac regum Danie Magnum Olai Noruagie regis filium, et alios Danie reges, ne quidem nominauerit, Canutum uero ducem, Ingeborge auum, regum catalogo inseruerit. Quam multa autem hic auctor in Historia nostra ignorarit, quamque a uero sepe secesserit, suo loco in notis indicatum est. Hactenus Ernstius, qui recte suspicatur, libellum propter controuersiam de matrimonio Philippum inter et Ingeburgem exortam fuisse conscriptum. Hinc constat, eumdem potius Deductionis Genealogice, quam Seriei regum, titulum meruisse. Quod si autem Ernstius Huitfeldium modo attentius legisset, auctorem quoque facile scire potuisset; illustris enim ille historicus, de re optime instructus, narrat nobis, Canutum regem, eam ob controuersiam, Romam et in Galliam misisse Andream Sunonis cancellarium suum et Willelmum abbatem Ebelholtensem, horumque posteriorem conscripsisse Libellum de uera Ingeburgis Genealogia, false illi et inepte a Gallis de consanguinitate Philippi et Ingeburgis Ungarica et Flandrica contexte Genealogie   oppositum. Cuius libelli contenta Huitfeldius, p. 160, 161, recenset, cum iis, que libellus ab Ernstio editus narrat, exacte conuenientia. Unde mecum quisque non potest non concludere libellum, quem edidit Ernstius, eumdem esse, quem ad deducendam et probandam ueram Ingeburgis Genealogiam S. Wilhelmus conscripsit. Detecto iam, de quo nullus ambigo, auctore, probabile uidetur, exemplar illud, quod in Chronico Laudunensi habetur, authentico ipsius Wilhelmi scripto, quod secum in Galliam tulit, originem debere; uitia autem et interpolationes, quibus idem scatet, exscriptorum culpa irrepsisse credo. Preter illud exemplar, quod in codice Laudunensi conseruatum fuit et ab Ernstio editum, aliud quoque in patria nostra usque ad funestum, quod an. 1728 euenit, urbis metropolitane incendium superfuit, in codice nempe membranaceo bibliothece Uniuersitatis Hafniensis, et quidem in eodem uolumine cum Adami Historia archiepiscoporum Hamburgensium, Solini Polyhistore, Imagine Mundi, etc. Licet iam codex una cum reliquo librorum et manuscriptorum thesauro furore ignis perierit, exscriptum tamen Libelli S. Wilhelmi seruauit cura ac prouidentia Arne Magnei, cuius manu propria ante incendium scriptum exemplum mihi in manus incidit. Idem, utpote in aliquibus perfectius, in aliis emendatius, in paucis breuius, quam illud ab Ernstio editum, cum prologo suo primigenio, in exemplo Laudunensi desiderato, est, quod hic exhibeo, retento tamen simul et ad latus sinistrum litteris cursiuis posito textu editionis Ernstii, ut eo melius, instituta collatione, utrique suus ualor maneat. In editione Ernstiana capitum distinctiones et annorum numeri recentioris eui et forte ab ipso editore additi esse uidentur. Ex notis Ernstii, qui sepius de re nichili, aut de nomine male lecto, aut de loco librarii inscitia corrupto, commentatur, plurima omisi, meis, ubicunque opus fuerit, adnotatiunculis substitutis.



GENEALOGIA REGUM DANORUM.


In isto Catalogo regum Danorum, opere pretium existimauimus, secundum fidem historiarum et memoriam hominum, qui adhuc superstites sunt, diligenter annotare, de quam antiqua regum propagine hec domina Francorum regina, Ingeburgis nomine, carnis originem traxit; ut oculata fide quilibet uidens et legens, perpendere potest, quod nullam consanguinitatis lineam cum Flandrensibus habuerit. Nec putantum est, Haraldum istum, qui in ordine huius Genealogie primus positus est, primum fuisse regem Danorum; sed in presenti negotio necessum non fuit, plures retexere. Multi enim ante ipsum fuerunt, de quibus paucos enumerabimus. Primus rex Danorum uocatus est Danus; unde Dani nomen acceperunt. Postea Gorm, Frothe, Gothorm, Frothe, Suen, Cuthlacus  , Eskillus  , Warmundus, Godefridus, Hemmingus. Predictus Eskillus cum Arturo rege Britonum pugnauit contra Romanos.



TEXTUS CODICIS HAFNIENSIS.
[1Kb]

Iste HARALDUS, cognomento Blatan, id est dens liuidus uel niger, paganus fuit, sed tamen postea baptizatus, non in fide permansit, sed apostatauit  . Pro quo regno expulsus  , ad Sclauos, tunc paganis ritibus deditos, confugit, et regnum Danorum crebris incursibus infestauit; sed non preualuit.



De Suenone Barba Furcata, rege Danorum.


Iste SUENO, cognomento Furcata Barba  , filius Haraldi, fidem Christianam cum populo suo suscepit, et in ea fideliter perseuerauit  . Hic quoque Angliam inuasit, et bellorum crebris incursibus attriuit; sed non usquequaque perdomuit.



De Kanuto Magno filio Suenonis regis.

Iste KANUTUS  , cognomento Magnus  , filius Suenonis, Angliam, patre defuncto, usquequaque perdomuit et sibi subiecit. Cuius magnificentia atque uirtus tanta fuit, ut trium regnorum  monarchiam teneret: Anglie uidelicet, Dacie, et Noruegie. Roanos  quoque, Pomeranos  ,  Sclauos, Herminos  , et Samos  , omnes paganis ritibus deditos, sibi fecit tributarios. Huius quoque filiam imperator  Romanorum matrimonio sibi copulauit.



De Kanuto Duro, filio Kanuti Magni.

Iste Kanutus, filius prioris Canuti, cognomento Durus  , regnum Anglie cessit fratri suo: ipse contentus regno Dacie et Noruegie. Hic breui tempore  uixit, et sine prole decessit, unde regni gubernacula post eum Sueno  , filius amite eius, suscepit.



De Suenone Magno, nepote  Kanuti Duri, qui ipsi Kanuto in Danorum regno potenter et gloriose successit.

Iste SUENO, cognomento Magnus  , qui Kanuto Duro in regno successit, in diebus suis potens ualde fuit et gloriosus, et omnibus circumquaque nationibus formidabilis; in Christiana quoque religione multum deuotus. Hic, licet plurimos haberet filios  , de duobus tantum, qui ad presens negotium spectant, facienda est mentio: Kanuto scilicet, et Erico.



De Erico filio Suenonis Magni.

Iste ERICUS, filius Suenonis Magni et frater Kanuti  Martyris, propter multam bonitatem suam cognomen accepit, ut diceretur Bonus. Qui sepulcrum Domini cum adiens, multa preclara in itinere illo peregit, unde rediens apud Cyprum defecit, ubi et regali sepultura sepultus est: Inde et Cyprius dictus est.



Item de Erico filio Suenonis et fratre Kanuti Martyris.

Iste ERICUS ex Botilde regina, de nobilissima Danorum  prosapia orta, genuit Kanutum Martyrem, qui apud Ringstadiam  requiescit, que est abbatia regalis, ubi usque hodie crebris et gloriosis miraculis illustratur. Nam, sicut legitur in Euangelio: Ceci uident, claudi ambulant, leprosi mundantur ; et multa alia preclara meritis ipsius Dominus dignatur operari.



De beato Kanuto patre Waldemari, regis Danorum.

 Iste KANUTUS dux fuit Danorum et rex Sclauorum, quos non hereditario iure, sed armis potenter obtinuit. Hic habuit uxorem, nomine Ingiburgis  , filiam Izizlaui  , potentissimi Ruthenorum regis, et Christine regine: ex qua genuit Waldemarum, gloriosum Danorum regem, qui pater exstitit Kanuti regis, qui nunc  regnat in Dacia, et Ingiburgis regine Francorum. Supradicta autem Christina, auia Waldemari regis, filia fuit Ingonis, Sueuorum regis, et Helene  regine. Predicte  autem Ingeburgis, matris Waldemari regis, soror, et filia Izizlaui regis alia, nupsit regi Hungarie, qui sororem regis Francie habuit uxorem. Unde patenter ostenditur, Waldemarum Danorum regem, patrem Ingeburgis regine Francie, et Bele  regem Hungarie consobrinos esse. Sed quod Canutus  rex Suecie et Siwardus rex Norwegie in secundo consanguinitatis gradu ei sunt propinqui. Fratres quoque Sophie regine, matris Ingeburgis, in Russia usque hodie  regni gubernacula gloriose administrant.



De glorioso rege Waldemaro et liberis suis Kanuto rege et Ingeburge regina.

Iste WALDEMARUS rex gloriosus et potens in diebus suis, genuit ex Sophia Kanutum regem pium et gloriosum, qui nunc regnat in Dacia, et sororem eius Ingeburgam, que nupsit regi Francorum excellentissimo Philippo. Predicta autem Sophia regina,  filia fuit Waledar  Ruthenorum regis: nam plures ibi reges sunt. Cuius Sophie mater  filia fuit Bolezlaui ducis Polonie.



De beato martyre Kanuto rege Danorum sanctissimo.


Iste KANUTUS rex Danorum et martyr innocens, a nocentibus pro iustitia occisus, in ecclesia Otheniensi requiescit. Qui quanti sit meriti apud Dominum, miracula crebra usque hodie testantur. Hic, dum uixit, filiam Roberti comitis Flandrie, cognomento Frisonis, nomine Adelam, uxorem habuit; de qua filium, nomine Karolum, postea comitem Flandrie, genuit. Iste Kanutus postquam per martyrium ad regna celestia migrauit, uxor eius cum paruulo filio suo Karolo, ad patrem suum in Flandriam reuersa est.



De Karolo comite Flandrie, filio Kanuti martyris.

KAROLUS autem comes Flandrie postea factus, et a proditoribus pro iustitia interfectus, sine liberis decessit, et gubernacula Flandrie Theodorico, consobrino suo, reliquit. Qui Theodoricus, comes Flandrie, genuit Philippum comitem, et Margaretam comitissam Haynonensium; de qua orta est  Hysabel regina Francorum, que ex hac luce decessit.

His diligenter inspectis, luce clarius constat, nichil pertinere ad cognationem Flandrensium dominam Ingeburgam, Francorum reginam; nec aliquam esse consanguinitatem inter predictam Hysabel reginam Francie et istam dominam. Quia nec illa ex Erici progenie descendit, nec ista a Kanuti posteritate carnis originem sumpsit.



TEXTUS EDITIONIS ERNSTII.



CAP. I. An. Christi DCCCCXXXI.

HARALDUS, hic cognomento Blachtent, id est dens liuidus uel niger, qui  quartus post Guermundum ex pagano Christianus est effectus: sed apostatauit. Qua ex re regno pulsus, ad Slauos, tunc paganos, confugit, et crebris incursibus regnum Danorum infestauit; sed non preualuit.



CAP. II. An. Ch. DCCCCLXXXI.


SUEuO  , iste cognomento Furcata Barba, fidem Christianam cum omni populo suo suscepit, et fideliter perseuerauit. Angliam inuasit, et crebris bellorum incursibus attriuit. Sed usquequaque non perdomuit.



CAP. III. An. Ch. MXu.

KANUTUS, iste cognomento Magnus, patre defuncto, Angliam ex integro subiugauit: cuius uirtus, et magnificentia tanta exstitit, ut trium regnorum monarchiam teneret; Anglie scilicet, Dacie et Noruagie. Boianos quoque, Pomeranos, Slauos, Sauios, Herminos,  omnes paganis ritibus deditos subiugauit. Filiam uero suam Romanorum imperatori copulauit.



CAP. Iu. An. Ch. MXXXuII.

KANUTUS, iste filius superioris, cognomento Durus, Dacia et Norwagia contentus Angliam fratri suo  concessit. Hic sine prole obiit; Sueuo filius amite sue in regno successit.



CAP. u. An. Ch. MLI.

SUEuO  , iste cognomento Magnus, potens ualde exstitit, et gloriosus, et omnibus circumquaque nationibus formidabilis. In Christiana religione multum deuotus. Qui licet plures filios haberet, de duobus tantum, scilicet Erico, et Kanuto, mentio fit.



CAP. uI. An. Ch. MXCu.

ERICUS, iste filius superioris, cognomento Bonus,  Dominicum sepulcrum adiens multa preclara in itinere gessit, et inde rediens apud Cyprum obiit: ubi regali sepultura humatus est. Unde Cyprius dictus est. Hic ex Batilde nobilissima totius Dacie Kanutum Martyrem genuit, qui apud Kinostadium abbatiam regalem quiescit, ubi usque hodie miraculis claret.



CAP. uII. An. Ch. MCX.

 KANUTUS, iste superioris frater  , non fuit rex Dacie, sed dux, postea rex Slauorum, quos non hereditate, sed armis potenter obtinuit. Hic duxit uxorem filiam Iuzillani regis Rutinorum, et Christine regine, nomine Engelburges, de qua genuit Waldemarum. Christina uero predicta auia Waldemari, filia fuit Ingonis regis Sueuorum, et Helene regine.  Soror uero Christine Ingelburgis nupsit regi Hungarorum, que genuit Belam, gloriosum regem eorum. Unde constat, Waldemarum, regem Dacorum, et Belam, regem Hungarorum, fuisse consobrinos. Sed et Kanutus, rex Suecie, et Liuardus  rex Norwagie in secundo consanguinitatis gradu eis erant propinqui. Fratres uero Sophie regine, que fuit soror Ingelburgis  , matris Waldemari, usque hodie in Ruscia regnant gloriose.



CAP. uIII. An. Ch. MCLIII.

WALDEMARUS, iste gloriosus, et potens in diebus suis, ex Sophia, filia Walerde, regis Rutinorum, genuit Kanutum regem Dacorum, uirum religiosum. Genuit etiam sororem eius Ingelburgem, que nupsit Philippo regi Francorum. Nec mouere debet, quod  dictum est de filia Walerde, quam duxit Waldemarus. Habentur enim in Rosia reges plurimi. Kanutus  uero frater Erici pater  Waldemari, innocens a nocentibus pro iustitia occisus, in ecclesia Otheniensi rex et martyr quiescit. Qui quanti apud Deum sit meritis, testantur crebra miracula, que ibidem fiunt. Hic Kanutus duxit Adalam uxorem, filiam Roberti, comitis Flandrie, cognomento Frisonis, ex qua genuit Carolum, postea Flandrie comitem; quia, interfecto Kanuto, Adala, cum Carolo adhuc paruulo, ad patrem suum est reuersa. Carolus postea comes Flandrie factus, a proditoribus pro iustitia interfectus sine liberis decessit. Cui consobrinus suus Theodoricus de Alsatia successit. Hic genuit Philippum postea comitem Flandrie, et Margaretam comitissam Hannonie, de qua orta est Ysabel, que nupsit Philippo, regi Francie. Fratres uero Ysabel,  Balduinus, et Henricus imperatores fuerunt Constantinopolitani.



CAP. IX. An. Ch. MCLXXX.

Kanutus, iste filius Waldemari, uir deuotus, sororem suam Philippo, regi Francie, dedit uxorem. Quam, quia quorumdam peruersorum consilio repudiauit, et aliam de Alemannia superduxit, totum regnum Francorum aliquandiu interdicto subiacuit.




 Adduntur in membrana circuli connexi, qui generationes representare debebant: sed male conerentes, nec ad Genealogie tenorem satis formati, unde et eas exscribere omisi  . In circulis istis rudis operis capita humana quedam pingi cepta sunt, et in ultimo circulo binarum facierum leuia uestigia apparent. Circuli uero isti, ad mentem scriptoris ita se habere debent, ut in hoc schemate exhibentur.
[Figure: [Schema] 9Kb]

 Illi duo subtus una sedentes, Kanutus est rex Danorum pius, potens et gloriosus, et soror eius uenerabilis et deuota Francorum regina, nobilis domina Ingeburgis.
[Figure: [Genealogia] 9Kb]




REuELATIO RELIQUIARUM SANCTAE GENOuEFAE.
(Opusculum hoc, quod anonymum ex codice Bruxellensi edidit Bollandus in Actis Sanctorum 

 1. Anno ab Incarnatione Domini nostri Iesu Christi 1161, regnante piissimo rege Ludouico, regis illustris Francorum Ludouici filio, regale per uniuersam processit edictum, ut apud urbem Parisiensem omnes Ecclesiarum prelati cum proceribus uniuersis, de regni commoditate celebrarent concilium. Die prefixa ad urbem omnes qui uocati fuerant conuenerunt, et de honesta regni utilitate secretius tractare ceperunt; et quoniam maligni semper in peius malignandi studio prouocantur, ad damnationis sue cumulum quidam prorumpentes in medium, religionis et honestatis hostes, ut gladium acutum in sanctos Dei linguam suam armauerunt. Quid ultra? Falsa delatio regales contigit aures, quod uidelicet beatissime uirginis Genouefe caput in ecclesia  nostra non esset. Huius rei rumoribus animus regis aspersus ualde confunditur, et obnubilatur aspectus. Consulitur tam clerus quam populus, communicatoque eorum consilio ad ecclesiam nostram sine dilatione uenitur, et ne quidem aliud caput nocte ipsa in capsa, qua uenerabile corpus uirgineum quiescebat, a fratribus poneretur, regio charactere capsa eadem communitur. Crastina die hora prima inchoante ex regis mandato mittuntur ad ecclesiam nostram uenerabiles nostri domini, scilicet Senonensis et Antissiodorensis antistites, uenit et Aurelianensis, Manasses dictus, obliuione potius quam memoria dignus, ueritatis inimicus, religionis et honestatis promptissimus persecutor, et cum eo populi copiosa multitudo. Tandem de  resecanda capsa inter eos sermo conseritur, et supradictus astutissimus scelerum commutator, ut iniquitatem corde conceptam palliaret uirtutis imagine, lacrymis profusioribus inundatus, antiphonam de sanctissima uirgine primus incepit cantare. Nec mora: de loco sancto suo domina nostra deponitur, et amoto regie dignitatis charactere capsa reseratur, et sanctissime uirginis corpus linteaminibus amotis in oculis nostris exponitur. Integrum ergo corpus uirgineum oculis diligentius perlustrantes in laude Dei cum inedicibili exsultatione prorupimus, Te Deum laudamus decantantes. Profunduntur uberius lacryme populi, prius exitum nostrum exspectantis, sed iam exsultantibus nobis gratulantis.

 2. Et quoniam non est pax impiis, dicit Dominus , unde iustus exsultat et laudat, peccator confunditur et blasphemat. Scriptum quippe est: Peccator cum uenerit in profundum malorum contemnit . Toto igitur malignitatis sue spiritu debacchatus Aurelianensis pontifex mentitur caput uenerande uirginis esse sublatum, et in dolo nescio cuius uetule miserabilis aliud caput esse suppositum. Nec dissimulare ualens iniquitatem quam corde conceperat, totus conuersus ad fraudem, uenit ad regem predictis presulibus relictis, ore contumaci garriens, eumdem quem superius cepit replicare sermonem, et predictos pontifices, qui caput predicte uirginis non inuenissent, recessisse mentitur iratos. uerumtamen quod  iniquitas more mendacii fabricauit. . . non admisit.

3. ueritatis testis processerat ad populum uenerabilis pontifex Senonensis, qualiter in dubitationem quibusdam uenerit de capite sanctissime uirginis, utrumne scilicet in ecclesia sua; et tunc qualiter cum omnibus membris suis corpus integrum inuentum esset diligenter edisserens, »Caput, inquit, sanctissime uirginis huius, que gloria totius est Gallie, cum integritate corporis sui nos inuenisse gloriamur. Et ne hoc ipsum uel uobis aut posteris aliquando eueniat ad dubium, uobis dignum duximus predicare.« Hec et alia quam plurima in auribus populi predictus presul predixerat que nimiam et impudentem animositatem inimici nostri comprimere potuissent, si datum desuper esset. Sed  quoniam tunc hora erat et potestas tenebrarum, ut inueniretur iniquitas eius ad odium; modis quibuscunque poterat animum regis inducere aduersum nos conabatur in malum, et cum nec ratione opus iam esset aut consilio, quippe iam enim turbata fuerat aduersum nos regia celsitudo; subiit in mentem ut mitteretur post sepe dictos pontifices, quatenus eorum testimonio approbata postmodum in oculis regis ueritas eluceret. Mittuntur itaque Milidunum cum magna festinatione quidam de fratribus; in auribus uenerabilium Patrum predictorum detestandam peruersitatem Aurelianensis exponunt, et ut rei ueritatem regie clementie per litterarum suarum apices non recusent agnoscere, diligenter exponuntur. Igitur uiri pacis et ueritatis amatores  fratrum nostrorum precibus inclinati, iustis supplicationibus eorum benigne impertientes assensum, regie sublimitati mandantes rei ueritatem in hunc modum rescripserunt.

4. Ex mandato regie serenitatis ad ecclesiam sancte uirginis Genouefe conuenimus, et capsam in qua eadem uirgo quiescit, in presentia nostra fecimus reserari, et eius interiora diligentius oculis ac manibus perlustrantes, corpus sanctissimum cum capite suo et omnibus membris integrum et. . . . indubitanter inuenimus. Hoc ergo inuento in laudem Dei cum magna exsultatione prorupimus, et populo circumstanti sine mora curauimus predicare. Hoc uobis, nec alia Domino nostro mandamus. Ecce per  litteras secundo uobis significamus, ut malignorum hominum, quibus est studium que bona sunt deprauare, ut obtractione ueritas obfuscetur. . . . . ualete, in Domino.

5. Tantorum uirorum testimonio mitissimus regis animus delinitus, omnes a se tenebras supradicte dubietatis longius propulsauit, et ecclesiam nostram, ut prius, imo instantius quam prius, et dilexit et protexit. Itaque postquam ueritas uenit ad lucem, dolet impietas esse se delusam. Ex tunc etenim et deinceps Aurelianensis leo de leone factus est draco, non iam palam nequitie sue uirus euomens, sed in occulto; et quia capite contrito cetera membra robur ullum non obtinent, cum molas leonum in ore ipsorum conuerterit Dominus, complices sui, ministri  confusionis, filii perditionis, inimici nostri confusi sunt, quia Deus spreuit eos. Nos ergo quia de potestate eruti sumus et laqueo uenantium, dicamus omnes, cantemus singuli: Laqueus contritus est, et nos liberati sumus 

6. Reuelata est autem Domina nostra anno incarnati uerbi millesimo centesimo sexagesimo primo, mense Ianuario, decima mensis in Octauis eiusdem sanctissime uirginis, et a fratribus est dulciter Deo seculata. Die uero sequente tertia in locum sanctum suum, unde fuerat deposita, cum hymnis et canticis spiritualibus est eleuata. Nos in tanti gaudii memoriam dolorem prius habitum subsequentis, communicato fratrum nostrorum consilio ac sensu communiter impertito, diem eamdem nobis et posteris  nostris constituimus, celebriter uenerari, ita ut deuotionem et omnem obseruantiam die festo natiuitatis exhibitam hec solemnitas nichilominus unquam obtineat. Ut autem singulis annis huius actionis textus eodem die legatur, curauimus prouidere, ut et iustus habeat unde letetur, et conscientia peccatoris inueniat quo pungatur, quatenus et beneuolis sit gratia benedictionis, maleuolis autem et his qui oderunt pacem lapis offensionis et petra scandali.

In octaua Ioannis Euangeliste est festum celebre Genouefe: In crastino Simonis et Iude translatio in crastino Catharine Excellentia, que dicitur Festum miraculorum eius.





FRAGMENTUM Instrumenti quo S. Willelmus anniuersarium fundat Absalonis archiepiscopi Lundensis, anno 1201 mortui.


 . . . . . tus eiusdem ecclesie prius in maris periculo uersabatur, placuit ei, ut id in claustrum alibi transferretur ubi nunc est, quod a Latinis de  nomine Paracleto appellatur, a Danis laicis Ebbleholt. Ne uero nimis grauaremur, si terras, quas possidebat ecclesia, a nobis longius remanerent,  pro terra, quam habebat in Gudenso  ecclesia, et illa, que nostra erat in Iulighe  retento nobis molendino, et etiam, quam in Synderby possidebat, cum illa de Fridesloue, et illa de Geretorpp  , cum illa de Hals et illa de Tyereby  uidelicet dimidium Boll, et illa que erat in ualby  uersus Roskildim, terras suas proprias, uidelicet Fridesloue, Therby, Nedeueth cum sua piscatione, que singulariter ipsius est, et hec quidem nemorose sunt. Nec illud est pretermittendum, quod per triginta sex annos, quia de beneficiis suis quantum uidelicet haberemus est in lucem producendum.  Omnes igitur agnouerint, quicunque scire uoluerint, quod in aliquo predictorum annorum de argento suo habuimus uiginti marcas argenti, in uno aliquando octo marcas argenti, in alio sex, in quodam quatuor, in aliquo duodecim, in aliquo sexdecim, nec fuit annus de predictis quin ad minus sex marcas reciperemus, excepto uno, sicut meminimus. Omni igitur anno in anniuersaria eius  die duodecim pauperes pascendos statuimus in pane et ceruisia et carne uel piscibus, ut eius anima in futura uita cum Domino locum beatorum obtineat. Amen.





S. WILLELMI ET uARIORUM DIPLOMATA Ad ecclesiam et monasterium S. Thome de Paraclito et cenobium SS. Thome et Wilhelm. in Ebbelholt pertinentia.





[NOTITIA.]

Hecce diplomata transscripta sunt ex codice uetusto membranaceo, quem olim possidebat Otto comes de Rantzau, quemque postea inter alios bibliothece Uniuersitatis Hauniensis dono dedit Christianus comes de Rantzau. Pars huius codicis exscripta etiam est, priuilegia nempe, manu Arne Magnei in Bartholinianorum ms., tom. B uel I, olim ante incendium Hauniense 2, et reperitur ibi a p. 533 ad 593. uisum est mihi etiam hec diplomata adiicere, quia ad monasterium pertinent, cuius fundator et primus abbas fuit S. Wilhelmus. Integer codex, tam priuilegiorum quam donationum, exscriptus est a Langebekio anno 1736, cuius ad fidem editionem hanc damus, cum codex ipse, licet anxie quesitus, adhuc non inuentus est. Nonnulla diplomata etiam addita sunt aliunde sumpta, ex Raynaldo, Stephano Tornacensi, etc.  .





I  . [1171.] Absalon episc. Roskild. ecelesiam, Beati Thome de Eskilso in suam protectionem suscipit, eidem possessiones suas confirmat, et plura beneficia ac priuilegia confert.


ABSALON Dei gratia sancte Roskildensis Ecclesie episcopus, carissimo filio WILHELMO abbati Sancti Thome de Eskilso, eiusque fratribus tam presentibus quam futuris, salutem et paternam benedictionem.

Diu prouulgatum est per os Isaie dicentis: Ponam flumina in insulas, et stagna arefaciam. Et ducam cecos in uiam, quam nesciunt, et in semitis, quas ignorauerunt, ambulare eos faciam . Hec autem promissio iugiter in Ecclesia Dei adimpletur,  dum et hi, qui diu in tenebris et umbra mortis sederunt, illustrati lumine superne claritatis ad uiam  redeunt ueritatis, et in illam Ecclesiam gens sancta populus acquisitionis  ad diuinum famulatum inducitur, in qua quidam habitum religionis assumentes, sed uirtutem religionis non amantes sua turpi conuersatione uituperantes ministerium clericorum uidebantur antea conuersari. Hoc nimirum ex diuina miseratione in ecclesia Beati Thome de Eskilso accidisse uidemus, in qua cum inhoneste satis olim et enormiter quidam canonici morarentur, per studium tamen et industriam nostram, uos estis ad diuina dependenda obsequia introducti, et ecclesia ipsa superno rore perfusa plantationem fidelem et germen Deo gratum accepit, que antea spinas et tribulos peccatis exigentibus proferebat. Unde quoniam nostris temporibus hoc accidisse  uidemus, Domino omnium Conditori gratias exsoluentes, que religiose instituta uidemus, inuiolata  in suo statu uolumus immobiliter conseruari, et predictam ecclesiam cum tota insula in qua sita est sub Dei et nostra protectione suscipimus, et presentis scripti patrocinio roboramus. In primis statuentes, ut ordo canonicus, qui secundum Dei et beati Augustini Regulam, et institutionem et obseruantiam fratrum Sancti uictoris Parisiensis ibi institutus esse dignoscitur, perpetuis ibidem temporibus inuiolabiliter obseruetur.

Preterea quascunque possessiones, quecunque bona eadem Ecclesia iuste et canonice impresentiarum possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma tibi tuisque successoribus in perpetuum  et illibata permaneant. Ex quibus quedam propriis nominibus duximus exprimenda:

uillam de Terby cum omni possessione sua, et ecclesiam eiusdem uille quam pro salute anime nostre liberam et absolutam ab omni inquietatione et exactione omnium successorum nostrorum uobis in beneficium contulimus, agros et siluas eiusdem uille, uel que prius habebatis, uel que pro cambio terre de Hals inibi de manu nostra postmodum suscepistis. Tertiam quoque decime partem que nobis in eadem tota parochia cedebat habenda, uobis habendam et ad horreum uestrum intra ipsam parochiam situm, ab omnibus, qui terras eiusdem parochie colunt, deducendam propriis suis curribus presenti  pagina confirmamus. Ad predicte uero uille Ecclesie officium persoluendum, semper quem malueritis de fratribus uestris inibi substituetis, et eum, cum uobis placuerit, pro quacunque necessitate et utilitate ad claustrum uestrum reuocare licebit, dum tamen Ecclesia ipsa seruitium suum dehabere non possit. Si uero forte contigerit, ut eiusdem ecclesie seruitium non per canonicum uestrum, sed per alium sacerdotem magis expleri uelitis, in nostro nichilominus arbitrio uolumus contineri; quod si forte uel nobis uel alicui nostrorum successorum necessitas ingruerit, ut alia ecclesia uicina debeat construi, quia quibusdam eadem parochia uideri potest nimis in longum extendi, nec nobis nec alicui successorum nostrorum aliquid decimarum  predicte ecclesie uestre ultra quartam partem subtrahere et noue ecclesie assignare licebit. Terram que est apud Hathelose, tam in agris quam in pratis; mansionem quam apud Iuleghe hahetis cum agris et pratis et molendino prope posito, et ecclesiam eiusdem uille, cum decimis et oblationibus ad eamdem ecclesiam pertinentibus quam nichilominus tenore supradicto in perpetuum uobis habendam contulimus. Tertiam quoque decime partem, que in eadem parochia nobis cedebat habenda uobis habendam, et ad horreum uestrum intra ipsam parochiam situm ab omnibus qui terras eiusdem parochie colunt deducendam propriis suis curribus presenti pagina confirmamus. Mansionem quam apud Guthenso habetis,  cum agris et pratis ad eamdem mansionem pertinentibus. Tertiam quoque partem decime, que in tota parochia eadem nobis cedebat habenda, uobis habendam et ad horreum uestrum intra ipsam parochiam situm ab omnibus qui terras eiusdem parochie colunt, deducendam propriis suis curribus presenti pagina confirmamus. Tertiam quoque partem decime que in tota parochia Kyrkethorp que nobis cedebat habenda, uobis habendam et ad horreum uestrum intra ipsam parochiam situm ab omnibus qui terras eiusdem parochie colunt deducendam propriis suis curribus presenti pagina confirmamus. Mansionem quam apud Gerethorp habetis, cum agris et pratis eiusdem mansionis; mansionem quam apud Synderby habetis cum agris et pratis  et ea parte quam in silua eiusdem uille hactenus habuistis; terram que est apud Thuresloue, terram que est in Aranache. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars sanioris consilii secundum Dei timorem et beati Augustini Regulam prouiderint eligendum. Statuimus quoque et interdicimus, ut nulli de canonicis uestris post professionem in monasterio uestro factam liceat ad aliud claustrum transire; susceptum uero sine licentia uestra nullus audeat retinere.

Decreuimus ergo, ut nulli hominum omnino liceat  eamdem ecclesiam temere perturbare aut eius possessiones auferre, aut ablatas retinere, seu aliquibus uexationibus fatigare; sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura. Si que igitur in futurum ecclesiastica secularisue persona, hanc nostre constitutionis paginam sciens, temere contraire tentauerit, secundo tertioue commonita, nisi presumptionem suam satisfactione congrua emendauerit, potestatis honorisue sui dignitate careat, reamque se diuino iudicio existere de perpetrata iniquitate cognoscat et a sacratissimo corpore et sanguine Dei Redemptoris nostri Iesu Christi aliena fiat atque anathematizata, in extremo examine districte ultioni subiaceat.  Amen.

Ego Absalon Roskildensis episcopus subscripsi, anno Domini millesimo, centesimo, septuagesimo primo.

Datum per manus Absalonis episcopi Roskildensis.

Ego Walterius capellanus ss.





II. [Inter 1171 et 1178.] Absalon episcopus Roskildensis confirmat Wilhelmo abbati S. Thome de Paraclito et eiusdem ecclesie fratribus ea, que cambio aut donatione ab ipso obtinuerunt.

ABSALON Dei gratia Roskildensis Ecclesie episcopus, omnibus in Christo fidelibus tam posteris quam presentibus in perpetuum.

 Officii nostri non hortatur auctoritas, ut in his, que religiosorum deposcit utilitas, segnes non inueniamur aut desides, sed prompti, sed deuoti, sed alacres. Sic enim poterimus Deo gratum exhibere nostre seruitutis obsequium, si nostrum inuenerit paratum in sua necessitate suffragium. Nouerint itaque tam futuri quam presentes, uenerabilis et karissimi filii nostri Wilhelmi abbatis Sancti Thome de Paraclito, et eiusdem ecclesie fratrum nos ita precibus inclinatos, ut ea, que iusto cambio aut spontanea donatione a nobis obtinuerunt, speciali priuilegio muniremus. Quia igitur super hoc facto nolumus nec predictam ecclesiam uel fratres eiusdem ecclesie prauorum hominum incursibus uel aliquibus calumniis aliquando fatigari, ea presenti  pagine commendari curauimus. Pro tota uilla Neueth cum silua, pratis, et agris, et piscationibus eius et Clone; pro Therby et Fretersloff cum silua, pratis et agris earum diuersis in locis multas terras suscepimus. Pro tertia parte decimarum quam in quatuor ecclesiis Thorstenstorp, Aketorp, Kyrketorp et Guthenso, quam prius habuerant, in aliis quatuor ecclesiis Crekym scilicet, Helsinghe, Annesse et Alsentorp  incompensauimus. Duas uero ecclesias de Therby et Fretersloff earum decimis pro anime nostre remedio eis contulimus. Possessiones uero eorum, ne quis decimas de his, quas propriis laboribus ac sumptibus excolunt, exigere, aut colonos eorum propter ipsos fratres pro nostra iustitia perturbari presumat, libertati donauimus.  Quicunque hanc paginam irritare attentauerit . . . .





III. [Circa 1175.] Confirmatio Alexandri.

ALEXANDER episcopus, seruus seruorum Dei, dilectis filiis Wilhelmo abbati ecclesie Sancti Thome de Paraclito eiusque fratribus tam presentibus quam futuris, regularem uitam professis, in perpetuum.

Ad hoc uniuersalis Ecclesie cura nobis a prouisore omnium bonorum Deo, commissa est, etc. Exstat Patrologie t. CC., col. 1039, in Alexandro III.



Iu. [1178.] Wilhelmus abbas sub excommunicationis sententia prohibet, ne Eskilso a monasterio B. Thome de Paraclito uel uendatur uel commutetur. Sine data. Bartholinus refert ad an. 1178.


Ad omnium spectat prelatorum officium, ut subiectis non solum celestis patrie appetenda gaudia nuntient, uerum etiam eisdem prouidere commoda temporalis uite procurent; ne, si horum altero careant, in prelatis diuina seueritas negligentie redarguat culpam. Ego igitur Wilhelmus, Dei gratia dictus abbas, precauens hominum iniquorum insidias, et luporum morsus a caulis ouium uolens arcere; sic nolo rebus exterioribus operam dare, quatenus a diuinis officiis nulla temporalium sollicitudo mentes  eorum possit auertere. Itaque prouidens et bona preponderans, que nobis gratia diuina contulerit, ad Eskilli insulam aciem oculorum nostrorum infleximus; et tam in perceptione fructuum arborum, quam animalium in eius pascuis alendorum, eam agnouimus esse perutilem. Communi igitur fratrum nostrorum consilio atque consensu, eam nobis, sine omni commutatione terrarum, perpetuo censuimus esse retinendam. Et qui ab hac constitutione dissentiret, et eam infringere uellet, se cognosceret omnium sacerdotum, qui tunc presentes aduerunt, ore, anathematis uinculis innodatum. Fiat, fiat! Amen, amen.



u. [Circa 1178.] Wilhelmi abbatis confirmatio compositionis inter monasteria Ebelholt et Esrom de decimis quibusdam ac aliis rebus controuersis. Sine data. Suspicor esse de anno 1178 uel circiter.


WIHLELMUS Dei gratia Beati Thome de Paraclito minister indignus, omnibus ad quos he littere uenerint, salutem.

Quanto sacrosancte religionis cultus dignius in decore uirtutum meritorum prerogatiua sustollitur, tanto amplius caritatis inimicus, oppugnator iustitie, discordie fomes, uitiorum incentor, filius perditionis diabolus, a sacris ouium caulis excluditur. Nobis igitur qui, licet indigni, locum regiminis sortiti sumus in Ecclesia Dei, diligentius est attendendum ut grex Dominicus, nobis commissus, uerbis et exemplis nostris proficiens, ad meliora semper exsurgat, et pacis tranquillitate congaudeat:  ne, si forte supplicium cordi discordie uenenum inficiat, machina uirtutum tota succumbat, et dum honestorum morum gratiam deuenustet, uituperetur ministerium nostrum apud Christiane fidei professores. Proinde, ut inter nos et uenerabiles fratres nostros de Esrom pax et dilectio conseruetur illesa, ad omnium uolumus peruenire notitiam, quod, omni iam cessante discordia, que, peccatis interuenientibus, inter nos et ipsos uidebatur exorta, pro quibusdam decimis parochialis ecclesie de Tyereby, quas in usus suos, in damnum nostrum, conuerterant: et subreptione cuiusdam canonici nostri, quem ad ordinem suum, contra tenorem priuilegii domini pape, susceperant: et pro uia  quadam, que ducit ad Sponholt itineri nostro conclusa; pax et concordia regnat, hac interposita conditione, quod de cetero in parochia predicta terram nisi per colonos possidendam non acquirant; fratres nostros non sine communium litterarum cautione recipient; uiam de Towekop ad Sponholt in territorio grangie sue congruam et commodam nobis prestabunt. Pro decima terrarum, quas modo possident in parochia de Tyereby, scilicet in Sponholt, et in Skwroth, et in Stry, et in Towekopp, nobis a domino archiepiscopo Absalone, decimam in Lutztorpp, que ad eumdem pertinebat episcopum, habendam in perpetuum obtinuerunt. Ut  autem hec nullis tergiuersationibus in posterum ualeant infirmari, utriusque partis assensu, nostre uidelicet et ipsorum, sigilli nostri impressione, et nominis nostri charactere fecimus consignari, fratrum nostrorum subter nominibus adnotatis.

    Ego Wilhelmus abbas Sancti Thome de Paraclito.
    Ego Hesbertus prior.
    Ego Ricardus subprior.




. . . . . . . . . . . . . . . . . . . . . . Reliqua nomina desunt; nam membrane hic folium deest.





uI. [Circa 1178  .] Absalon archiepiscopus Lundensis fratribus ecclesie B. Thome de Paraclito omnes possessiones eorum confirmat. Sine data. Bartholinus refert ad an. 1178.


ABSALON Dei gratia sancte Lundensis Ecclesie archiepiscopus, Dacie et Suecie primas, omnibus in Christo fidelibus tam posteris quam presentibus, in perpetuum.

Ad hoc diuina prouidentia alios aliis disposuit in Ecclesia preferendos, ut quos pietas non inuitaret ad premia, iudicialis censura seuerius precelleret uel inuitos. Inde est quod et nos, licet indignos, Dominus in episcopali cathedra sublimauit, quatenus et uiros religiosos paterno diligamus affectu, et rerum promoueamus effectu, et incredulos et subuersos et pauperum oppressores si non uerbo ualeamus corrigere, uel exemplo ecclesiastico condemnemus iudicio, ut traditi Satane in interitum  carnis, tandem resipiscant a laqueo diaboli, et spiritus saluus fiat in die Domini. Quoniam igitur fratres religiosos in ecclesia Beati Thome de Paraclito diuinis cognoscimus officiis mancipari, patrocinium gratie nostre cum indiguerint et expetierint, eisdem fratribus uolumus suffragari, ne uel eos eorum bona contingat aliquatenus sinistris incursibus impugnari, ordinem quoque qui nostro studio et labore secundum Deum et beati Augustini Regulam, et institutionem fratrum Sancti uictoris Parisiensis inibi dignoscitur institutus in eadem ecclesia perpetuis temporibus, inuiolabiliter obseruari nec aliquatenus immutari decreuimus. Predictam itaque ecclesiam cum omnibus bonis suis sub nostra protectione  suscipimus et presenti pagina sigilli nostri impressione signata perpetuo communiri mandamus, subter adnotatis possessionum ecclesie predicte nominibus.

Eschilli insulam in qua prius mansisse noscuntur, cum ecclesia que in eadem continetur, quam insulam cum eadem ecclesia ad claustrum de Paraclito utpote membrum illius loci pertinere decreuimus; ecclesiam de Iulighe cum terra et decima ad eam pertinentem; mansionem quoque in eadem uilla ad locum eumdem pertinentem cum omnibus appendenciis suis, et molendinum iuxta uerebro situm. Ecclesiam de Thereby et mansionem inibi  sitam cum agris, pratis et siluis; mansionem in Wlueroth cum agris pratis et siluis; mansionem in Hathelose cum agris, et pratis et siluis; uillam totam que Neueth appellatur cum terra tota et pratis et siluis, sine omni reclamatione et calumnia, et piscationibus Clone et aliis, quas cum ceteris hominibus communes habent. Curiam in ciuitate Roskildensi cum domibus et porpricio suo. Tertiam partem decimarum in ecclesiis Anesse, Helsinghe, Crekhom, Alsentorp, et totam decimam in ecclesia de Therby, quam partim pro seruitio eiusdem ecclesie predicti fratres possident, partim a nobis habent, partim a parochianis, pro huiusmodi ecclesia in seruitio suo expetit, exceptis in reficiendis campanis et parietibus ipsius ecclesie, si forte ceciderint,  in beneficiis sunt assecuti. uillam que Frethersloff appellatur cum agris et siluis et pratis et molendinis, et ecclesiam eiusdem uille cum decimis suis. Ut autem hec pagina nostre constitutionis integra rataque permaneat, ne uel per calumniam uel cuiuslibet subreptionis astutiam aliquantenus infirmetur, decreuimus ut quisquis eam infringere tentauerit, siue sit ecclesiastica secularisue persona, excommunicationis uinculis innodetur, et corpore et sanguine Dei ac Redemptoris nostri in extrema examinatione priuetur, si non tante temeritatis excessus fuerit condigna satisfactione correctus.





uII. [Circa 1178  .]

WALBERTUS Dei gratia abbas de Esrom, omnibus  ad quos littere iste peruenerint, salutem.

Quantum sit bonum uiris timentibus Deum, uinculis pacis astringi, casus angelorum insinuat, qui cum potuissent concorditer uiuere, perpetua felicitate donati, a summo bono facti discordes, ceciderunt elati. Casus autem maiorum cautela debet esse minorum. Ne igitur in eiusdem malitie uoragine similes nos forma concludere fratres ac proximos nostros de Paraclito; quos aliquando, quibusdam ex causis, percepimus aduersum nos discordie felle commotos, omni iam cessante querela, amoris erga nos legibus implicatos, amamus et gaudemus esse beneuolos. Nos uero, pro bono concordie reformando, pacis federe colligati, nichil eis proponendum  aduersum nos relinquimus in querelis, tenore presentium presentibus duximus adnotari: Decima que dominum archiepiscopum in Lunztorp contingebat, ipsius episcopi concessione et dono pro decimis grangiarum nostrarum, quas in parochia de Tyereby per fratres nostros aramus, uidelicet in Swenstorp, Skwroth, Sponholt et Thekopp, terrarum quatuor solidorum, eis in perpetuum possidenda relinquitur. Canonicos eorum, sine communium litterarum cautione nobis nec recipere, nec retinere licebit. Parochiam eorum ac terras nisi per colonos suos possidendas, nullatenus nos intrare spopondimus. uiam de Towekopp ad Sponholt in  territorio grangie nostre congruam et omnimodam eis aperiemus. Ut autem hec omnia integra et illibata permaneant, sigilli nostri impressione presentem paginam duximus roborandam, et nostra et fratrum nostrorum, adde manibus consignandam.

    Ego frater Walbertus abbas de Esrom.
    Ego frater Torbernus, prior.
    Ego frater Helgo, subprior.
    Ego frater Petrus, cellerarius.
    Ego frater Petrus.
    Ego frater Ebbo.
    Ego frater Iocep.







uIII. [1178.] Confirmatio Alexandri pape.

ALEXANDER episcopus, seruus seruorum Dei, dilectis  filiis WILHELMO abbati Beati Thome de Paraclito eiusque fratribus tam presentibus quam futuris regularem uitam professis, in perpetuum.

Pie postulatio uoluntatis, etc. uide in Alexandro III, sub numero 1361, Patrol. t. CC.



IX. [1179.] Super molam et siluam apud Grese.

Anno Domini 1179 contulit nobis libera uoluntate discretus uir Tosthe, inhabitans Grese, molam cum particula silue in oriente iuxta Grese situatam propter diuisiones et contumelias antea Patri nostro Wilhelmo per eum factas.





X. [Circa 1184.] Stephanus de S. Genouefa ad Guillelmum abbatem de Paraclito.---Plumbum ab eo expetit.


uenerabili fratri et amico Guillelmo, abbati de Paraclito, Stephanus de Sancta Genouefa, seniori consenescens, in plenitudine dierum plenitudinem gaudiorum.

Laudamus ueteres, nostris tamen utimur annis, etc. uide Patrol. t. CCXI, in Stephano Tornac., epist. 148.





XI. [1185, 28 Iunii.]

Omnibus presens scriptum cernentibus, GRIMOLPHUS Wlffsson, salutem in Domino.

Notum facio per presentes natis et nascituris, me uiris discretis et religiosis abbati uilhelmo totique conuentui monasterii Sancti Thome de Paraclito in  Ebbleholt bona mea in Mynghe sita, uidelicet unam mansionem cum totis pertinentiis suis prope uel remote positis, nullis exceptis, in remedium et salutem anime mee et meorum progenitorum integraliter condonasse iure perpetuo possidenda, tali cum conditione, ut dicti domini annuatim missam cum uigiliis mihi et meis parentibus deifice persoluant, et post mortem liberam habebo ibidem sepulturam. In cuius rei testimonium et firmiorem cautelam sigillum meum presentibus est appensum.

Datum Mynghe anno ab Incarnatione Domini 1185, uigilia apostolorum Petri et Pauli.


Pensio de Mynghe u, pund annone.





XII. [Circa 1193.] Confirmatio Celestini pape.


CeLESTINUS episcopus, seruus seruorum Dei, dilectis filiis WILHELMO abbati ecclesie Sancti Thome de Paraclito, eiusque fratribus tam presentibus quam futuris regularem uitam professis, in perpetuum.

Ad hoc uniuersalis Ecclesie cura nobis a prouisore omnium bonorum Deo commissa est, etc. uide Patrol. t. CCuI, in Celestino III, sub num. 206.





XIII. Kanuti regis confirmatio compositionis inter canonicos de Paraclito et colonos regios de piscatione Clone per Andream cancellarium et alios facte. [Bartholinus in Annalibus msc. refert ad an. 1195.]


KANUTUS Dei gratia Danorum Slauorumque rex, omnibus fidelibus, tam presentibus quam futuris, in perpetuum.

Ad hec in populis diuina nobis clementia contulit principatum, ut quidquid fuerit in eis, diabolo suadente, discordie per errorem inductum, per studium nostrum sit, falce iudicii mediante, purgatum. Sic enim Deo gratum et debitum persoluemus obsequium, et corone regali proueniet bonorum excellentior gloria meritorum. Scimus enim, nec diffiteri ualemus, quod quanto sacrosancte religionis cultus dignius in decorem uirtutum, meritorum prerogatiua substollitur, tanto amplius caritatis inimicus,  oppugnator iustitie, discordie fomes, uitiorum incentor, filius perditionis diabolus, a sacris ouium caulis excluditur. Nobis igitur, ut prediximus, qui gubernacula regni suscepimus, diligentius est attendendum ut grex Dominicus, claustrali discipline subiectus, sub nostra protectione ad meliora semper exsurgat, et pacis tranquillitate congaudeat; ne, si forte simplicium corda discordie uenenum inficiat, machina uirtutum tota succumbat, et dum honestorum morum gratiam deuenustet, eorum ministerium promat apud Christiane fidei professores. Proinde, quoniam abbas Sancti Thome de Paraclito et eiusdem ecclesie fratres, et coloni nostri, pro quadam piscatione, que Clone appellatur, quam utique  suam esse dicebant, erant discordes, ad  nostram presentiam conuenerunt, et utraque pars querelam suam acriter deposuerunt. Nostri siquidem dicebant, se non mediocrem passos esse iniuriam, quod  predicti fratres pisces, quos ceperant, ui cum rapina sustulerant. Econtra fratres dicebant, quoniam eosdem pisces iure possederant, affirmantes, quod aqua, ex qua extracti fuerant, ad ius ecclesie pertinebat. Quia igitur huius rei plenam non poteramus habere notitiam, eorum uolentes dirimere litem, cancellarium nostrum A  Sancti Lucii prepositum, et fratrem eius Ebbonem, cum Torberno fideli nostro, ad inquirendam ueritatem, a latere nostro transmisimus, et compositionem,  quam inter utrosque fecerunt, gratam  et illibatam in futurum existere, regia auctoritate precipimus.

Compositio autem talis est, si uoluerit uillicus noster, cum suis in eam aquam, quam fratres suo iuri uindicant, et quam ab archiepiscopo in cambitione terrarum habuerunt, piscari, licebit eis; ita tamen, quod de captura, que eis proueniat, fratres claustrales sortem, que unicuilibet continget, obtinebunt. Quod si claustrales in aquam, quam dicunt esse nostram, piscari uoluerint, hoc etiam eis, sine contradictione licebit: et nostri partem, que contingit alicui ex eis, similiter obtinebunt. A loco autem illo, qui Danice Yadehr uocatur, usque ad sepes, nec ipsi claustrales in nostram, nec nostri in  suam partem intrabunt, sine utriusque partis licentia. Quod ne ualeat obliuioni deleri, nominis nostri charactere et sigilli nostri impressione presentem paginam fecimus communiri: testium nominibus, qui adfuerunt, subtus adnotatis: dominus A. cancellarius et Ebbo frater eius. Nicolaus prepositus. Torbernus fidelis noster. Thurgotus sacerdos de Stro. Swnne de Wlueroth. Awti uillicus de Ramlose, et plures alii.



XIu. [circa 1196.] Institutio domini abbatis Wilhelmi super anniuersaria die eius, quomodo sit agenda post obitum eius.

Sicut in consiliis dandis rebusque tractandis,  prauorum hominum semper est precauenda et reprimenda peruersitas, sic, illis datis, rebusque dispositis, approbandum est et obseruandum, quidquid cum iustitia maiorum disponit auctoritas. Neque enim melius peccatorum cornua confringentur, quam si ea, que seniores cum beneuolentia et reuerentia Dei statuerint, integritatis libertate congaudeant, et perpetuitatis radice firmentur. Ego igitur Wilhelmus Dei gratia dictus abbas Beati Thome de Paraclito, ad omnium uolo uenire notitiam, quod corde tractaui, et opere deuotus expleui. Cernens enim quod a quiete et contemplationis nonnunquam degustata dulcedine me frequentius separat cure pastoralis officium, et secularibus me cogit interesse negotiis, studiis spiritualibus intermissis,  dignum duxi aliquod mihi prouidere remedium,  quo me fraterna caritas, uite mee diebus excursis, obtineat precibus, angelorum interesse consortiis. Ut igitur singulis annis, obitus mei die, festiuum mihi per totum exsoluant officium, eodem obitus mei die marcam argenti ad plenam refectionem fratrum in pane triticeo, et piscibus et medone, in duabus ecclesiis, meo labore acquisitis, Tyereby uidelicet et Frithersloff, eisdem fratribus assignaui. Duodecim etiam pauperes eodem die in pane et cereuisia et carne, si tempus fuerit, uel piscibus sustentari debebunt. Quoadusque autem superuixero, idem apparatus in obitu domini mei abbatis Sancti Germani Parisiensis post cuius collectam semper patris mei Rodulphi, et matris mee Emeline memoria recoletur; et ambe collecte per  unum per Dominum finientur. Ne uero huius constitutionis nostre pagina aliqua calumnia possit uel astutia uiolari, assensu totius capituli, ad colla sacerdotum dependentibus stolis, excommunicationis sententiam fecimus in publico promulgari. Quicunque igitur hoc decretum infregerit, primo secundoue commonitus, si ex integro non satisfecerit, alienus fiat a corpore et sanguine Domini nostri Iesu Christi. Fiat, fiat. Amen.


     Decime episcopales in Crekom.
Pensio de decimis in Crekom uI, pund annone





Xu. Newlinghe.

 Cunctis Christi fidelibus, ad quos presens scriptum contigerit peruenire, GWNIL BOOSDOTHER, salutem in uirginis filio et caritatem.

Notum facio presentibus et futuris, quod recognosco me uiris religiosis canonicis Sancti Wilhelmi de Paraclito omnia bona mea in Newlinghe situata, uidelicet unam mansiolam cum totis sibi adiacentibus, uidelicet pratis, agris et siluis, nullis demptis, ob remedium et salutem animarum amantissimorum parentum meorum et mee, consensu et consilio meorum germanorum Petri Boosson et Agghe Boosson, integraliter condonasse et appropriasse perpetue possidenda. In cuius rei testimonium sigillum fratris mei dilecti Petri Boosson, una cum  sigillo Sigmundi Aggeson, presentibus est appensum.



APPENDIX AD S. WILHELMUM.





TESTAMENTUM ABSALONIS ARCHIEPISCOPI LUNDENSIS.






[PRAEFATIO.]

A celeberrimo doctissimoque uiro Otthone Sperlingio editum est hoc testamentum sub titulo: Testamentum domini Absolonis archiepiscopi Lundensis ex mss. optimis erutum et notis illustratum Otthonis  Sperlingii, U. I. D. consiliarii regii, et in academia equestri regia Hafniensi historiarum et eloquentie profess. publ. Hafnie, litteris Ioh. Iac. Bornheinrichii, anno MDCXCuI octonis. Manuscriptum quo usus est Sperlingius, possedit olim Haraldus Huitfeldius magnus ille uir, sua historia, quam munere cancellarii, quo functus est, maior atque illustrior, facultatemque edendi dedit celeberrimus Ioannes Laurentii, Andree uelleii pronepos. Exstabat olim manuscriptum chartaceum in bibliotheca publica Hauniensi in capsa Cypriani ord. 3 in-4o, quod in fatali incendio anni 1728 periit, exscriptum tamen adhuc superest in manuscriptorum Bartholinianorum tomo III uel D, congruitque cum editione Sperlingiana et quoad uerba et quoad syllabas. Sperlingianam integram editionem igitur excudi curauimus, retentis et dedicatione et doctissimi uiri eruditis notis, diffusioribus uberioribusque licet, ne cui utilia amputasse uideamur, et ut iis, qui Sperlingianum opus illibatum legere cupiunt, potestas detur. Ea, que adiicere uisum est nobis, uncis inclusa sunt, ut a Sperlingianis dignoscantur.





[EPISTOLA.]

Perillustri ac generosissimo domino, Dn. Ioanni RANTZOuIO, duci militie preclaro, briigadier alias dicto, et prefecto turmarum equestrium S. R. M. Danie Noruegie, etc., domino hereditario in Frydendal, Brammingen, Orslefcloster, Strande et Bistrup.; Mecenati meo nunquam non uenerando gratias, uota, salutem.

Quod tuum est, ad te merito, domine perillustris, redire debet: tuum sane fecisti, dum suasu tuo nunc edendum hoc qualecunque persuasisti; tuum quinetiam, quod sumptibus tuis et liberalitate summa hec prodire uolueris. Dudum est, quod fatigare prela desierunt, uel calescere, nisi necessariis quibusdam, que tempus ingerit et protrudit, non eruditio: et modo typographis distineri necessariis solis liceret, non tot nuge uel quisquilie quaquauersum orbi legende uenderentur. Mecenates sane pauci sunt, qui scribentes aut hortentur, aut subleuent; haud enim commentari, uel lucubrationibus indulgere, sumptusque pariter ferre, unius facile hominis esse uidemus. In te quod Mecenates plures reuixerint, Mecenas optime, haud mihi prefatiuncula hac sola dicendum ueniet; neque enim tam misere meritus es, ut in laudes tuas e carceribus, ad metas tam breuiculas effundi sit opus. Quidquid dicere potero, omnes iam norunt; te militaribus innutritum rebus, iisque spectatissimum, in litteris tamen ita desudare, ut nouo rursus exemplo tuo militiam litteris indigere doceas, qui illas artes tam feliciter coniunxisti. Habent hic igitur milites suum Mecenatem, habent etiam litterati suum, habent omnis ordinis ciues, qui uirtutibus student, quos, ut emergant iuuare, quantum potes, desideras non solum, sed ornatos et adiutos se plurimi testantur ac gloriantur. Idem est in domo tua, que non academia non uidetur esse, in quam nobilissimis liberis tuis ac nepotibus tot morum et eruditionis omnis magistros ac magistras confluere uoluisti, ut exercitum non minus domi quam foris habeas. Hinc est, quod nichil abs te exspectari possit, quam quod RANTZOuII ueteres, tui maiores, summis anhelarunt uotis et strenue prestiterunt, quorum gloriam uel nunc meritis equasti felicissime, uel superabis aliquando felicius. Deus te seruet tuosque, et cui tantas gratias debeam sciant tum uiui, tum posteri, meque


Tibi, domine perillustris


Humili cultu et obsequio deditum uiuere


Dabam Hafnie, a. d. 30 Iunii [Figure: [figura] 1Kb]


O. SPERLING.



Testamentum, quod pius Pater noster Absolon archiep. ante obitum suum confecit.

 Que presenti pagina continentur, ex testamento legauit et donauit  uenerabilis  dominus Absolon Lundensis Ecclesie archiepiscopus, Suecie primas, ad hoc uocatis et presentibus  domino Esberno, fratre suo, et  domino Gaufrido abbate de Sora,  et Tochone et Achone prepositis,  et magistro Iohanne  et Thordone capellano suo, Lundensis Ecclesie canonicis, et Anfrido presbytero, et Haquino  camerario suo, et Paulo et Simone  pueris suis, et Henrico  conuerso de Sora, totum uidelicet patrimonium suum, excepto  Fialensleue, quod fratri suo contulit, monasterio de Sora donauit.

Monasterio  de Aas in Hallandia uathby, cum omnibus attinentiis suis, excepto molendino donauit   et scotauit.

 Ad mensam canonicorum Lundensis Ecclesie  Esbiruth cum molendino in Rogen, et ceteris suis attinentiis syluis omnibus et terris donauit et scotauit.

Similiter  Saxulstorp in Ruma cum ecclesia et ceteris suis attinentiis eisdem  fratribus ad mensam donauit et scotauit.

 Ad candelas cereas  utriusque corone et ad cereum nocturnum  in monasterio Beati Laurentii  quatuor marcas argenti singulis annis de censu ciuitatis, qui uulgariter dicitur  Midsommers Gylde, dedit.

uenerabili domino Erico Nidrosiensi archipresuli,  propter iustitiam exsulanti, centum marcas argenti.

Martino Bergensi episcopo, quinquaginta marcas argenti.

 Nigello episcopo Staffengrensi, quinquaginta marcas argenti.

 Iuaro Hamarcopensi episcopo, quinquaginta marcas argenti.

 Nicolao Aslonensi episcopo,  ciffumargenteum,   et scutellas argenteas, quas idem episcopus ei quondam dederat, donauit.

 Dno regi ciffum argenteum  mirabiliter fabrefactum, quem Dn. Nidrosiensis ei quondam dederat, et uasculum aureum cum musco dedit.

 Dominus Suno ei tenebatur reddere CXXX marcas argenti, et illud debitum domino Petro Roschildensi episcopo et fratribus suis reliquit.

  Episcopo Roschildensi quinquaginta marcas argenti duabus minus concesserat ad emendum Alstofta, quas idem episcopo remisit, et ciffum argenteum, quem ei quondam dederat, donauit.

Fratri eius  domino cancellario ciffum argenteum, quem ei dominus Suno quondam dederat, legauit.

 Domino Esberno ciffum argenteum, quem  Hildebrand fecerat, et paruum ciffum, de quo pater eius potiones accipere solebat, et cuilibet filiorum suorum ciffos argenteos de maioribus ciffis dedit.

 Domino Alexandro ciffum argenteum de melioribus,  et loricas quas habebat,  et duobus filiis suis, duos ciffos argenteos modicos dedit.

  Domine Margarete duos ciffos  Roianorum idolorum.

 Canonicis de Paraclito ciffum argenteum  de plano opere, ponderantem circiter  decem marcas argenti.

Maiorem ciffum argenteum quem Sora habuit, capelle de Sora dedit,  ad calicem faciendum.

De scutellis suis argenteis iussit calices fieri in monasterio B. Laurentii fortes et sufficientes: quod uero his predictis de ciffis argenteis et scutellis superfuerit ad perficiendas  coronas in templo reseruari precepit.

 Dominus Alexander habuit  octo marcas auri et dimidiam ad opus  casule et coronarum,  ex quo auro magnam partem casule iam apponi feci.

Eschillus presbyter nonnullos aureos habet ad opus eorumdem reseruandos; argentum quod Liuthgerus ei tenebatur persoluere, totum pauperibus iussit erogari.

Dominus archidiaconus de argento, quod accepit pro decimis et a presbyteris et de argento, quod habet dominus Alexander, domino archiepiscopo Nidrosiensi, et episcopis predictum argentum persoluat, et quod residuum fuit, inter monasteria Scanie et Selandie fideliter distribui precepit.

Dominus Alexander autem argentum suum non habet, nisi quantum constari poterit ex septingentis marcis  denariorum Scaniensium ueteris monete,  et ex eodem argento precepit domino Alexandro, ut XuI marcas Sore mitteret quibusdam persoluendas.

Argentum, quod Hericus filius  Harine, et Sueno frater eius, et Conradus de Tumethorp ei tenetur persoluere, cuius debiti summam archidiaconus nouit, precepit reseruari.

Debitum, quo Bondo, filius Gamalielis, ei pro donatione exactionum tenebatur, heredibus ipsius Bondonis totum  pro anima sua remisit.

Herico Batti  cappam forratam  de pellibus marturum dedit.

Magistro Petro capellano archiepiscopi Nidrosiensis cappam forratam de  pellibus griseis dedit.

 Decano Lundensi  pallium marturum dedit.

Thordoni capellano suo  superpellicium cum pellicio de marturibus, et cappam  uario forratam  et iuppam uario forratam dedit.

Simoni minorem iuppam de griseo forratam: Petro Stamma griseum pallium quotidianum.

Marsilio Coco , coopertorium uulpinum dedit.

Petro  Stabulario equum, quem filius Biorn ei donauit, dedit.

Fratri eius Wlff loricam, quam  Esbernus Mule ei dedit, donauit.

 Haquino camerario suo equum dederat, quem Bondo ei dedit.

 Equum  brunei coloris Haquino Normanno dedit.

Nigrum equum, quem Sore habuit, eidem monasterio reliquit.

 Equum blaccatum domino archiepiscopo Nidrosiensi dari precepit.

 Eschillum Bathsuen libertate donauit.

Mulieres, quas  Nicolaus Stabbellarius de libertate in seruitutem suscepit, ubicunque reperiantur, cum filiis suis libertati donentur.

Mulierem acceptam de Biargaherred in Scania cum filiis suis libertate donauit.

 Saxoni clerico suo duas marcas argenti et dimidiam concessit, quos sibi donauit.

 Saxo debet duos libros, quos archiepiscopus ei concesserat, ad monasterium de Sora referre.

 Magistro Iohanni  biccarium argenti dedit.

 Magistro Walthero  pallium griseum, quo in Natiuitate Domini uestiebatur, dedit.

Annulos aureos quindecim cum lapidibus, et sedecimum sine lapide, monasterio B. Laurentii dedit ad  plenarium faciendum.

 Preposito Achoni minorem ciffum argenteum, quem Sore habuit, dedit.

Argentum, quod  apud Cluniacum habuit, dimidium eidem monasterio contulit, medietatem uero ad  Claram uallem transmitti precepit.

Ecclesie de  Wellinge tenebatur argentum  reddere, cuius summam archidiaconus nouit.

Ecclesie de Stangby tenebatur  mansum unum reddere, quem dedit pro manso in Kopingh, et iussit ut Ecclesia in Stangby habeat mansum in Kopingh, donec de episcopatu reddatur.

Prebende cuidam tenebatur dimidium mansum in Huphackre, et iussit ut in Arleff haberet dimidium mansum, donec de episcopatu reddatur.

Prebende Nicolai monialis dimidium mansum in Asmundathorp, et iussit ut in Nybyle haberet in parochia de Saxulstorp, donec soluetur de episcopatu.

 Magister Hugo proprium prebende sue habeat, donec de episcopatu persoluatur.

Archidiacono dedit pallium magnum  de Lekatt,  si sit ibi, et si ibi non sit, lectisternium forratum de marturibus ei donauit.

Iofrido Coco, duas cappas pluuiales, alteram forratam.

Precipue archidiacono precepit, ut campanam, quam facere proposuerat, consummaret.

Magistro Hugoni lectisternium uario forratum.

Nicolao  filio archidiaconi superpelliceum uario forratum.

 Eschillo presbytero cappam forratam, que est  in castro de Haffn.

Christianum Cocum, qui iniuste captus erat in seruitutem, libertate donauit.

Achoni magistro laterum , et Achoni Lapicide precepit ut archidiaconus benefaceret.

Pixidem argenteam cum reliquiis monasterio de Sora dedit.

Retribuat ei Dominus mercedem in uita eterna. Amen.





NOTAE AD PRAECEDENS TESTAMENTUM.


 Manuscriptum huius testamenti egregium mecum communicauit uir elegantissimus et antiquitatum nostrarum amantissimus Dn. Iohannes Laurentii, summi illius historici Andree uelleii pronepos, qui hoc manuscr. Haraldi Huitfeldii, opt. mem. historici manu nobilitatum nactus est, ex quo nunc illud hic editum uidetis.

In sumptibus ferendis ciuis eximius Hafniensis Dnus Georgius Mollengracht laudari meretur, qui, quamuis litteris doctioribus excultus non sit, eruditionem tamen amat et eruditis fauet. Eius ad exemplum si multi se compararent, non doctorum cogerentur scripta cum blattis et tineis luctari. Hec in illorum laudem, qui consilio, ope uel opera iuuarunt, prefari debui.

  uenerabilis. Hic titulus post Bede tempora, cui primo omnium datus fuit, ecclesiasticis placuit, sicque episcopos, imperatores et pape Romani compellare perrexerunt; archiepiscopos quoque imperatores et reges sic solebant, at pape in multis suis litteris reuerendissimos et sanctissimos dixerunt. Nec penes ecclesiasticos hic titulus solum resedit, sed et ad principes seculi liberales in clerum transiit; unde in litteris pape Gregorii Iu de Hamburgensi archiepiscopatu Ludouicus Pius imp. non solum uenerabilis princeps uocatur, in uerbis: Omnia uero a uenerabili principe ad hoc Deo dignum officium deputata, nostra etiam auctoritate pia eius uota firmamus; sed et missi imperatorem uenerabiles iisdem litteris audiunt, quamuis episcopi non essent;  sic enim legimus: uenerabiles Ratolfum siue uernoldum episcopos, nec non Geroldum comitem uel missum uenerabilem relata est confirmanda. Quin et mulieres et matrone pietate insignes titulum istum subinde meruerunt ab ipsis ecclesiasticis; apud Adamum Bremensem primo Ikia illa, que Ramsolam in uerdensi diecesi donauit, uenerabilis dicitur l. I, p. m. 22. Unde contigit, ut predium quod Ramsola dicitur, a quadam uenerabili matrona susceperit nomine Ikia. Deinde quoque, Emmam Ludgeri comitis uxorem ob eamdem munificentiam hoc titulo condecorauit l. II, p. m. 64: Benno dux Saxonum obiit, et Ludgerus frater eius, qui cum uxore  sua, uenerabili Emma, Bremensi Ecclesie plurima bona fecerunt. Hodie quemuis sacerdotem uenerabilem, uenerandum, reuerendum compellare decet.

 Dnus Absolon Lundensis. Meretur hic archiepiscopus ob multa preclare gesta, et decus, quod familie sue intulit, sepius commemorari. Adzeri Rygh filius, episcopus Roschildensis factus an. Chr. 1157, ad archiepiscopatum Lundensem ascendit an. Chr. 1178, uita tandem excessit A. C. 1201 die S. Benedicti, seu 21 Martii, ut indicat Arnoldus l. Iu, Chr. Slau., c. 18, ubi quoque uerba quedam exstant, que testamentum hoc Sore nuncupatum, innuunt, dum Sore circa finem dierum suorum molestia corporis tractum egrotasse scribit, et cum etatis annum septuagesimum tertium attigerit. Natus  fuit anno 1128, quod Huitfeldius obseruauit, ita ut episcopatum Roschildensem regere ceperit ab anno etatis XXX, et archiepiscopatum ab anno L; testamentum hoc suum anno 1200 condidit, uel serius etiam, circa finem dierum suorum egrotans, ut Arnoldus loquitur. Et dum canonicorum de Paraclito meminit, quibus legatum insigne reliquit, uidetur iam abbas illorum Wilhelmus, Absoloni tantopere dilectus, uitam commutasse, cum Absolon testamentum dictaret, et sine abbate canonicos fuisse, quod illis solis scribi curauerit, atque sic paulo ante uite finem 1201 hoc Testamentum conceptum esse dici debet; Willelmus enim abbas, et Absolon archiepiscopus eodem anno decesserunt, sed Wilhelmus prior.

 Testamentum fuisse nuncupatiuum ex ore archiepiscopi exceptum, indicant non ab archiepiscopo, sed ab altero de archiepiscopo scripta uerba, et sepius repetita, donauit et scotauit, non donaui et scotaui, unde quoque subscriptionibus et sigillis caret, testibus solum assistentibus undecim nominatis et perscriptis: que quoque confirmant, circa finem uite Absolonem sentientem uires deficere, et morbos urgere, hec dictasse et nuncupasse, cum, multa sint illic legata et donata, que nonnisi ultimo eius tempore dominio eius accesserant. Et quamuis testamenta reliqua ualere non possent in Dania, nisi rege confirmante, episcopos tamen et clericos, qui iuribus  ac moribus Danicis subiectos se non credebant, nisi quatenus uellent ipsi, aut leges prodessent, iuribus Romanis uixisse considerare debemus, ex quibus testandi ius liberum sibi sumpserunt, et ne possent a regibus testamenta eorum scripta facile subuerti, nuncupare malebant quam scribere. Andreas Sunonis successor Absolonis in archiepiscopatu Lundensi testamento quoque ultimam suam uoluntatem declarauit, prout Saxo in dedicatione sui operis historici docuit, quod an nuncupauerit an uero solemniter scripserit et obsignarit, dicere nequeo, quod illud nondum uiderim. Multe tamen alie donationes eiusdem archiepiscopi Andree scripto comprehense leguntur, quas per ualdemarum II regem confirmari curauit.

 Iam de nomine Absolonis quoque monebo, quo nunc omnibus notior est hic archiepiscopus quam suo. Certum enim est, eum Absolonis nomine ab initio, aut in Danica lingua non usum, sed clericos et ecclesiasticos, non intelligentes nominis Danici uim, ex Axel finxisse Absolonis, quasi, qui Danice Axel diceretur, Latine Absolon appellandus sit. Minima queque allusio nominis occasionem clericis quondam dedit Latina substituendi; sic enim ex Kield fecerunt Kilianum; ex Orm, Homerum, ita ut neminem hoc admirari uelim ex Axel factum esse Absolonem. Omnes maiores Absolonis Danicis, et huic genti consuetis ac receptis nominibus, appellati sunt: frater eius, Esbern; pater, Adzerus; auus, Skialmo; proauus, Tocko, primus Christianus  in hac familia; abauus Slago; solum Absolonem Hebraico nomine addito inter Danos succreuisse, credere nequaquam ulla ratio iubet. Axelii sane nomen inter Danica in hodiernum usque diem permanet, nichil est frequentius quam hoc nomen, preprimis inter nobiles uiros. Nec soli Absoloni hoc euenit, sed etiam aliis Axeliis, quos Latine scribentes Absolones uocarunt omnes. Exstant Christophori Bauari littere apud Huitfeldium an. 1443 date, ubi ille qui centies alias Oluff Axelson scriptus et recensitus fuit, senator regni maxime nobilis et celebris, unusque ex Axelii filiis , in historia Danica nominatissimis, ex quibus hodie domini Totth, quotquot sunt, cognominati  prodierunt, ille, inquam, Oluf Axelson in predictis litteris Latine conceptis diserte Olaus Absolonis scribitur, et tantumdem de aliis Absolonum nominibus in Dania sentiendum superest. Quin et ipse archiepiscopus credidit Axelii nomen ex Absolonis nomine detortum esse, cum ueteres hec opinio diu tenuerit, totam linguam Danicam uel ex Latina, uel ex Greca fluxisse, eoque nominum et uerborum origines referendas: quam opinionem etiam Saxo secutus, ipsum semper Absolonem uocauit, qui cum ipso uixit, et Axelii nomen in uulgo millies audiuit pronuntiari, sed et ipsius archiepiscopi epistole ad alios exarate, hoc nomen Absolonis ubique preferunt. His addatur inscriptio Asumensis Runica, Runicis litteris sculpta, que reperitur  in muro et porta templi, et est ab excell. Dn. Wormio p. m. in Monumentis descripta p. m. 171, ibi Absolon et Asbiornus Mule ut benefactores Ecclesie istius adnotati clare reperiuntur.


KRIST MARIu SuN HIALPI THEM ER KIRCKIu THINO GuTHI ABSILON ARKIBISKuP OK ASBIORN MULI.

Hoc est: Christe, Marie Fili, adiuua eos qui Ecclesie tue  benefaciunt Absiloni archiepiscopo et Asbiorno Mule.

Ubi quoque Absolon, non Axel dicitur; quorum omnium causa est, quod Absolonis et Axelii nomen unum idemque esse persuasi fuerint, et Axel ab Hebraico Absolon deriuatum ac contractum esse ab indoctis clericis didicissent, in quibus tamen  falsi fuerunt, siquidem Axel et Absolon toto celo differunt. Absolon, Pater pacis explicatur; Axel, est magnificus et magnus. Axeltorg etiamnum uocamus locum nundinarum spatiosissimum et frequentissimum; Axelhuss est aut domus magna, multisque communis, aut domus ab Axelio constructa: unde recte satis Huitfeldius in Chronico ad annum 1201 p. m. 67, edit. nouiss. de Absolone uerba faciens, Hafnie arcem eius tempore Axelhuss dictam fuisse scripsit: Hand stistte Risbenhaffns Slot oc By, med Amager Land til Rostilde Stifft. Et quare Axelii domus dicebatur hoc castellum? Non sane aliam ob causam, quam quod eius dominus ac conditor uulgo Axel uocatus sit, qui est Latinis Absolon factus. Nam anno 1168, cum episcopus Roschildensis esset,  hoc castellum contra piratas exedificauit, ab eoque tempore Axelhus dici cepit, donec Roschildensi Ecclesie totum illum locum transcripsit: qui post mortem eius, amplificatis finibus, et in oppidum paulo lautius exspatiantibus, Stegelburgi nomen imposuerunt arci, aut potius a Germanis et peregrinis illic exscendentibus quoties appellerent, nomen Stegelburgi acquisiuisse uidetur, ita ut ab indigenis Axelhuss, a peregrinis Stegelborg uocari perrexerit; sicque conciliantur facile diuersa illa nomina, a diuersis nationibus uni loco collata, quod sepe fit; que tamen Suaningium induxerunt in Chronologia Danica rem totam inuertere, dum p. m. 78 sic referre uoluit: Anno 1168 ad arcendos  finibus Selandie piratas exstructa est ab Absalone episcopo Roschildensi arx Hafniensis, olim Stegelburgum, postea Axelhusium uocata. Axelhus enim nomen precessit, Stegelburgi post additum reperimus. Sed Axeluold castellum in Ostro-Gothia a Canuto Porse duce Hallandle circa ann. 1326 conditum, non ab Axelio quodam aut Absolone nomen sortiri uideo, sed a silua ista ingenti, que castellum excepit; adeo ut Axeluold sit silua spatiosa, densa, longa, omnis generis arborum nutrix, qualem conspicuam uel uegrandem magnitudinem rerum cum uoce Axel augeri septentrionalibus dixi; ut sit Axel ueluti contractum ex Allsell: tam beatus, ut omnia subministrare possit sic Aarsell, qui diues est frugum et annone, illasque copiose procurare nouit;  uinsell, amicis stipatus et gratus omnibus; Seyersell, qui uictoriis beatus est, illasque parare potest egregie: explicatius illum uocamus Seyersalig, ut Lyctsalig, Germanis sluctselig, cui fortuna fauet: omnia ex unica uoce selge profluentia , quod est tradere, uendere; ita ut Sell et Salig dicatur ille, cui fortuna libenter tradit opes suas et liberaliter: sic Axell, cui fortuna in omnibus fauit, qui uere magnus est. Axelstada uilla ad Susam amnem in Selandia ex ea causa contracte Allsted hodiedum appellatur, non procul Ringstadio uersus occidentem sita: Saxo eius meminisse dignatus est. Hec cum non intelligerent clerici, Alex Danicum idem esse quod Absolon Latinum sibi et aliis persuaserunt. Et sic errare  contingit omnes illos, qui Danicam linguam ex Hebrea, Greca uel Latina deducunt, cum in nominibus propriis Dani ueteres nullam linguam respexerint nisi suam: et dum Danicam linguam ultimam esse crediderunt omnium, nec ex ea proficisci posse, que non in aliis linguis prius fuerunt, ualde se fefellerunt ita statuentes, cum etiam innumere supersint antiquitates, non exigui momenti, que ex nulla alia quam ex Danica lingua explicari poterunt.

Iam et alius error de hoc eodem Absalone archiepiscopo multorum animos sic obsedit, ut uix mihi spes relinquatur euelli aliquando posse. Absalonem enim cognomento non solum Huid, sed et totam  Huidiorum familiam in Dania hinc descendere putant, quod falsum est omnino. Cognomina enim, que tunc fuerunt in Dania nobilibus, uaga, nec perpetua uel hereditaria aut in familiam transeuntia deprehendimus fuisse, sed cum iis, qui cognomen acceperant, exstincta, neque ad posteritatem demissa. Hoc innumeros hactenus errare fecit in familiis nobilissimis constituendis, earumque origine deducenda. Falsum est preterea, Absaloni archiepiscopo unquam Huid aut Albi cognomen fuisse; nulla enim ueterum monumenta eius etatis hoc dixerunt, non Saxo, non Sueno Aggonis, non alia Chronica eius etate aut paulo post scripta. Recentiores quidam hanc opinionem fouere ceperunt, et controuersiam inde magnam facere, quasi totius Danice nobilitatis  salus periclitaretur, nisi protinus his fidem addiceremus nostram. Ego uero, dum quero quibus rationibus innitantur pro Huidiorum familia, nichil plane reperio, nisi illud, quod auum Absalonis Skialmonem Candidum, seu Huid, cognominatum fuisse legissent: hinc enim ita colligunt: si auus Huid fuit cognomine, etiam filii et nepotes, et pronepotes et abnepotes omnes Huidii erunt: quam ob causam nepos Skialmonis Absalon, Huid cognominandus erit.

Nego autem ego et pernego illud sequi, siquidem nondum cognomina fuerunt ulli familie per Daniam hereditaria. uerum satis est, et ex Saxone constat Skialmonem auum fuisse Absalonis, constat quin etiam Candidi cognomen Skialmoni datum:  at non ex familia illud cognomen ortum duxit, sed ex uulgo, causisque incidentibus, ideoque nec ad posteros eius descendere potuit, imo nec descendit, nec ullis monumentis quisquam mihi hoc probatum dabit. Contrarium elucet protinus ex hac ipsa familia Absalonis, ubi cognomina nulla cognominatum excedunt, aut ad eius familiam descendunt. Tocko pater Skialmonis cognomine non uno claruit, dictus est enim et Tryller, magus et Sfytter sagittarius, tam quod magie deditus fuerit, dum paganus fuit, et usquequo Christiane religioni nomen dedit, quippe qui primus scribatur in ea familia Christianus; quam quod arcu prestans fuerit, sed a Huidiorum cognomine multum ille abfuit. Filius Skialmonis Adzerus, pater Absalonis, suo cognomine sepius celebratur,  quod Ryg uel Rog fuit, hirsutus, non Huid [potius idem ac Rig, scilicet diues uel potens]. Frater Absalonis Esbernus, cognomine quoque suo gaudebat, Snare uocatus, quod expeditissimus esset et in consiliis, et in rebus gerendis. Esberni deinde filius Absalon, Belg cognominatus, quasi uentricosus et totus uenter; alter filius Esberni, Ioannes dictus, sed cognomine Marscalcus, ab officio, ni fallor, quod gessit; et tertius filius Nicolaus, rursus alio cognomine donatus Mule, scilicet, ita ut nemo eorum, nec Candidus, nec Albus, nec Huid appellatus sit: quibus iungi potest Nicolai Mule filius Esbernus, dictus Snerling; ita ut maiorum cognomina tunc nemo sumpserit, sed suo proprio quilibet gauisus sit, dum uixit: que, si quis ad familias trahere uoluerit,  ut hereditaria, ne ille multis erroribus et se, nosque omnes implicabit, quod hactenus quoque summis uiribus ausi conatique sunt plures, qui quoties cognomen aliquod emersisse aut legerunt aut saltem alludere ad hodierna nobilium familiarum cognomina posse iudicarunt, protinus exinde familiam arcessere aut exstruere totam uoluerunt. Sero sane cognomina, quibus familie hereditario hodie distinguuntur, in Danica nobilitate fuerunt recepta, et pene post alios omnes: nec ulterius quam a seculo XIu paucis Danorum hunc morem placuisse totas familias cognominibus hereditariis insigniendi deprehendimus, postquam Germanicos mores etiam hac in re imitari uoluerunt septentrionales. Istorum  uero, de quibus dixi, cognominum et illa tunc conditio fuit, ut non adsciscerentur ab iis, qui sic cognominabantur, sed ab aulicis et a uulgo imponerentur, ut coacti omnes ea de se dici audirent, quod plerumque ridiculi aliquid immistum haberent talia cognomina, ut Belg, Mule, etc.

Hinc istis cognominibus, de seipsis loquentes, non utebantur, que quoque causa est, quod Esberni nomen nudum, non addito cognomento Snare, in hoc testamento positum uideamus, nec Saxo in historia sua eo cognomine Esbernum ullibi produxerit, quod gratum non esse iam didicisset cognominibus istis traduci, siue ad laudem nimiam spectarent, inuidie nutricem, siue ad risum excitandum, cum uulgi sannis comedendos exponi uiros  illustres graue esset omnino. Haud eo tamen hec pertinent, de cognominibus nobilium hereditariis, que noua possunt dici, quasi Danica quoque nobilitas, et familie antiquissime ac honoribus cumulatissime, noue sint nec nisi a seculo XIu numerande, minime gentium; neque enim a cognominibus istis pendet nobilitas, sed a successione perpetua et longeua, quam nobilissimi homines ab antiquo conseruatam ad nos usque deduxerunt, que successio sub multis cognominibus familias antiquissimas nobis dedit. Antiquitus sufficiebat ad nobilitatem indicandam primi auctoris nomine posteros omnes descendentes appellasse, ut ab Ingo, Inglingos; a Skioldo, Skioldungos; a Folcone, Folckungos; a Carolo M., Carolingos; a Meroueo,  Merouingos; ab Immedingo, Immedingos; a Sturlo, Sturlungos, et innumeras alias antiquissime nobilitatis familias, haud alio cognomine ornatas. His appellationibus deinde cessantibus, cum nimis diffundere se uiderentur ista cognomina, et nobiles ac ignobiles pariter in eadem familia comprehendi et confundi; siquidem multi rami nobilium stemmatum haud in eadem nobilitate semper potuerunt gradum figere, quin ad incitas quasdam redigerentur, quod relique nobilitati, cui nichil tam proprium est quam splendor, non solum luctuosum, sed et dedecoris nimium habere uidebatur, esse inter suos, quos eo prolapsos uidere non cuperent: hinc ad patrum nomina nobiles ceperunt recurrere, iisque diu semet appellare, et nobilitatem suam conspicuam  reddere, ut Ericus Ottheson, Axelius Oluffson, Tycho Nielson, etc. Sed cum neque sic a uulgo tuti essent, aut satis distincti, quoniam uulgus semper nobilitatis insignibus sub et obrepit, ad ultimam hanc cognominandi rationem qua cognomina hereditaria familiis et stemmatibus reliquerunt, peruentum est, que aliquandiu nobiles egregie quidem distinxit, sed nunc quoque in uulgus ita patet, ut nisi sua luce prefulgeant nobiles dum uiuunt, uix a posteris discerni amplius ualeant nobiles et plebeii, et ad alia rursus remedia deueniendum sit, si posteritati sue nobiles dehinc consultum uolunt. Nihil igitur propter nomina uel cognomina decedit antiquitati familiarum nobilium que profecto Danis  sunt antiquissime, ita ut cum quauis gente certare possint, imo plurimas uincere, quod alio tempore mihi deducendum sumpsi, modo uires et facultates mihi suppetant. Siue sint igitur Urnii, siue Bannerii, siue Goii, siue Tottii, etc. omnes illas familias, infinite antiquitatis, supra quam credi potest, reperire licet fuisse, licet sero Urniorum aut Banneriorum, etc. cognomen assumpserint, in quibus reuera nulla nobilitas uersatur, cum nomina sepius, etiam ex leuissimis causis, mutentur, nobilitas postquam semel radices egit, uelut annosa quercus occulto euo crescens, non desinit quandiu spiritus est et medulla.

Nunc illud saltem demonstrare uolui, nec Huidiorum familiam ad Skialmonis Candidi proprie pertinere,  aut ita, ut ab ea descendat, nec diu esse nimis, quod Huidii cognomen hoc hereditarium sue familie fecerint. Eadem ratione sequitur, Saxonem grammaticum, qui cum Absalone archiepiscopo uixit, non censendum esse ad Langiorum familiam nobilissimam pertinere, quod alicubi cognomen Longi sortitus sit, iis enim temporibus cognomina non fuerunt hereditaria, aut familie; non inter nobiles, multo minus in uulgo.

 Dno Esberno fratre. Hic ille est, qui cognomen Snare tulit, quod suas res citissime expediret, eoque distinctus fuit ab aliis Esbernis. Fratrem maiorem fuisse Esbernum, tum conditio ipsius euincit qua proli procreande aliisque seculi studiis dicatus erat in aula, domi, foris, militieque; que sane  cure ad primogenitos filios spectabant, adeo ut sepe moneant nos historie, primogenito sine liberis e uita excedente, minorem fratrem ad seculum reuocatum, ordines ecclesiasticos ut deserere posset impetrasse, pro domo et familia sustentanda. Sic Hartungus et Adolphus fratres Schowenburgici; Hartungus regimini et militie destinatus erat, Adolphus ecclesiasticis; Hartungo tamen absumpto bellis quibus seruierat, ad Adolphum successio rediit, qui quoque monasteria relinquens, seculo matrimoniisque se mancipauit. Hoc itaque Esbernum etate Absalonem preuertisse primo docet, deinde Dambori Rugii oratio apud Saxonem, l. XIu, p. m. 296, diserte satis indicat, dum rationes suas exponit, cur  Absalonem potius quam Esbernum natu maiorem adhibere cupiat in pace petenda a rege Danie. Nec par industria, inquit, in fratre tuo pretereundo, quanquam natu prestet, usos nos esse constat. Tibi enim, loquitur Absaloni, auctoritatis prerogatiuam, honoris, non animi nec etatis priuilegia, sed dignitatis ornamenta conciliant. Hec Saxonis uerba, qui cum Esberno et Absolone uixit, a ueritate aliena esse nemo facile credet: repertus est tamen Martinus Petri abbas Soranus , qui in libello suo De Absalonis archiepiscopi genealogia Danice edito Hafnie an. Chr. 1589, tam in fronte libri quam postea p. 29, Absalonem et Esbernum, fratres gemellos uno partu exclusos contra Saxonem ausus fuit scribere et statuere,  anilibus quibusdam fabulis, quarum plenus est iste liber, innixus, quas tanto historico preferre non dubitauit, earumque mendacia tante luci, ipsique ueritati uim ut facerent, quantum in ipso fuit, passus est. Eiusmodi uero nugas haud opus est confutare, sed damnare: nullis enim rationibus docuit, cur Saxoni minus, sibi uero prefiscine credendum sit; nec ea que opponere conatus est plus possunt quam ultimus fluctus contra Marpesiam cautem. Fuit igitur Esbernus Adzeri filius natu-maior, ideo seculi rebus destinatus, alter Absalon, minor natu, et ecclesiasticis propterea regulis imbutus, prout tunc solebat obseruari in educandis filiis. Uxores Esberni huius duas fuisse docet nos manuscr. de iis qui Sore sepulti fuerunt, quibus nomina Hulmesfreth  et Ingeburg: dicit enim: Iuxta illos sepulte sunt due uxores Esberni Snare Hulmesfreth et Ingburg: inferius ante gradum sepulta est domina Gundil mater predicte Hulmesfreth. Monet autem idem manusc. hec corpora sita in parte australi a choro, in presbyterio S. Ioannis euangeliste, cum ossa Esberni Snare ante gradum presbyterii Absalonis iacerent, disiuncta sic ab uxorum ossibus longo spatio: quod non solet maritis et uxoribus usu uenire, quod coniungi ament uno sepulcro. Et sane coniuncta iacuerunt olim, sed ecclesia Sorana flammis et incendiis destructa an. Chr. 1247, translata sunt horum patronorum ossa an. Chr. 1285 in ecclesiam nouam maiorem, atque hoc pacto ab inuicem separata, tribus ecclesie noue locis rursus inhumata,  que prius coniunctim iacuerant; qua de re audiendus est auctor eiusdem manusc. loco notabili et egregio. Istorum tamen omnium ossa  cum multis aliis, quorum nomina in libro uite scripta sunt, translata fuerunt de antiqua ecclesia per dominum abbatem Nicolaum tertium in ecclesiam maiorem, et reposita in tribus locis, uidelicet, pars quedam in presbyterio summi altaris ad dextram domini Absalonis archiepiscopi, ut iam patuit; pars altera in presbyterio Beati Ioannis euangeliste, ubi uxores domini Esberni Snare locum suum ab illo tempore receperunt cum Gunilda; et pars tertia in presbyterio B. Ioannis Baptiste anno Domini millesimo  ducentesimo octogesimo quinto, in crastino commemorationis animarum. Cetera que de Esberno dici merentur, exstant apud Saxonem, unde peti hoc eiusque preclare gestis poterunt.

 Dno Gaufrido abbate. Prefuit Sorano monasterio hac dignitate ab ann. 1189 ad 1213 Anglus natione; multis enim ex Anglia monachis et ecclesiasticis usi sunt Dani, quandiu non tantam copiam clericorum regna ipsa Danica suppeditare poterant, hinc et predecessor Gaufredi, Simon, Anglus fuisse scribitur.

 Et Tochone et Achone. Ambo prepositi erant, sed Tocho Roschildensis Ecclesie, ut ex catalogo eorum, qui Sore sepulti fuerunt, manifestum euadit. Sic enim ibi uerba iacent: Ante ostium ecclesie  iacet dominus Tucho prepositus Roschildensis; erat enim ex benefactoribus Sorani monasterii: qui cum uixerit et adfuerit, quando Absolon testamentum suum nuncupauit, facile uidemus Saxonem prepositum, cuius littere aliquot meminerunt, circa ann. 1180 et 1184 apud Stephanium in Notis ad Saxonem edite, iam decessisse, et Tockoni preposito locum fecisse, ut successori suo in hoc officio. Nondum occurrit mihi, quando Saxo prepositus Roschildensis diem suum obierit, et Tocko successerit, sed aperte satis Stephanii sententia conuellitur, his indiciis, qui Saxonem grammaticum et historicum eumdem cum Saxone preposito Roschildensi fuisse, multis conatus est asserere in Proleg. ad Saxon. c. XI. Solum enim Saxonis prepositi nomen  non facit Saxonem grammaticum uel historicum nostrum prepositum. Plures fuere Saxones iisdem temporibus uiuentes, ex quibus nonnisi unus prepositus Roschildensis fuit, qui sane non fuit Saxo grammaticus, prout contendit Stephanius; mansit enim Saxo grammaticus Absalonis archiepiscopi clericus usque ad mortem ipsam archiepiscopi, et diu post etiam in uiuis fuit, ut aliquando clarius docebo; cum Saxo prepositus ante Absalonem uita exiisset, et Tockonem hunc, qui testamento Absalonis nuncupando cum aliis astitit, successorem accepisset prepositum Roschildensem. Constat igitur ex hoc Testamento quoque Saxonem grammaticum non fuisse prepositum Roschildensem; neque enim deficiunt alia plurima,  quibus hoc docere possem, nisi ab hoc loco aliena essent, et nimis diffundere nos oporteret, qui de Tockone preposito disquirendum sumpsimus, non de Saxone grammatico. uocatur hic prepositus Tocho et Tucho, ut audiuimus; sed cauendum est, ne illud cum Tychonis etiam nomine confundamus: sunt enim Danis diuersa nomina, Tocke et Tyge, nec Latinorum flexiones aut scriptiones peruerse sunt attendende, sed ipsa lingua Danica, que in nominibus suis exprimendis et distinguendis semper fuit et est accuratissima. Idem dicendum de Achonis nomine, quod hic Tockoni coniungitur: multis apud clericos Latinos uexatum est illud nomen iniuriis, nam aliis est Aggo, Ako et Hako et Hacho Haquinus aliaque preterea huius nominis detorta,  cum Danicum uerum nomen sit Aage, et Noruegicum Haagen, [Islandis autem Hakon.]

 Magistro Ioanne. uide inferius notam 67.

 Thordone capellano. Habebant archiepiscopi capellanos, notarios ac clericos suos, qui scribenda obseruabant in domo aut capella, hoc est, comitatu archiepiscopi. Capellanus erat totius cancellarie caput, instar cancellarii in aulis principum; quidquid enim cancellarii principibus prestabant, illud capellani archiepiscopis. Quid? quod capellani et archicapellani antiquiores sint in hoc munere quam cancellarii, et prius regum aulas ac episcoporum scribendi gratia per Germaniam obsederint, quod preter clericos initio fere nullus secularium scribere  didicisset. Sed postquam ex Romano iure et aula cancellarii nomen preualuit, capellani cepit etiam apud episcopos cessare. Sic qui Caroli M. temporibus archicapellani scribebantur, paulo post archicancellarii in hunc usque diem ceperunt appellari. At non existimet quis hunc Thordonem capellanum esse Thordonem Degn uulgo cognominatum, qui leges ualdemari II Iuthicas adnotationibus perbreuibus illustrauit: nec iuuat quod capellani quandoque Danis Degne uocati sint; nam primo non conuenit etas: Thordo capellanus Absalonis sub Canuto uI rege uixit; Thordo Degn sub ualdemaro II, et quidem sera etate, post promulgatam legem Iuthicam ann. Chr. 1240, quo Thordo capellanus uix pertingere potuit: deinde  quod Thordo capellanus Absalonis archiepiscopi fuerit Roschildensis, ut innuit Huitfeldii Chronicon p. m. 134; tertio quod Degn uel diaconus et capellanus haud idem fuerit; Degn enim et diaconus archiepiscopi ad cancellarie negotia admoueri non solebat, sed in Ecclesie officiis archiepiscopum iuuando aderat; capellanus uero in capella archiepiscopi, ut in comitatu principis cancellarius uiuebat, et scribenda regens et scripta.

 Camerario suo. Etiam illud nomen episcopi a secularibus mutuati sunt.

 Pueris suis. Hi pueri, pueri non fuerunt, sed obtinuit ista loquendi formula de ministris alicuius aulicis iunioribus et florentissime etatis. Anglis dicebantur communi nomine Thegni, siue etatis  grauis essent, siue uegete, dignissimis officiis admoti, uel inferioribus: a ueteri uerbo Danico et Saxonico tienne, deenen, in usum diuturnum deducti; olim apud paganos et initio Christianismi uox satis nota Danis, qui nichil frequentius in ore habebant, quam Herda Gudan Thiagn, id est Ecclesie Dei minister uel seruus. Sed ab aula tandem penitus in Dania recessit uox, in Ecclesia retinent suos Degne, qui sunt subministri uelut Ecclesie: nec a Grecorum originem repetere debemus, quod faciunt plerique; sed a ueteri Thiagn factum est Degn, Thiagn autem a thionne, seruire. Quotquot igitur in aula regum et principum seruiebant, Thiagni et Thegni dicebantur, ex quibus iuuentute prima conspicuos  Latine loqui uolentes clerici, fecerunt Pueros, Germani Rnaben, Edelfnaben. Nec solum hic reperitur, sed in multis scriptoribus hoc sensu occurrunt pueri pro ministris et seruis non contemptissimis. Et Chronicon quidem Selandicum paruum, quod nuper edidit Arnas Magneus Islandus, ita de Canuto duce Slesuicensi, p. 17, loquitur: Quem cum pueri sequi uellent, prohibuit eos: at cum illi dicerent, turpe esse quod dux non solum sine pneris, sed etiam sine gladio incederet, etc. Pueri ergo non fuerunt illi, qui consilia dare poterant et duci suggerere. Sic quoque de Nicolao rege Danie, p. 19, habet: Cum uenisset prope Hetheby, dissuaserunt ei comites et pueri sui, ne introiret illuc. Sunt enim hi pueri his scriptoribus, quod olim Danis et septentrionalibus  Drenge, quos nouimus iuuenes robustos et nobiles fuisse, uirisque similes, quamuis hodie ad minorem etatem et uiliores solum nomen illud sit restrictum; hinc enim Drungarii milites apud Grecos Constantinopolitanos nomen retinuerunt, idemque fuerunt Drenge, et formula, goden Dreng, apud Danos, quod Rarle apud Suecos. In Anglicis scriptoribus uocantur Tyrones, hoc est, qui nondum milites facti erant, proximi uero ut fierent. Milites enim in aula dicebantur, qui ob officia et seruitia sua, que prestabant, beneficio aut feudo quodam erant donati. Hinc sepius occurrunt milites feudati; Tyrones autem et Pueri illi sunt nobiles, qui quidem seruiunt, sed feudum aliquod nondum impetrauerant, spe impetrandi uiuentes, seruientes et militantes.  Nobiles enim fuisse illos pueros, de quibus hic loquimur, nullum est dubium, quin et etatis iuste iuuenes, quia testamento tanti archiepiscopi ut testes adhibiti leguntur, quod non est puerorum minorennium aut uulgarium. Etiam ueteres Romani uoce pueri sic aliquando sunt usi: Plautus sepiuscule, Curcul., act. I, sc. I, u. 9, de Phedromo iuuene amoribus nocturnis indulgente, et eunte Quo uenus Cupidoque imperat suadetque Amor: Tute tibi puer es, inquit, lautus, luces cereum. In Mostellar., act. 4, sc. 2, Iu. 30, Theuropides senex alloquitur seruum et Phaniscum:

Heus, uos pueri, quid isthic agitis? quid istas edeis frangitis?
uarro in Eumenid.: uix uulgus confluit, non Furiarum,  sed puerorum et ancillarum. Rnechte und Magde, dicunt Germani. Ita puelle quoque dicebantur, que iam uxores erant, uel uidue. Horat. III, carm. 22:

. . . . . Laborantes utero puellas.
Ouidius, Fastor. II, iubet

. . . . . uiduas cessare puellas
Penelope ipsa dicitur puella, cum Ulyssi iam Telemacum dudum peperisset. Sceuola I. C. puellam uocat, que erat uidua, et post alteri nupta; Agellius, l. XII, c. 1, puellam uocat, que bis iam puerpera fuerat, ita ut puelle fuerint, quandiu iuuencule. Quidni quoque pueros appellare liceat, quandiu uiridis est iuuenta et , adeo ut pueri hoc loco sint, quos nostra lingua iunge Herren uel  Iunckeren uocare solemus; Scalcke ueteribus Danis dicti et Germanis proprie, quandiu uox illa in meliorem partem sumpta fuit, ita ut non simpliciter serui dicti sint tales pueri, sed Scalke nobiliorem seruitutem seruientes. Hinc in leg. Burgund. tit. 49, § 4: Ad pueros nostros, qui multam per pagos exigunt, iusseramus adduci: hi pueri Danis dicebantur Whytescalke, et Germanis, sicque in eadem lege titulus 76, incipit de Wittiscalcis: Pueros nostros, qui iudicia exsequuntur, quibusque multam iubemus exigere. Illo igitur nomine gaudebant isti pueri, qui sane pueri non erant, sed satis adulti, officio sibi mandato pares. Soli marescalci nomen uetus retinuerunt, atque quid primum fuerint uox ipsa docet, inter pueros nempe regis eos apparuisse,  donec tempus dignitatem illustrem magis reddidit, et ad hodiernum splendorem marescalcos euexit in aulis. In lege Salica tit. 14, leges: Si puer regis uel litus iugenuam feminam traxerit, hoc est, raptum commiserit, de uita componat, et in l. Rupuar., tit. 53, § 2: Si regius puer, uel ex tabulario, ad eum gradum ascenderit; Capitul. Caroli et Ludouic. impp. l. uI, c. 319, eadem ratione: Cuius uindicte reus sit puer ante dominum suum, qui uxorem domini sui adulterio uiolauerit. Ita quoque Gregorius Turon. Hist. l. III, t. u: Lorum sub collo positum ac sub mento ligatum, trahentibus ad se inuicem duobus pueris, suffocatus est, ex quibus quomodo pueri sint intelligendi satis percipimus; fuisse nimirum  iuuenes nobiliores ueteribus Danis et Germanis scalcos dictos. Sicque optime distingui poterunt uhitescalcki a Whytetheounes, qui occurrunt in legibus Athelstani regis c. 3, apud Bromtonum p. m. 841. Sunt enim Whytescalcki, ut audiuimus, ministri regis, qui multas exigunt; Whytetheownes uero serui pene, uel ut explicat lex seruus forisfactus, qui ob maleficium suum in seruitutem redactus fuit: neque etiam Whytethegnes legendum est, ut Bromtonus uoluit, quia Thegni nomen honoris est apud Anglos, sed Theounes relinquendum, quamuis et Thegni et Theounes ex eadem radice prouenerint, tienne, Danis; Dienen, Germanis.

 Henrico conuerso de Sora. In omnibus fere monasticis scriptis conuersorum fratrum fit mentio,  qui cum monachis una uixerint, nemo tamen quid sint, cur ita dicantur et distinguantur a reliquis, adnotauit; an sint illi, qui laici fratres, Lagbruder, hodie uocantur, an uero alii? Reperiuntur sane apud Carthusianos et Bernardinos, qui conuersi ideo ipsis dicuntur, quod mundum relinquant et monasteriis se tradant, conuersi ad meliora et tranquilliora a turbulentis seculi negotiis, patribus et fratribus istorum ordinum seruientes, habitu etiam et colore distincti a ceteris fratribus, quibus seruiunt, suntque, ut dixi, similes illis, qui in aliis cenobiis Lagenbruder appellantur. Nullis literis imbuti ad theologiam et sacra pertinentibus. Erat Sora eiusque cenobium Bernardinis fratribus et  patribus ab initio dicatum, hinc etiam conuersi leguntur inibi fuisse, et quia serui monachorum, etiam postponuntur pueris Absolonis.

 Fialensleue. Puto esse idem predium quod Fienneslof lille uocatur in catalogo manuscripto eorum, qui Sore sepulti sunt; ubi dicitur, Absalonem inde transtulisse ossa Dni Schelmonis Huide aui sui, et filii eius Tuchonis de Ecclesia Fiennesloflille in Ecclesiam nostram, id est Soronam, adeo ut predium illud Fialensleue seu Fienneslof uideatur fuisse paternum et hereditarium in Absalonis familia, ideoque fratri Esberno relictum. Supersunt adhuc ista predia, uocanturque Fienneslof magle et Fienneslof lille in Selandia non procul Sora. Magle enim significat maius in his oris, ut lille  paruum, iungiturque pluribus prediis, que se distinguere cupiunt ut Agli magle, Steen magle, etc. Sicque uidemus quid Roskildie Magle Kilde significet, fontem scilicet maiorem, cum quo ceteri comparati eiusdem loci, minores sunt; ob illos enim fontes ibi scaturientes Roskildie nomen emersit, maioribus et minoribus fontibus celebre, adeo ut que hactenus etymologia placuit, quasi Magle Kilde, sit fons Magdalene, ex corrupto fonte petita sit, ab iis, qui quid magle Danis antiquis sit non intellexerunt.

 Monasterio de Aas. Aas monasterium situm in Hallandia, ab Eskillo archiepiscopo Lundensi fundatum legitur, et a ualdemaro episcopo Slesuicensi dotatum. Eskillus sedit ab anno 1138 ad 1178.  Coniicio illud fundatum esse circa ann. 1165, et Soranos monachos primam illuc coloniam deduxisse dicto anno, secundam quoque Soranos anno 1195 delegasse, sicque legendum apud Huitfeldium p. m. 148. Siden sente Sorge een Suerm Munke fra sig til Aasz i Halland Aar 1165 . Nam p. 162, ann. 1195 secundo Soranos monachos ad Aas monasterium concessisse monet. Aar 1195 sende Soree Kloster atter een Suerm Muncke af S. Bernhardi Orden til Aasz Kloster udi Halland. Hec causa fuit Absaloni, cur Aasensi monasterio benefaceret, et legata precipua relinqueret, quod ueluti mater esset Sorana Ecclesia, et per illam Aasense cenobium incrementa sumpsisset. Ab hoc cenobio tritum illud in his regnis Hallands Aasz exstitit;  etiam extra Hallandiam plura loca sic denominata memini.

 Donauit et scotauit. Hic uides uerbum Danicum skisde Latina lingua donatum esse. Sepius enim reperitur in antiquis scriptoribus. Est autem Scotare et skisde, idem quod tradere, et in alterius potestatem et dominium rem transferre: patet hoc ex litteris Christierni episcopi Ripensis circa ann. 1298 datis apud Huitfeldium, ubi dicit, se contulisse et scotasse, et sub reali possessione tradidisse bona iure perpetuo possidenda. Unde uero hec traditio, Scotatio et scotare, tradere dici ceperit, explicandum est: non enim est nullius momenti, sed antiquos tradendi ritus apud septentrionales et Germanos, imo apud Celtas omnes, complectitur. Celte enim, quia  scriptioni ac litteris non studebant, sed hanc a se semper alienissimam esse oportere iudicarunt, contractus tamen, ut firmi essent et bone fidei, semper curarunt, eoque fine signa quedam loco scriptionis adhibebant, que testarentur rite contractus impletos et perfectos esse, tradenda tradita, facienda facta esse, et promissa soluta. Inter hec signa erant stipule, unde stipulationes Romani iuris nomen retinuerunt, et stipulate manus dicebantur, que stipulam tradebant, queque recipiebant: stipulata manu promittere dicimus eos, quos optima fide prestare promissa credimus, manus iungentes, einander die hand darauf geben, quamuis hodie stipula absit, que quondam promittentibus adesse  debebat, si stipulata manu quid fecisse dici uellent, sic quoque festuce et exfestucationes. Fuerunt enim Romanis quoque tempora, quando sine scriptione ulla in rebus transactis uersati sunt, solis uerborum obligationibus et signis concomitantibus, ac memoriam rei geste tuentibus contenti. Ita septentrionales quoque signis maxime obuiis, et quibuscunque in sinum aut gremium contrahentium coniectis, contractus implebant, siue stipule essent, siue uirgule et talee, uel terre pugillus, et cespes, uel claues, chirothece, uel alia; omnia enim huiusmodi, in gremium alicuius missa signa, erant contractus qui precesserat, et rite iam ad finem perductus erat, ideoque signis his in iudicio productis nulla fides denegari solebat aut poterat. Hoc illud  est, quod Dani uocarunt at skisde; et quamuis ritus illi perierint, in gremium coniiciendi, aliique ritus nunc obseruentur contrahentium, uox tamen illa antiqua mansit in hodiernum diem, rite enim ut contractus perficiatur, adhuc dicuntur contrahentes at skisde uel scotare. Skisd notum est esse gremium et sinum excipientis aliquid, Scoot, Germanis, Saxonibus et Belgis; Schoosz, superioribus Germanis; hinc skisde et scotare in gremium alicuius aliquid coniicere, contractus perficiendi causa; at skisde sit Darn, infantem suum gremio excipere: At skisde hannem Huus, Ager, og Eng: domum, agrum et prata alicui tradere in dominium. Saxones et Franci hunc ritum scotationis etiam alio uocabulo expresserunt, uocarunt enim lesowerpum,  quod tamen eodem redit cum scotatione; composita enim uox est Lisze, ueteri Danico uocabulo, et in usu hodierno manente, quo gremium significatur, et quidem gremium inferius ad aluum, que pars corporis apta nata est ad colligenda et excipienda omnia a sedentibus, ideoque a lese et lese nomen retinuit, quod in eum sinum colligantur omnia, scribiturque propterea et Laisum et Lesum. Iunctum uero werpum itidem Germanice originis uocabulum est, werpe, iacere, coniicere, een Werp et Worp, iactus, hinc werpum Latina flexione, et laiso werpum, iactus in gremium, et Skisde Danice, scotatio. Huc spectat totus titulus Legis Salice XLuIII apud Lindenbrogium, qui quoniam totam  rem explicat et notabilis est, afferri debet. Sunt autem eius uerba hec: Hoc conuenit obseruare, ut tunginus uel centenarius, mallum indicent, et scutum in ipso mallo habeant, et tres homines causas tres demandare debent in ipso mallo, et requiratur postea homo, qui ei non pertinet, et sic festucam in laisum iactet, et ipsi in cuius laisum festucam iactauerit, dicat uerbum de fortuna sua, quantum ei uoluerit dare. Loquitur hec lex de exfestucatione bonorum et fortunarum, quas quis alteri donare uult, heredem eum instituendo. Pergit igitur: Postea ipse, in cuius laisum festucam iactauerit, in casa ipsius manere, et hospites tres suscipere, et de facultate sua, quantum ei datur, in potestate sua habere debet, et postea ipse, cui creditum est, ista omnia cum testibus  collectis agere debet: postea aut ante regem, aut in mallo legitimo, illi cui fortunam suam deputauit reddere deberet, et accipiat postea festucam in mallo ipso ante duodecim menses, ipse quem heredem deputauit, in laisum suum iactet, et nec minus nec maius, nisi quantum ei creditum est. Et si contra hoc aliquid dicere uoluerit, debent tres testes iurati dicere, quod ibi fuissent in mallo, ubi tunginus uel centenarius indixerunt, et quod uidissent hominem illum, qui fortunam suam dedit in laisum illius, quem iam elegerat, festucam iactare, et nominare illum debent, qui fortunam suam in laisum electi iactauit, nec non et illum, in cuius laisum festucam iactauit, et heredem appellauit, similiter nominent. Et alteri tres testes iurati debent dicere, quod in casa  illius hominis, qui fortunam suam donauit, ille in cuius laisum festucam iactauit ibidem mansisset, et hospites tres uel amplius collegisset et pauisset, et ei ibidem gratias egissent, et in heudo suo pultes et testes collegissent. Ista omnia alii tres testes iurati dicere debent, quoniam id mallo legitimo, uel ante regem, ille qui accepit in laisum suum fortunam in mallo publico, hoc est, ante theada uel tunginum fortunam illam quem heredem appellauit, publice coram omnibus festucam in laisum ipsius iactasset, et hec omnia nouem testes debent affirmare. uidemus hic ritus omnes in scotationibus obseruari solitos, quando quis fortunarum suarum heredem aliquem eligere et instituere optabat. Sic quoque in aliis alienationibus locum habebat Skisde, et scotatio,  seu laisowerpum, ut in legatis, hoc loco, que quandiu in prediis et agris erant, additur, donauit et scotauit. Cetera bona mobilia dare et donare solum sine scotatione legitur Absalon noster. Formule quoque Marculfi de his laisowerpis loquuntur ut form. 43 de laisowerpo per manum regis, et in ipsa formula: Nobis per festucam uisus est lesowerpisse uel condonasse, et mox: Nobis uoluntario ordine uisus est leisowerpisse uel condonasse, hoc est, testes adfuerunt uidentes, quod in sinum regium festucam miserit, et donationem suam sic perfecerit, ita ut nichil potuerit esse firmius aut stabilius quam coram rege laisowerpire uel scotare, uel per manum regis: unde formule dicte initium tale est  Quidquid in presentia nostra agitur, uel per manum nostram uidetur esse transuulsum, uolumus et iubemus, ut maneat in posterum robustissimo iure firmissimum.

 Ad mensam canonicorum. Peculiares uille et predia ad sustentandos monachos olim et clericos, in monasteriis et collegiis destinare solebant, quoniam cenobite erant, ex communi mensa ac quadra uiuentes, ita ut ubicunque magnus numerus fratrum, eiusdem mense et conuictus degebant, multa quoque predia necesse esset seruire, isti numero alendo sufficientia. Hinc Taffelgutter apud Germanos, regum et principum mensis destinata bona. A Persis hic mos primo manasse creditur; illi enim alia predia mense, alia uestibus, alia  uenationibus dieasse leguntur.

 Esbiruth. Puto esse eamdem uillam, que uocatur Esperod: in qua circa annum 1329 adhuc archiepiscopus Carolus Lundensi capitulo curiam unam donauit, ut habet Chronicon episcopale Huitfeldii.

 Saxulstorp. Non frustra uidetur additum in Ruma, ut distinguatur scilicet ab alia ecclesia Saxeldorp, quam Isarnus archiepiscopus an. Chr. 1305 eidem capitulo Lundensi contulit: et diuerse Ecclesie eiusdem licet nominis esse debent, neque enim que iam semel donata acceperant, rursus donata potuerunt agnoscere fratres iili ac canonici.

 Fratribus. Hodie canonici fratres desierunt appellari.

  Utriusque corone. Intelligit lychnuchos et candelabra illa brachiis in coronam cincta et diffusa, atque in ecclesiis nostris suspendi solita, eorum fuisse duo in ecclesia Lundensi indicat, quibus ceram et cereos hoc legato procurat, et Danica ac Germanica lingua uocantur aut simpliciter Kroner, Kronerne i Kirken, aut ut clarius distinguantur a ceteris coronis, addi solet Liusekroner. Lieth-Kronen. Ex orichalco plerumque fusa uidens et ad maiorem ornatum ac splendorem etiam ex argento; quod quoque conatum esse Absalonem archiepiscopum in sua ecclesia audiemus infra.

 Monasterio B. Laurentii. Indicatur Lundense monasterium adiunctum ecclesie cathedrali; tota enim domus Lundensis, ecclesia cum monasterio  S. Laurentii martyri dicata fuit, nomenque eius preferebat; exstant ereoli nummi, qui passim effossi sunt, cum crate Laurentii, indicantes se prodiisse ex moneta episcopali Lundensi. Nouimus enim in Martyrologiis adnotatum esse, B. Laurentii martyrium peculiare et excogitatissimum fuisse, eumque crati impositum ignibus subiectis tostum iacuisse, hosque cruciatus adeo spretos a constanti et sancto uiro, ut mediis in flammis exclamauerit, iusseritque in alterum se latus uerti oportere, quod alterum iam satis tostum sibi uideretur. Ideo hi nummuli cum crate sunt.

 Quatuor marcas argenti. De marcis nunc nichil dicam, earum nomen Danicum esse, et ex septentrione primum ad omnes qui marcis uel usi  sunt uel hactenus utuntur peruenisse. Marca autem argenti est sedecim semunciarum pondus argenteum, nostra moneta octo unciales thaleros reddens: ita ut quatuor marce argenti faciant 32 unciales, et que sequuntur centum marce sunt 800 unciales thaleri, et quinquaginta, quadringenti. He sunt marce argenti, Mark Eslf; alie erant marce denariorum, Mark Penge, exstantque inter nostras marcas, marce denariorum Scaniensis monete, alie Selandensis, alie Iutensis. Scanienses denarii et marce, Absalonis huius temporibus, prepoliebant Selandicis altero tanto, et diu post etiam. Quatuor marce denariorum Scaniensium, octo uero marce denariorum Selandensium, requirebantur  ad unam marcam argenti conficiendam, ita ut uncialis thalerus apud Selandenses id temporis fuerit marca denariorum. Duo uero unciales apud Scanienses marcam denariorum Scaniensium reddebant. Et quia sedecim denarii faciunt marcam denariorum, uidemus quemlibet denarium Scaniensem argenteum ualuisse hodierne monete sex asses Lubecenses, atque sic equales fuisse denariis Romanis: denarios uero Selandicos ualuisse tres asses Lubecenses, seu quinarium Romanum. Hec tunc temporis erat magnitudo et pondus denariorum Scaniensium ac Selandensium. ualdemari I denarios non semel uidi, pondere dimidie drachme, uel trium assium Lubecensium singulos: at Scaniensis ponderis drachmales denarios nullos; unde  haud statim colligitur, eos illo pondere nunquam cusos fuisse, quod nusquam hodie exstent, uel in Germania, uel in Gallia, uel in Anglia, uel in Dania Sueciaue, Romanis licet saluis et superstitibus, et trium assium denariis uetustis passim in dictis regionibus occurrentibus. Ut nulla causa sit cur denarii drachmales horum populorum non etiam seruati essent. Et fateor hanc rationem ualde stringere contra denarios Scanienses et Slauicos; nam et hi eiusdem ponderis erant, ita ut quatuor marce Slauice facerent marcam argenti. Nouimus tamen ueteres denarios, in primis argenteos, conquisitos fuisse sedulo, quoties noui denarii cuderentur, et ad monetam edictis seueris propositis redire debuisse, ne nunc addam de argentariorum opificum  officinis, que argenteos nummos omnes, et quibus lucrum sperare possunt, conflant et disperdunt. Ab illis hominibus precipua nummorum calamitas fluit, illi nummos omnes absumunt alicuius frugi uel pretii, regesque cogunt ac principes tot monetas adulteriis fedare, cum his harpiis alias non possit occurri. Non auree messes ulle, non ulla Gargara aut montes auri uel argenti in nummos conclusi, ab istis lucripetis tuti erunt, uel sufficient. Sic, ut mihi mirum non uideatur, tam paucos nummulos ueterum Danicorum superesse, et qui supersunt, esse ex uilioribus, quod prestantiores dictorum argentariorum auaritia iamdudum inhians uncis manibus traxerit. Neque tamen existimet aliquis, cum marcas argenti et marcas denariorum,  hic legit, unum aliquem nummum cusum tunc temporis fuisse, qui marcam argenti et marce pondus in argento representaret: minime gentium. Supra denarios tunc nulli nummi cudebantur: cetera nomina nummorum pondus erant, nichilque preterea; sic denarii Scanienses sedecim marcam denariorum reddebant, denarii 64 marcam argenti: denarii Selandici 16 marcam denariorum constituebant, et denarii numero 128 marcam argenti, erat enim, ut dixi, Selandicus denarius Scaniensi dimidio minor. Ciuitates Hanseatice, Lubeca, Hamburgum, Wismaria et Luneburgum prime fuerunt, que marce nomine nummum produxerunt an. C. 1506, non ante. Que erat marca denariorum Lubecensium aut Slauicorum, non uero marca argenti;  sedecim enim asses Lubecenses tunc illum nummum etiam ingrediebantur, sed multo minores quam olim. Neque enim hec marca denariorum continebat nisi 32 asses hodiernos Lubecenses, ita ut denarii Lubecenses illo tempore fuerint duorum assium hodiernorum, sicque anno 1506 denarii recesserint ac defecerint duabus partibus ab antiquis. Hic nummus dicebatur Markstuck, quorum duodecim marcam argenti faciunt. Supersunt enim adhuc illi nummi, sed uix istos predones argentarios effugiunt, prime monete pre primis, quod illi secundis et tertiis sequentibus fuerint puriores. Ille enim ciuitates tunc marcam denariorum ad peculiarem statum redegerunt, et loco denariorum  scillingos sedecim marce denariorum tribuerunt, scillingo uero cuique denarios duodecim; unde postmodum sillingum fecerunt, ita, ut denarii 2304 schillingi uero 192 marcam denariorum effecerint, duodecimque marce denariorum unam marcam argenti. Hic erat status marce Lubecensis seculo priore, ad quem redacta fuit per dictas ciuitates, que propterea nummo huic inscribi curarunt: Status marce Lubicensis 1506. Recesserunt uero paulatim ipsi ab hoc statu, nullam aliam ob causam quam ueterem illam, argentariis istis argentum omne eripientibus, crescente luxu supellectilis cum diuitiis ciuium, donec ad dimidium marca etiam illa prolapsa sit, hodieque 24 marce denariorum, 384 scillingi, denarii uero 1608 Lubecensis  monete ad marcam argenti explendam requirantur.

 Midsommers Gilde. Midsommer tempus est medie estatis mense Iunio et circa festum S. Ioannis. Gylde est a Gielde, census quem soluere debent. Germani uocant eadem ratione die Gulten.

 Propter iustitiam exsulanti. Archiepiscopus ille Ericus dictus est Cecus, quod oculorum uitio laboraret; sponte sua exsulatum abiit in Daniam, nemine cogente, Suerro Magno rege Noruegie equas conditiones uolente, quas cum accipere nollent, nec archiepiscopus, nec episcopi, ut reges Danie et Suecie in eum concitarent cessabant, exsilio arrepto eo citius commotos iri reges sperantes. Hec causa est, cur legata archiepiscopo et episcopis  Noruegie Absalon hic nuncupet, quia tunc aderant omnes in Dania. Suerrus ab ann. 1178 regnum capessere cepit. Ericus archiepiscopus in Catalogo episcoporum Nidrosiensium electus ponitur ad ann. 1184. Mox a Huitfeldio Suerrus ad ann. 1195 mortuus scribitur: quod sane si uerum esset, omnis hec chronologia Testamenti Absalonis concideret, et ante annum 1195 nuncupatum fuisset, siquidem episcopi, Suerro mortuo, redierunt protinus in Noruegiam ad suas ecclesias. Illud igitur Huitfeldio imposuit historia quedam minus fida, quid pro quo que solet arripere. uerumtamen est hoc anno 1195 die sanctorum Petri et Pauli Suerrum publice primum coronatum ac proclamatum esse  regem Bergis, testante Chronico Noruegico p. m. 524, nisi quod perperam annum addiderint in margine 1194. Ipsa enim uerba: Om Buaren derefter, hoc est uictoriam Suerri contra Sigurdum Magni excipiente; uictoria sane illa anno 1194 Suerro obtigit, ergo uernum tempus, quod sequitur, est anni 1195, quo comitia coronationis sue Suerrus indixit ad diem Petri et Pauli. uerior igitur est sententia Chronici Noruegici, Suerrum obiisse ad a. C. 1202, uIII Idus Martii, Bergis; coronatum esse 1195 die Petri et Pauli, cepisse regnare 1178. Suerri temporibus ita constitutis, iam etiam de episcoporum temporibus ad hec Testamenti uerba elucidanda quedam afferamus. Dixi Ericum electum 1184, Oysteino archiepiscopo adhuc uiuente, quod ille  uiribus defectus muneri haud amplius superesse posset; mortuo deinde Oysteno circa an. Ch. 1186, durantibus adhuc seditionibus et partibus, electus mansit Ericus usque ad an. 1188, quando Roma pallium petiit et impetrauit. Sic constitutus archiepiscopus cepit Suerro se uariis modis opponere; que cum Suerrus ualde moderatus et mitis exciperet, hominemque sedare cuperet, ille tanquam oleo affuso flammas flammis addidit, et incendia incendiis, ita ut Suerro necessitas dictaret acrius contraire, et hec imperia circumscribere, que non ferens archiepiscopus, circa an. 1191 excessit, euasit, erupit in Daniam. Hec illa est iustitia, ob quam exsulare hic dicitur, et legatis archiepiscopi Absalonis non parum recreatus inuenitur. Ceteri tamen,  qui hic nominantur episcopi Noruegici, non cum archiepiscopo exsulatum iuerunt, sed post Suerrum coronatum 1195 aut 96 in Daniam quoque ad archiepiscopum perrexerunt, tantumque effecerunt suis inspirationibus, ut Canutus, rex Danie, exercitum contra Suerrum miserit in Noruegiam, qui uictor magnis calamitatibus Noruegiam attriuit, donec ad an. 1201 cesus adeo fuit a Suerro, ut respirare rursus non potuerit. Hec Chronicon Noruegicum docet, et addit p. 530, archiepiscopum et episcopos non rediisse ad sedes suas in Noruegiam ante an. 1203, Suerro mortuo, et Haquino eius filio regnante, ac cum episcopis transigente; sicque rursus euincitur Testamentum hoc Absalonis non nisi circa finem uite ipsius conceptum fuisse

  Nigello episcopo. Is an. 1190 Stauangriensem episcopatum sortitus erat, et 1196 cum Nicolao Aslensi Daniam petebat. Nield uocatus in Chronico Noruegico, sed in Catalogo episcoporum Stauangriensium apud Huitfeldium et male nomen se habet, et annus adiectus 1183, uocatur enim Nicolaus, qui est Niellus, Nigellus et Nialus, nomen Noruegis non ignotum; etiam in Chronico Noruegico erratum est, quando reditum eius p. 530 adducit, ubi Niefsz impressa habent pro Nield.

 Iuaro Hamarcopensi. Hinc discimus oppidum primarium Hammerensis dieceseos illa etate non Hammer, sed Hammerkisbing dictum fuisse, uulgus tamen, cui omnia uerba, si liceret, sunt monosyllaba  , Hammer potius uocarunt quam Hammerkisbing.

 Nicolao Aslonensi. Legendum Aslensi. Noruegis Opsle, hodie est Christiana, postquam Christianus Iu illam transposuit et nitidius edificari curauit, que ut diutissime floreat exopto, quoniam ciuitas mihi patria est, quam puer nondum biennis et ex uberibus adhuc pendens reliqui, nec postea uidere contigit. Nicolaus autem episcopus princeps facile tunc erat episcoporum, qui episcopatum susceperat anno 1190, et ceremoniis coronationis Suerri anno 1195 presidebat, Nicolaus Arneson in Chronico Noruegico appellatus; cui legatum unctius propterea contulit archiepiscopus, quod prudentia in rebus gerendis ceteris exercitatior esset  et acceptior, licet ultimo loco inter episcopos ponatur, quod post ceteros episcopatum adeptus esset.

 Ciffum argenteum. Ciffus hic pro scypho ponitur, Danice dicitur een Skaal proprie: cuius figura uasis qualis sit neminem nostrum latet, facilius tamen oculis quam calamo describitur. Alii enim scyphi in patere formam minus profundi, nec gibbo satis conspicuo intelliguntur; alii maiores et profundiores gibbosioresque, plerique rotundi et patentes; qua scilicet forma maxime differunt a ceteris poculis, que et sunt altiora, et minus patent scyphis. Grece originis est uocabulum et antiquitatis magne, Homero satis cognitum; quod ipsum, qui a Scythis factum esse scyphum et  deriuari crediderunt, satis confutat, inter quos Greci ipsi hallucinati sunt, et in primis Atheneus l. XI. Neque enim Scythe Homero aut Hesiodo noti aut dicti sunt, uero sunt, adeo ut Scythis ipsis antiquius nomen sit scyphi. Melius forte apud eumdem Atheneum diuinarunt, qui scyphum denominatum uoluerunt, quod plerumque scaphe figuram imitarentur: sed cum scaphia dicta sint ista uasa peculiariter, haud etiam isthuc scyphorum originem referre licet. Quin etiam scyphi scaphiis priores sunt, ut iam dixi, adeo ut originem antiquiora a serius accedentibus petere non possint. Eustathius mihi uidetur optime et a gibbo deduxisse; sunt enim scyphi  fere omnes , et gibbum insignem conuexum, qui concauo suo respondeat, preferunt pede humili addito, cui gibbus innititur. Homero est neutro genere, ut et Phedimo et Theocrito:

,
ut antiquitatem primi orbis elucere in scypho ligneo uideamus, eum nondum argenti aut auri, aut eris, aut stanni tanta copia suppeteret, sed lignea fere suppellex omnis sufficeret. Tibullus quoque saginum scyphum commemorauit l. I eleg. 10, u. 2. Ad formas uarias scyphorum pertinet Stesichori , poculum scypho simile, quod tam poculum quam scyphum refert; et apud Atheneum, que ouorum figuram representarunt quales scyphos  etiamnum hodie seruamus. Cur uero hic ciffi exstent non scyphi, ex pronuntiatione et scriptione diuersa manauit. Quidam enim sci pronuntiant ut zi et ci, sic scire. nescire emolliendo pronuntiamus, cum nimis uideatur per skire et neskire illud efferre. Interim Grecizant multa uerba; et more Grecorum exprimuntur, ut scyphus, Scythe, sceptici, que quoque Latinizant apud multos, ut cyphos et ciffos, et Cythas et Cepticos pronuntiari audiamus potius, ne dura sit nimis pronuntiatio, sed delicatior auribus illabatur, idque ad scriptionem etiam extenderunt, precipue in uerbo ciffus, ubi Grecum, f Latino gemino compensarunt quoque, nam et Grece dicitur Hesiodo:

.
 Hinc igitur ciffi in hoc Testamento scripti exstiterunt.

 Scutellas argenteas. Cicero scutelle uoce usus est, sed alia significatione quam huic loco conuenit; sumitur enim Ciceroni pro poculo, ex quo propinatur, III Tuscul. quest.: Eripiamus huic egritudinem, quo modo? collocemus in culcita plumea, psaltriam adducamus, hedrychum incendamus, demus scutellam dulcicule potionis, aliquid prouideamus et cibi. Delicatulo delicata maxime uerba dat, hinc illa scutella Ciceroni nata, et dulcicula. Nam ad cibos apponendos non scutellam requirit, sed uas aliud: differt ergo Ciceronis scutella ab his nostris. Scutella tamen Martialis usus est pro patina et paropside, qua cibi apponuntur, comparat enim eam  cum lancibus et gabatis, l. XI:

Sic implet gabatas paropsidesque,
Et leues scutulas cauasque lances.
quin et l. uIII:

Bessalem ad scutulam sexto peruenimus anno.
Patinas ergo significat scuto similes. Quin enim scutule et scutelle ex scuto descendant, nullum est dubium, adeo ut Cicero quoque l. II De nat. deor. scutulum dixerit pro paruulo scuto. Hodie scutule et scutelle pleraque sunt rotunde, olim oblonge ad scuti Romani formam, unde dicte sint. Sic aranee tela dicitur Plinio scutulata, l. XI, c. 23, ubi lacune oblonge in retibus apparent, non rotunde plane, ut uolunt aliqui. Quanta arte, dicit, celant pedicas,  scutulato rete grassantes. Prout enim in retibus uidemus lacunas internodiis suis distinctas, quas Germani et Dani Masken uocare solent, oblonga rotunditate sibi inuicem iunctas, sic scutulas retis et tele aranearum eleganter illas appellarunt: quin et scutulam corticis eadem ratione scripsit eximi arboribus idem Plinius l. XuII, c. 16, ubi insitionis artem elegantissimis uerbis describit: Amputatis omnibus ramis, ne succum auocent, nitidissima in parte, quoque precipua cernatur hilaritas, exempta scutula, ita ne descendat ultra ferrum, cortici imprimitur ex alia cortex parcum sui germinis mamma. Hoc igitur quod eximitur, qua forma eximi contingat, docet esse nimirum scutule formam aptissimam, non rotundam plane, sed oblongam. uox igitur rebus scuto  uulgari minoribus, eius tamen formam referentibus ab antiquis applicata, nam et scutulate uestes et equi dicuntur, talibus figuris reticulatis sparsi, pommelez uocarunt Francici, Apffelgraue Pferde Germani. Hinc quoque scutrum, uasis genus, quod instar scuti se porrigat, prout hodie lebetes multi precipue, quos Spulkessel uocamus, ad uitra et pocula emundanda aquam habentes, hi enim proprie scutra dici possunt, legiturque uox ea apud uarronem, et Plautum in Persa, act. I, sc. 3:

Bene ut in scutris concalcant, et calamum iniice. Unde constat ereum fuisse, ut igni admoueri potuerit, et scutiforme. Ut scutriscum eiusdem forme uasculum apud Catonem De re rust., c. 10. Hec omnia a scuto eiusque forma Romanis desumpta  sunt et in linguam introducta, licet ipsa uox scuti Greca sit, et a corium originem Latinis monstrauerit. Iam uero cum ista forma scutularum oblonga incommodior ceperit esse in patinis et patellis, ad rotundam formam redacte sunt, et nichilominus scutule perrexerunt uocari. Si enim ab initio ista forma rotunda patinis fuisset, non scutule, sed clypea dici meruissent, quod clypei essent rotundi, non oblongi uelut scuta. Optime uero patine nomen scutularum profunditatem exprimit, quod tote pateant, nulla fere profunditate gaudentes, plane et humiles, flach und plat, unde Francici patinas appellarunt des plats et scutulas des escuelles. Itali et Hispani quoque in suam linguam receperunt, ita ut Germanos etiam eam uocem retinere  uoluisse mirari non possim, qui Skottel et Belgice Schootel, in superiori Germania Schussel patinas appellant, uelut scutulas et scutellas orbes et quadras que nobis Telle et Tellerfen dicuntur, a telle scindere, uel quod lignee essent, ex ligno parate cultro, et in formam redacte, uel quod cibos in illis scindamus. Dani enim et septentrionales uix illam uocem Skottel admiserunt. Fuerunt tamen tempora quando in Islandicam aut ueterem Danicam nomen illud concessisse licet obseruare. Notus illis fuit Scutilsuein, et dictum legimus in aula eum qui omnem illam supellectilem sue custodie demandatam habuit. Hec autem pompa ministeriorum aulicorum circa tempora Olai Kirre regis Noruegie cum nouis  nominibus etiam ultimo septentrioni placuit. ueteres enim mores et nomina adhuc in Dania supersunt, ubi scutelle non nisi Fade dicuntur, quod cibum capiant, et Fadebur locus, ubi uasa talia seruantur, et Fadeburs Pige ancilla, que proma conda talium habebatur. Pomposius erat autem in comitatu ministros habere peculiares argento et auro prepositos, quos SSlf Poppe uocare solemus, aut qui fercula patinis allata regibus deseruiunt, Credentzer, uorschneider, Dugsuenne, ut Kertisueini uocabantur, qui cereos preferebant, et tenebant ad mensam sedentibus regibus. Tam late igitur se sparserunt scutelle, per omnes linguas, et ab hac origine nomen in usum fuit receptum.

 Dno regi. Hic regem precedunt archiepiscopus  et episcopi Noruegie, licet exsules.

 Mirabiliter fabrefactum, hoc est magna et mirabili arte, cui tunc aurifices non obiter studebant, preclara edentes opera. Cornu aureum, quod inter regum Danie stupendi operis est, has artes ueterum maxime commendat, est enim peculiare tam arte quam ingenio, cui uix simile reliquus orbis ab ea etate producere potest. Et quia Mexicanorum aurificia paganica scriptoribus laude dignissima passim recensentur, Mexicanos autem pariter ac septentrionales nostros e Scythia primum transiisse docemur, maiores nostros magni ingenii et solertie homines fuisse fateri necesse est, omnes reliquos facile superantes. Nam que hodie uulgares et inficeti ac paupertini ruricole in Noruegia plures, tam in  ebore, dente Rosmari, et lignis unico cultello prestant artificia, malo tacere quam antiquis his comparare.

 Dnus Suno. Erat filius Ebbonis filii Skialmonis Candidi, patruelis Absalonis, cui plures filii, Petrus Sunonis episcopus Roschildensis, et Andreas Sunonis, qui hic dicitur cancellarius, sed Saxoni Grammatico Epistolaris regius, quique Absaloni in archiepiscopatu successit. Mortuus est ille Suno Ebbonis a. C. 1186. Ebbo pater eius a Suenone Grathe prefectus Roschildie constitutus diem suum obiit an. 1150. Sensus autem uerborum est, Sunonem 130 marcas argenti Absaloni debuisse, quod debitum Petrus ac eius fratres heredes, Sunonis filii, Absaloni reddere tenebantur; sed nunc iis hoc  remisit, nec unquam posthac exigi uoluit, sunt unciales thaleri 1040 nostre monete.

 Episcopo Roschildensi. Est idem Petrus Sunonis, cuius patri Absalon archiepiscopus 130 marcas, ipsi Petro 48 concesserat, hoc est mutuo dederat. Absalon archiepiscopus Lundensis factus, episcopatum Roschildensem non dimisit statim, sed donec Petro huic Sunonis, patrui sui filio illum tradere posset, retinuit, usque ad annum 1192. Seditque usque ad annum 1214 postridie Simonis Iude mortuus. In eo autem errat Chrronicon episcopale, quod Huitfeldius edidit, dum eum ualdemari regis cancellarium dixit, sicque successerit necesse est fratri suo Andree in hoc officio, postquam is Lundensem archiepiscopatum  suscepit; sed de hac re nulla nos docent monumenta, quin et sequitur statim in iisdem uerbis alius error, quo Petrum fratris Absalonis filium, huis Broderssn hand uar, facere uoluerunt, cum fuerit Petrus Absaloni pronepos ex patruo Ebbone. Hec igitur notanda et emendanda.

 Dno cancellario. Hic est Andreas Sunonis frater Petri episcopi Roschildensis, qui tunc erat cancellarius regis Canuti, et epistolaris Saxoni, quod cancellarii nomen uulgare ipsi minus Latinum uideretur.

 Dno Esberno. An fratri Absalonis Esberno Snare? an alii Esberno ipsius Absalonis propinquo? forte fratri Petri et Andree Sunonis? Utrumque intelligi potest; sed alienum est Esbernum archiepiscopi  fratrem aliis remotioribus postponi, cuius legata preponi maxime debebant aliis propinquis. Nec Esbernum Snerling significari iudico, filium Nicolai Mule, filii Esberni Snare. uix enim eum natum Absalon uidit, aut si uidit, filios eius uidere non potuit, quos hic adducit. Necesse est igitur alius Esbernus hic indigitetur, sed quinam reuera sit, minime liquet; ex Sunonis prosapia esse cum Petro et Andrea, qui proxime precesserunt in hoc Testamento, non uidetur absimile. Infra nominatur Esbernus Mule, qui loricam Absaloni dederit, quem Absalon rursus legauit Ulfo fratri Petri Stabularii sui. Hunc ego Esbiornum esse puto, qui hoc loco significatur, quique occurrit cum Absalone ipso memoratus in Lapide Aasumensi Scanie, apud Wormium p. m. 171.  Nam quod eum filium Nicolai Mule faciunt, ego quidem non assentior; cum iam dixerim Esbernum Nicolai Mule filium nec cognomen illud gestasse, nec eius etatis fuisse cum Absalon moreretur, ut cum eo stare ac res gessisse dici potuerit, quod et ipsum Saxum uidetur testari, ubi coniunguntur Absalon archiepiscopus, et Asbiorn Mule, quasi pares etate. Nam Nicolai Mule filius dictus est Esbiorn Snerling, pro quo Suerting legit Wormius ex genealogia Martini Petreii. Siue igitur Snerling siue Suerting cognominatus fuit ille Esbernus Nicolai Mule filius, non est omnino ille Esbernus, qui in Testamento Absalonis hic, et in Lapide Aasumensi Mule cognomen tenuit, sed alius Esbernus etate maior, et par Absaloni, patrui forte Sunonis uel  Ebbonis uel Tockonis filius. Multi sane Esberni in Absalonis familia memorantur, nullus uero conuenit Absalonis etati, preterquam frater eius Esbernus Snare, et qui hic nominatur Esbernus Mule, quem etiam Nicolao Mule maiorem existimo, et etate precessisse. Mihi quidem uidetur nil obstare, quominus Esbernus frater Absalonis intelligi potest. Esbernus Mule etiam infra non uocatur Dominus, quo nomine Esbernus hic tamen gaudet.

 Hildebrand fecerat. Moris hoc fuit ueteribus ab artifice etiam dona commendare et estimatiora censere. Sic apud Plinium l. XXXIII, c. 11, L. Crassum scyphos Mentoris artificis manu celatos sestertiis centum habuisse scribit. Sic Martialis, lib. uI,  ep. 92:

Celatus tibi cum sit, Ammiane.
Serpens in patera Myronis arte;
et l. III, ep. 35:

. . . . . quem tenebat
Artis Phidiace toreama clarum
Pisces adspicis; adde aquam, natabunt.
Sed omnium optime uirgilius Eclog. 3:

. . . . . . . pocula ponam
Fagina, celatum diuini opus Alcimedontis:
Lenta quibus torno facili superaddita uitis,
Diffusos hedera uestit pallente corymbos.
In medio duo signa, Conon: et quis fuit alter?
Descripsit radio totum qui gentibus orbem,
Tempora que messor, que curuus arator haberet.
 Necdum illis labra admoui, sed condita seruo.
DA. Et nobis idem Alcimedon duo pocula fecit,
Et molli circum est ansas amplexus acantho:
Orpheaque in medio posuit, siluasque sequentes.
Eadem ratione septentrionales suos artifices habebant eximios, inter quos Hildebrand non postremus fuit, qui scyphum istum argenteum arte sua commendatissimum reddidit, quem Absalon Esberno donauit.

 Dno Alexandro. Hic Alexander nepos fuit Absalonis ex sorore Ingefrith, ut didici ex illorum catalogo manuscr. qui Sore sepulti sunt: ibi enim dicitur sepultus iuxta introitum chori dominus Alexander nepos Dn. Absalonis archiepiscopi ex sorore Ingifrith, et in Genealogia Absalonis manuscr. que  penes me est, idem habetur his uerbis: Insuper supradictus dominus Ascerus Ryg genuit filiam Ingifrid, ex qua Alexander, a quo Absalon, Alexander et Nicolaus. Hec Genealogia Absalonis ad illustrandum hoc Absalonis Testamentum unice facit, debueratque iuxta edi, sed parco sumptibus, quos nemo suppeditat, ideoque in alia tempora cum locupletior ero, hec et alia seruare premereque necesse est.

 Et loricas quas habebat. Absalon scilicet archiepiscopus, et indicant Alexandrum sororis eius filium insignem militem fuisse, dignum cui tanta dona loricarum archiepiscopalium legarentur, erant enim tunc lorice auro contra, .

  Et duobus filiis suis. Genuit Alexander tres, Absalonem, Alexandrum, Nicolaum, ut ex obseruatione precedente constat. Aut igitur unus eorum post Testamentum factum accessit, aut ante Testamentum decesserat.

 Dne Margarete. In familia Dn. Absalonis multe sunt Margarete; nam Skialmo Candidus filiam habuit Margaretam, que ingressa est cenobium Roschildense; hec nimis est remota ab Absalone eiusque legatis. Habuit autem alteram quoque filiam Ceciliam, nuptam Petro Torst de Pedersburg, genuitque Ingerdam, que nuptum collocata uagno filiam inter ceteros progenuerunt Margaretam, ex qua uogn Gallen, et ex uogno rursus  Margareta, que uxor facta est Iuris Stigson, uiri celeberrimi. Hec igitur Margareta, Ingerde filia, uidetur indicari, cui legatum hoc Absalon reinquere uoluit, utpote pronepti eius ex amita Cecilia. Erat et Altera Margareta filia Sunonis filii Ebbonis, filii Skialmonis Candidi, ideoque proneptis et illa Absalonis ex patruo Ebbone, cui hoc legatum conuenire poterit: sorori utpote Andree archiepiscopi et Petri Roschildensis, quibus hic quoque legata scripta reperiuntur, fateorque me suffragium pro hac ultima Margareta ferre posse, quod uideam Absalonem in Sunonis familiam propensum maxime toto hoc Testamento ferri.

 Roianorum idolorum. Rugianorum ex insula Rugia hic indicantur: Nouimus enim ualdemarum  primum regem Rugios non solum deuicisse, sed et Christianos effecisse, atque Absalonem precipuum huius militie ducem exstitisse. Idolis autem istis suos Flamines, et ingentem familiam fuisse, uariique generis supellectilem auream et argenteam, manifestius est, quam ut hic prolixe repeti debent: sufficit scire, ex ista preda Absalonem hos scyphos seruasse, egregiosque fuisse, ut seruari mererentur.

 Canonicis de Paraclito. Indicantur Ebelholtenses canonici monasterii S. Thome, quorum abbas tunc fuit Wilhelmus, quem Parisiis Absalon euocatum per Saxonem prepositum Roschildensem non per Saxonem Grammaticum, isthic loci constituerat. uocatur hoc cenobium ad S. Paraclitum,  zum heiligen Geist; locus autem, ubi situm ac fundatum erat hoc cenobium, non procul Roschildis distabat, in insula Eschilds e dicta et dicebatur Estildtune: Insulam totam mari undique cinctam monuit auctor uite S. Wilhelmi abbatis, describitque, quod locus peramenus fuerit, pratis uirentibus et diuersis nemorum arboribus oblectans oculos animosque illic degentium. Huitfeldius ait ad ann. 1201 hanc insulam sitam fuisse prope Sielse p. m. 168, translatum deinde fuisse monasterium ann. 1238 ad Ebbelholt oppidulum, ubi ecclesia in honorem S. Thome edificata: sed cum Fridericiburgum a Friderico II rege strueretur, et oppidum et monasterium in proximo sita diruta fuerunt. Ante Wilhelmum abbatem sub priore regebantur hi canonici,  Wilhelmo uero accedente, et abbate constituto, S. Augustini Regulam susceperunt, secundum S. uictoris precepta, que Parisiis solent obseruari, sicque canonici Regulares facti uidentur, prius monachi ordinis S. Benedicti. Ab Eskillo archiepiscopo fundatum primo hoc quoque cenobium uideo, ideoque Eskilds e et Eskildstune imposita nomina. Quando tamen Eskillus hoc monasterium instituerit, non adnotatum reperio. Heruad monasterium in Scania condidit anno 1144, Esserum in Selandia ann. 1150; ex uoto enim tenebatur ad quinque erigenda: sed in manuscr. De exordio Cisterciensis ordinis, dist. 3., c. 25 que beneficio Arne Magnei nunc edita et excerpta legimus in Chronico Danorum anonymi, quod ille publici iuris fecit, diserte  dicitur, Eskillum, postquam archiepiscopus factus est ab anno 1138, illico reddendi uoti sui tempus adesse cognouisse. Nactus igitur opportunitatem, de remotis Galliarum partibus, ubi fontem religionis esse cognoueras, non solum quinque sed etiam plures spiritualis professionis conuentus euocare curauit. Sic paulo post: Et ut perfecte semetipsum redimeret, mensuramque bonam et supereffluentem piissime liberatrici sue, sicut promiserat, persolueret, quinque cenobiorum fundatione contentus esse noluit, sed alia atque alia tam de suo, quam de aliorum fidelium dono studuit edificare. Inter illa igitur Eskildstune in insula Eskilli quin ab ipso fuerit fundatum dubitari amplius nequit; adeo ut falsi sint  isti, qui Absalonem primum conditorem fuisse contendunt, exornauit enim ille, correxit et emendauit que subnata erant uitia, non fundamenta prima posuit. Et si uera est sententia Huitfeldii abbatem Wilhelmum decessisse ann. 1201, monasteriumque translatum esse ab Eskilli insula ad Ebbelholt, ann. 1238, prout credo uerum esse, nescio qua ratione uera esse possint, que ex codice quodam manuscr. Stephanius in prologo ad Saxonem c. XI commemorauit dicens: Obiit autem S. Wilhelmus XL anno postquam curam pastoralem suscepit, et sepultus in monasterio D. Thome in oppidulo Ebbelholt dicto anno 1202. Nam sane quidquid de oppidulo Ebbelholt esse queat, monasterium D. Thome nondum ibi fuit, cum Wilhelmus moreretur,  in quo sepeliri potuit, alias duo monasteria statuenda forent, unum in Eskildse, alterum in Ebbelholt, sub uno abbate, quod non conuenit. uidentur uerba ipsa legati etiam indicare, abbatem Wilhelmum ante Absalonem iam uitam finisse eodem anno 1201 quo Absalon; cum canonicis de Paraclito donatio fiat, haud uero abbati. Erat uero Wilhelmus Absaloni carissimus, quem sane non preteriisset, in uiuis adhuc si fuisset. [uide uitam S. Wilhelmi infra in hoc Tomo editam.]

 De plano opere. Nemo est, qui non sciat distinguere hec opera in argento, flecht Arbeit uocant Germani, cum nullis emblematibus argentum, aut sculpturis pictum uel uermiculum exhibet artifex: imaginata uasa medie etatis scriptores, pustulata  uetus Latium appellauit, gettiebene und uerhobene Arbeit, in figuras uarias elaborata.

 Decem marcas argenti. Cuius igitur ponderis scyphi fuerint obseruare licet: hic erat semunciarum 160 unciales thaleros 80 pretio equans.

 Ad calicem faciendum. Distincta sunt poculorum nomina, propter distinctas, quas ostendunt formas; scyphos Danis Skale uocari iam dictum est, estque patera cum pede humili, unde at dritkke Skaale formula remanet. Caucium et Caucia quorum in Codice Iustinianeo, et alibi quoque, mentio occurrit, Danis Kousken dicitur habetque figuram patere sine pede. Calices non adeo patent, sed profundius et angustius in pede conspicuo surgunt.  Quid Biccaria differant, infra dicetur. Calices autem ceperunt Christianis plerumque dici illa pocula uel , que in sacra cena solum usui erant, adeo ut Germanis et Danis religioni fuerit alio nomine poculum illud sanctum exprimere: Den ny Testamentis Kalf et nam er den Kelch. Latinis enim calicis uocabulum non ita restringitur, calices igitur fortes et sufficientes, qui in monasterio B. Laurentii, etiam ad sacros usus pertinent et altaria istius ecclesie ac monasterii. Calices igitur hodie in sacris considerari debent usibus, et quidem eucaristicis solis, sua forma distincta; uel etiam extra sacrum usum in communi uita, qui fuit antiquissimus. Hoc loco non nisi calix S. cene destinatus  ex argento elaborandus indicatur. Quando calicis nomen primum his sacris poculis dari ceperit, non potest latere, nimirum postquam Hieronymi uersio Latina sacrorum codicum cepit inualescere seculo u, ante enim quouis poculi nomine hec pocula Latine et Romane Ecclesie dicebantur; nam et scyphos, et calices, et cuppas promiscue uocabant. Tertulianus iam calicum meminit sacrorum cum Agno Dei in humeris Pastoris sculptorum I. De pudic., c. 7: Procedant ipse picture calicum uestrorum, si uel in illis perlucebit interpretatio pecudis illius, etc. et mox c. 10: At ego eius pastoris, quem in calice depingis Scripturam haurio, que non potest frangi. Sed non restrictus fuit usus sacre cene tunc ad nomen solum calicis, prout  postea, quando Hieronymus in Latinam linguam Scripta sacra transfuderat, tunc enim uerbis sacre Scripture loqui uidebantur, cum Hieronymo loquentes. Reperiuntur plura antiquis nomina poculorum, non solius calicis, si quis ueteres consulere ac colligere uelit. In Greco textu non est nisi ubique tam apud euangelistas quam apud sanctum Paulum, quod est poculum et uasculum, ex quo potum sumimus. Promiscua igitur principio nomina his sacris poculis, prout etiam promiscua horum poculorum materia in ecclesiis uigebat, uel lignea, uel testacea, uel uitrea, uel cornea, uel argentea, uel aurea, uel lapidea, et etiam gemma, tum uero etiam stannea, pro cuiusque ecclesie conditione et opibus. Ex lignis uariis in hodiernum usque diem pocula fabricari  frequens est in communi uita, olim fagina pre primis obuia sunt. Adeo ut , a ligno, calicis nomen emanasse uoluerint plurimi; sed in sacris his uenerandis ligna uino minus conuenire cito deprehenderunt, siquidem lignum aliquas particulas uini consecrati imbibere necesse fuit, quod nimis uidebatur. Ideoque licet ratio ipsa suadeat a ligneis abstinere et a cupreis, necessitas tamen ipsa aliquando etiam lignea pocula inter mysteria tanta iussit admitti, quod Zepherinus papa corrigere cupiens, neque necessitatem tantam aut inopiam occurrere posse iudicauit, quin uitreo saltem poculo administrare possent, qui argenteis aut lapideis carebant, cum uitra tunc temporis lignum pretio non multum superarent, sicque diuinos illos  haustus nitidius seruari ac porrigi posse. Nam quod pontifices nonnulli negare sibi sumpserint eo rem unquam deuenisse, ut ligneis poculis alicubi propinarentur sacra mysteria, hoc ego quidem simpliciter cum illis nolo statuere, neque enim res est incredibilis; exstant plurimi canones in hunc usum lignea pocula prohibentes.

Canon uI concilii Remensis diserte statuerat, ut nullus in ligneo uel uitreo calice missam cantare presumat, ex quo Gratianus suum attulit De consecratione dist. I, c. Ut calix. Triburiense concilium anno 895 habitum can. XuIII, sic habet: Statuimus ut deinceps nullus sacerdos sacrum mysterium corporis et sanguinis Iesu Christi Domini nostri in ligneis  uasculis ullo modo conficere presumat, ne unde placari debet, inde irascatur Deus. Bene satis, quod plane prohibuerint, nulla tanta necessitate incidente, que illos ad pocula lignea redigeret; at quod in communi usu lignea pocula frequentarentur, hinc in sacris etiam eorum usum primi antistites non damnarunt, sed ut rem liberi arbitrii semper habuerunt. Neque tamen Honorii Augustodunensis sententiam tueri uelim: Apostolos in ligneis calicibas missas celebrasse, l. I, De antiq. missar. ritu, c. 89; illud saltem, etiam in ligneis calicibus quondam celebratum esse ut obtineam, laboro, ut alias canones prohibentes edi non potuissent. Triburiense enim concilium reliquos calices, uitreos, corneos, uel lapideos nullo modo prohibet, sed ligneos solos. At  circa ann. 787 in Anglia, in concilio Calchutensi sub Adriano I papa habito cap. 10, uetuerunt Patres ne de cornu bouis calix aut patera fieret ad sacrificandum. uitrea pocula diutius Ecclesia retinuit, nam et sec. Iu et u adhuc de illis legimus. Exuperium Tolosanum uergente seculo Iu uiuentem in uitreis administrasse sacramentum monuit Hieronymus, ep. 4: Nihil illo ditius, qui corpus Christi canistro uimineo, sanguinem portat in uitro. De S. Cesario Arelatensi seculo u labente et finiente claro, Cyprianus eius uite scriptor retulit: Annon in uitro habetur sanguis Christi? Gregor. Turonensis l. De gloria Martyrum, c. 46, crystallini quoque calicis meminit, admirabili pulchritudine, quem diaconus in basilica S. Laurentii Leuite elabi manibus  siuerit ita ut confringeretur. Baronius in Notat. ad uII Idus Aug. a temporibus apostolorum uitreos calices in usu fuisse altaris meminit, de qua re mihi dubitandum aliquatenus foret, quod uitrea tunc temporis auri et gemmarum pretio non essent inferiora: inter oblata tamen dona tales calices etiam apostolos in ecclesiis uidisse, nec illis uti dedignatos esse, quid, queso, habet absurdi? Urbanum papam numero XuIII, qui sedit ab anno 224, omnia ministeria sacrata fecisse argentea, dicit idem concilium Triburiense supra laudatum, at non inde sequitur, omnes coactos esse ad argentea, siquidem necessitas etiam alia permiserit, et post Urbanum etiam aliis calicibus usi sint non argenteis. Nam stanneis calicibus uti etiam Innocentius Iu concessit in  regulis, quas prescripsit Nicosiensi episcopo et episcopis regni Cypri controuertentibus, circa ann. 1243.

Calices omnes sacri sacre cene non solum seruiebant, sed etiam ornatui ecclesie plurimi dicabantur, quos uel sedentiles ideo, uel pendentiles appellabant, quod uel sederent in altari eiusque cornibus, aut penderent ex catenulis: ut ex Anastasio Bibliothecario uidere licet aliquibus locis; nam in Leone Iu, sic: Obtulit etiam B. Petro apostolo calices de argento, qui sedent super circuitu altaris, numero 16, et mox: uerum etiam calicem pendentilem cum catenulis et delphinis. Ubi delphini sunt anse calicum. Hec etiam adnotauit deinde: Michel filius  Theophili Constantinopolitane urbis imperator ob amorem apostolorum, misit ad B. Petrum apostolum, etc., per manum Lazari monachi, etc., calicem similiter de auro et lapidibus circumdatum, resticulo pendente de gemmis albis pretiosis mire pulchritudinis decoratum, et parua cooperta ipsius calicis, sicut mos Grecorum est. His addam adhuc ex uita Leonis III: Fecit in basilica B. Pauli apostoli calices maiores fundatos ex argento purissimo ex ipsius apostoli donis, qui pendent in arcu numero 20, et alios qui pendent inter columnas maiores dextra leuaque 40, pensantes simul libras 267. Sic etiam in Paschalis I Historia: Fecit calices maiores ex argento pendentes numero 42, qui omnis simul pensant libras 281. Haud erant spernende magnitudinis hi calices, cum in  singulos sex libras, et quod excedit, argenti, computare liceret, 80 fere unciales thaleros, si monete nostre ratio ineatur, et si manupretium aurificum pariter estimari debet in semunciam 4 assium Lubecensium, transcendet pretium singulorum calicum ad 93 unciales thaleros. Ex his liquet alios calices fuisse sanctos, qui non nisi Eucaristie seruiebant, alii erant ministeriales, ex quibus populo ministrabatur; alii calices precipui, hoc est precipue magnitudinis et decoris, alii calices pendentiles, de quibus ante monui; his iungantur calices fundati, qui non sunt fusi et conflati, ut uoluerunt nonnulli, sed fundati ex fundo et donis Ecclesie. Sic etiam uestes de fundato dicuntur Anastasio de Ecclesie rebus et donis texta et sumpta. Illudque satis  explicauit in loco superius adducto, ubi calices maiores fundatos ex argento purissimo ex ipsius apostoli donis, hoc est ex donis, que apostolo S. Paulo a fidelibus Christianis donata fuerunt et oblata significauit, sicque uestes ex fundato quoque, ex fundo Ecclesie ipsius paratas, indicare uoluit. Hoc Anastasio est fundari, et ex fundato parari, quod multos hactenus torsit ueramque mentem Anastasii assequi non potuerunt. Erant preterea in antiqua Ecclesia calices baptismi. de quibus Anastasius in Innocentio I obtulit, ait, calices argenteos baptismi numero tres, pensantes singuli libras duas. In his calicibus baptismi consecrabantur lac et mel et uinum etiam commista, que nuper baptizatis prebebantur, et  ad calices ministeriales pertinebant, unde in tertio concilio Carthaginensi c. 24 dicitur: Primitie uero, seu lac et mel, quod uno die solemnissimo pro infantum mysterio solet offerri, quamuis in altari offeratur, habet propriam benedictionem, ut a sacramento corporis ac sanguinis Domini distinguatur. Hi ergo erant calices baptismi; erant etiam calices penitentie, de quibus idem Anastasius in Sixto III scribit, eosque uocat ibi ministerium ad sacrum baptismum uel penitentiam, quod penitentes conciliati Ecclesie ex his calicibus aqua benedicta aspergerentur. Calices quoque reticulatos nonnulli nobis ex Anastasio eodem suggesserunt, quos tamen ego nullos unquam fuisse censeo, nec in Anastasio illos reperiri. Locum enim ex Anastasio, quem producunt, et male legerunt  editores, et se ipsos edentes nec intelligere, nec explicare potuerunt; nemo enim hactenus, quid sit calix reticulatus aut esse debeat, ullo uerbo exposuit, neque hoc dixit ullibi Anastasius; uerba eius supra sunt adducta, que nichil aliud habent, quam Michelem Theophili imperatoris filium dona sua B. Petro apostolo Romam misisse, et inter alia calicem similiter de auro et lapidibus circumdatum, hoc est gemmis distinctum, reticulo pendente; sic legunt editi libri, sed facile uidemus legi oportere unica littera addita, resticulo pendente de gemmis albis pretiosis mire pulchritudinis decoratum. Erat enim hic calix ex pomposis, et pendentilibus, ut ante monui, sed loco catenularum, que ceteros calices pendentiles sequebantur, ut ex iis pendere possent,  hic resticulus unionibus pretiosissimis uestitus eodem fine additus erat, cum paruis coopertoriis ipsius calicis, adde etiam resticuli, ne pendens puluere et sordibus corrumperetur: illud igitur est calix resticulo pendente de gemmis albis pretiosis mire pulchritudinis decoratus. Sicque explodimus illos calices reticulatos, aut de reticulo pendentes, quod nichil sic dicatur aut inferatur.

Iam uero quod alii calices fuerint ansati, sine ansis alii, non opus est monere aut explicare. Nouimus omnes quid sint anse in urceis et poculis, et quod una ansa multi calices, binis ansis etiam permulti fabricentur; delphinos uocauit Anastasius ansas, ut supra dixi, quod elaboratiores in figuram delphinorum fingi iungique solerent: illud saltem  de calicibus, ansis duabus preditis, addere mihi lubet, eos semper in suo genere ponderosiores fuisse, quam non ansatos, et in craterum naturam transire potius, quam in classibus scyphorum aut calicum manere, qualis omnino fuit Caroli M. donantis S. Petro calicem maiorem, cum gemmis et ansis duabus pensantem libras 58. Tandem etiam meminit calicis tetragoni Anastasius in Leone III, quod forma uulgari calicum rotunda spreta, quadrangulari figura maiestuosiorem in oculis hominum fore crediderit, ideo addit, precipuum fuisse: Fecit beato Apostolo nutritori suo calicem aureum, precipuum, tetragonum. De calicibus imaginatis, deauratis, aureis, maioribus, minoribus nichil dico,  quod satis se ipsos explicent, de gemmeis et gemmatis forte monere opus est, confundi hec a scriptoribus sepenumero, cum gemmea pocula sint, et gemmei calices, ex una gemma, ut agathe, smaragdo, sapphiro, in calicis formam parati, uel si ex pluribus gemmis coagmentati unum corpus efficiant, uel si maxima pars calicis gemma sit continua, minor ex auro addita forte uisatur, ut pes forte calicis ex auro, uasculum ipsum totum gemmeum, uel labrum cum pede ex auro, reliquum corpus, gemma. Gemmati uero sunt, qui gemmis hinc inde distincti sunt, ita ut non aliter ac aurei calices et aurati differant gemmei et gemmati. Hec mihi de calicibus sacris ad hunc locum disserere uisum fuit, in qua re non diffiteor Andream du Saussay in Panoplia  sua sacerdotali l. uIII me iuuasse. Quod uero calicis eiusque nominis originem attinet, an Latina sit uel Greca, non admodum laborandum esse puto, cum ipsi ueteres ea de re dissentiant, et ad omnem usum, non pro potu solum exhibitos esse calices statuant. Qui enim a caldo et calido calicem deriuant, in eo coqui consueuisse ignibus admota declararunt, prout etiam Ouidius ita de calicibus sentit l. u. Fastor.

Stant calices, minor inde fabas, olus alter habebat,
Plerumque tamen, et frequentius pro uase potorio sumitur, eoque propendeo, ut a Greco calicem Romanis factum credam, non propter rotunditatem poculi, quasi , sed quod epotos calices uertigine quadam circum agitemus, priusquam ad  standum redigantur. Hec nobis dedit et hoc est capedunculas et minores calices, a igitur , , et . Tales autem Germanis adhuc supersunt inter pocula et eleganti ac proprio uocabulo uocantur Tumeler, quod se uertant in gyros amenos circum agitati, nec statione tamen excidant sua. Cur uero Latini calices potius dixerint, exinde est, quod sepius in transeat, ut hoc ipsum sepius legitur, uel Latini respexerint ad calices florum et , que quoque calicum figuram referunt. Aliud autem est aliud . Sed non indigent hoc loco ulteriori examine talia.

 Coronas in templo. Audiuimus superius duas  fuisse, nec fuerunt nimius ornatus, requirebat enim templum cathedrale etiam plures, siquidem minores etiam ecclesie cathedralibus hodie arcus et porticus omnes his coronis pensilibus exornant, adeo ut quedam etiam fuerint et sint trecentorum brachiorum, sed hic luxus Absalonis temporibus eorumque simplicitati nondum conueniebat; sufficiebat, eum ereas argenteas efficere posse, et hic unde sumi debeat argentum ad istas coronas perficiendas et ornandas auro commonstrat.

 Dn. Alexander. Sepius in hoc Testamento nominatus; est idem ille qui supra, nepos Absalonis ex sorore Ingefrida.

 Octo marcas auri. Octo marce cum dimidia  in auro, si Hungarice probitatis fuit, ut solebant ueteres obryzo maxime studere, efficiunt 1088 unciales thaleros nostre monete. Nec quisquam hinc concludere debet, ut casule aurum solidum insui solebat et applicari, ita coronas quoque auro solido exornatas fuisse. Auro induebatur argentum suis locis, quod sufficiebat, uocantque Germani egregio uocabulo zierguldt, hoc artificium.

 Ad opus casule. Prout hodie usurpatur, sacerdotum est uestitus altari seruientium. Francici uocant chasuble, Germani quoque retinent ex Latino, Rasel, Dani Meszhagel exprimunt, non parum ceteris elegantius, in missis enim celebrandis hanc uestem induunt, et fibulis in humero nectunt, quod est Hage Danis, hinc Meszhagel a forma et usu simul  nominata. Antequam adhibita fuit, apud Latinos seruuli illa utebantur, sicut Procopius indicat II. uandalicor. , , , . Huc respiciunt uerba Korolomanni et synodi habite anno 742, XI Kal. Maias, prout exstant l. u. Capit. Caroli et Ludouici imp. tit. II. Presbyteri uel diaconi non sagis laicorum more, sed casulis utantur ritu seruorum Dei. Ad seruos igitur casule pertinebant, quod cito superiicerentur, nec ullo labore indigerent amiciendi, nec in ullo obstarent expeditis esse uolentibus, nisi quod manus precluderent, que seruis nimis erant expedite, eaque de causa inuente creduntur.  Ut igitur sacerdotes suam quoque humilitatem ostenderent, se seruis similes esse, ad sacra casulam transire fecerunt, illam iniicientes, et hoc habitu seruos se Dei, et seruorum Dei profitentes. Sepius quoque forma eius mutata, dum in potestate ecclesiasticorum fuit, et multis nominibus confusa potius quam illustrata fuit: nam ad penulam et planetam plerique retulerunt; alii uestem sacerdotalem , uocare maluerunt; sacco similem uestem alii depinxerunt, ut Simon Thessalonicensis lib. De templo; apud Grecos enim aliter casula se habebat, quam apud Latinos. Effigiem eius Goarius in Scholiis ad Euchologium Grecorum produxit, et ex eo Andreas du Saussay in Panoplia sacerdotali p. m. 126., Sacco sane non absimile uestimentum,  undique clausum sine manicis, sub quo totum corpus cum brachiis latet, preterquam caput: descendit usque ad pedes, constrictius circa collum, ubi foramen, per quod caput mittitur, et saccus ille induitur. Adscriptum habet illa effigies, .

Longe alia apud Latinos casula deseruit, cuius effigiem ibidem quoque produxit ex codice quodam membraneo ueteri Liturgico Ecclesie Leodiensis, quem ante annos 650 scriptum affirmat, a sua etate computando, et S. Syluestro I pape tribuit, qua in re fidem meam non obstringo, sed penes auctorem esse sino. Habet illa casula multa cum nostris casulis hodiernis communia, anterius et posterius  dependens a scapulis, lateribus apertis et hiantibus, ut brachiorum et manuum usus sit in exporrigendo, quod in sacco et casula Grecorum dependente nequaquam fieri potuit, sed necesse fuit casulam eo usque anterius subleuare, et super brachia tenere, ut manus liberas haberet sacerdos; quod tandem casulam Grecorum aliquo modo similem reddit casule Latinorum, adeo ut uideamus Latinos sacerdotes a Grecis casulis uti didicisse, sed suo modo illas aptasse, ut commodiores essent ministrantibus et utentibus sacerdotibus: quod pulchre satis Dn. du Saussay ibidem demonstrat, dum in casula S. Syluestri explicanda pergit p. m. 128. Unde miror eum uestem Norberti archiepiscopi Magdeburgensis, qui anno 1134 sepultus ibidem, illi totus  inuolutus iacuit, casulam appellare uoluisse, cum nichil simile casule habuerit illa uestis, nec acta ex quibus quedam uerba producit, casulam appellarunt uestem illam peculiarem, sed ita describunt: uestis superior, que parte maxima superest, Punicei coloris serica erat, aureis filis florum uel rosarum instar intersparsa, que totum corpus Nb. cum brachiis ad plantas usque conuestiebat uestis: Sub hac Nb. transuerse manus ad modum crucis pectori superposite; uestis eadem obuoluta duabus argenteis acubus, superiore parte gemmeo opere exornatis, connectebatur. Nihil in illa ueste simile casule Latinorum, sed sacco uel casule Grecorum comparari potius poterit. Primus sane post Procopium, qui casule meminit, inter uestes, est Isidorus Hispalensis,  Origin. l XIX, c. 24. Scriptor seculi septimi ab a. C. 620 usque ad 636. Casula, inquit, uestis cucullata, dicta per diminutionem a casa, quod totum hominem tegat, quasi minor casa, unde et cuculla, quasi minor cella, sic et Greci planetas dictas uolunt, quia oris errantibus euagantur. Dum cucullatam uestem casulam uocauit, et totum corpus tegentem, Grece casule similiorem facit et sacco, de quo diximus, nec inter sacras uestes casulam refert, sed inter uulgares adhuc et paganicas. Quod miror, non deficiente occasione, dum de ueste sacerdotali in lege, c. 21, sigillatim tractauit, nec in eius libris de ecclesiasticis officiis, quidquam de clericorum uestimentis adduxit. Beda primus est, qui casulam inter uestes sacerdotales recensuit seculo  integro post Isidorum, utpote qui ab anno 725 scripsit. Is in Collectan. tit. De septem ordinib. sic ait: Septimum uestimentum est, quod casulam uocant, hanc Greci planetam dicunt, quia suprema omnium uestimentorum, et suo munimine alia tegit. Planetam quod Grecis dici et Isidorus innuit, et Beda posuit, haud quidem satis intelligo, nulla enim uox est apud ueteres Grecos, , que uestem significet, nec apud recentiores. In hoc igitur et Isidorus et Beda falsi fuisse dicendi sunt, cum nullibi apud Grecos id nomen uesti positum unquam fuerit. Planeta potius ex Latina origine deducenda, a plano et plane, quod plane tegat hominem, sicque conuenit casule, que quoque plane tegebat hominem,  ut ex figura Sancti Sampsonis apud Goarium percepimus, et ex uestimento Norberti archiepiscopi descripto. Quibus consentit Albertus Crantzius canonicus et lector Hamburgensis primarius, in lib. De instit. sacerdot. ad offic. Misse anno 1506 edito Rostochii. Casula suprema uestis sacerdotis est, et sic dicitur, quia in morem case cingit omnia que in sacerdote sunt. Eius autem figura dicitur esse orbicularis ut, dimissis manibus sacerdotis, ex equo undique dependeat. Recte omnino secundum illam figuram, quam Goarius depingi curauit et Grecis tribuit. Manibus eius subleuatis et exsertis extra casulam, necesse fuit sinum istum anteriorem et posteriorem in acumen quoddam defluere, latera nudari, et in brachiis ea casule gestari, que subleuata  fuerunt, per plicas et rugas retorta: que rursus, demissis manibus et reductis, latera tegebant, ac figuram orbicularem recipiebant, totumque hominem includebant et cingebant. Nec potuit nescire Crantzius, quid casula esset suo tempore, sacris iam a pueris innutritus et inter uestes sacras uersatissimus.

Nondum igitur casule ita fisse ad latera fuerunt, prout hodie commodior usus eas parari iussit, sed demissis manibus sacerdotis ad rotunditatem suam orbicularem decidentes redibant, sicque explicanda sunt Amalarii Fortunati episcopi Treuerensis l. II, De offic. ecclesiast., c. 19: Casula dupla est, post tergum, super humeros, et ante pectus. Scinditur enim casula uelut in duas partes, manibus subleuatis  et exsertis extra casulam, posteriorem scilicet et anteriorem, de qua figura sacerdotis in casula ministrantis loquitur Amalarius, manibus uero demissis et retractis, iste due partes consolidantur, et ex equo undique dependent, ut loquitur Crantzius. Philotheus episcopus Constantinopolitanus de demissa casula quoque loquitur in ordine instituendi diaconum, qui tom. uI Biblioth. SS. Patrum exstat. Ibi aliquot locis: Egreditur etiam retro sacerdos demissam portans casulam. Nec aliud quid dicit, quam casulam tunc dependere, manus et brachia intra se continentem, quibus alias subleuat, ut ex figura Goarii obseruare quoque licet. Inferius ita loquitur: Sacerdos aperiens sanctas portas, demissum Phelonium gestans, ubi Phelonium  penula uocatur, et est eadem cum casula, rursus subiungit: At sacerdos demisse phelonium gestans, et Euangelium ante pectus portans exit, et stat in medio templi, diacono ad dextram eius existente cum cereo ardente. Queri posset, quomodo Euangelium ante pectus gestare, et casulam nichilominus demissam habere potuerit, nam manibus etiam exsertis, nec subleuata casula Euangelium ante pectus tenens et apprimens ostendere poterat.

His ita de casula explicatis, quando uox illa ceperit inter paganos, ex Procopio seculi ui scriptore, aliquatenus constat, et mansisse inter uulgares uestes seculo uII adhuc ex Isidoro monstrauimus. Seculo  uIII ad sacras uestes et usus migrauerat, ut Beda docuit, nec ante quidquam de eius usu in sacris antiqui docuerunt, unde quecunque de casula S. Petri, et Pauli apostoli pontificii urgent, sua sponte protinus concidunt, nemo enim Petrum aut Paulum penulam gestasse negare cupiat, at casule uel nomen notum fuisse tunc, uel ad sacros usus eenulas destinatas fuisse, nemo pontificiorum docebit, puto, cum sciamus apostolos docuisse gentes quocunque habitu sumpto, uulgari et communi, et missos esse sine pera, argento et zona . Sic enim appellat Christus ipse uestes apostolorum apud Euangelistas. In quibus uero uestibus sacra celebrarint apud eos, que iam docuerant, et ad fidem perduxerant,  ut in quotidianis, aut peculiaribus, sacris solum usibus dicatis, tacet Scriptura, nec acquiescere possumus piis quorumdam Patrum coniecturis, quas in medio facile relinquimus, quoties antiquitati contrarium nichil secum afferunt. Non loquor hic de uestibus sacerdotalibus Iudeorum et u. T. de quibus diserte precipitur Ezech. XLIu, u. 19: Cumque egredientur atrium exterius ad populum, exuent se uestimentis suis in quibus ministrauerant, et reponent ea in gazophylacio sanctuarii, et uestient se uestimentis aliis, et non sanctificabunt populum in uestibus suis. Docuimus etiam hac occasione et casulam et planetam Latine originis esse, nec ad Grecam linguam pertinere, tum uero etiam, unde forma et figura nostrarum casularum hodie  prodierit; atque in his subsistimus, ne nimis prolixi et tediosi simus.

 Denariorum Scaniensium. Scanienses denarii non cudebantur nisi Lundis: Lundensis uero monete uestigia retro legere possumus usque ad Canutum Iu regem, qui primus archiepiscopo Lundensi quartam partem istius monete concessit, circa ann. 1080. Ego a Suenone Esthritio primam monete domum Lundis erectam iudico, postquam illic episcopatum constituit insignem ab ann. Chr. 1065; nec ante Canutum M. Danos propriam monetam constitutam habuisse intra Danicum regnum, facile quis euincet. Is autem Canutus, qui anno 1036 diem suum obiit, ex Anglia monetarios uidetur in Daniam primus ablegasse, et Roschildie primam  monetam Danicosque denarios procusos habuisse, ad exemplum Anglice monete, licet mihi quidem hactenus sub Canuti regis Danie nomine denarii nulli occurrerint, sed plerique eius Cnut rex Ang. preferant. Ab illis sane temporibus et moneta Roschildensis et Lundensis initia sua cunasque ostendunt, et non nichil de illis legitur: ideoque non mirum est hic addi denarios Scanienses, ueteris monete, scil. ante Canutum uI, ualdemari I filium, percusos, qui meliores erant nouis. Pondus et puritatem denariorum Scaniensium illa etate superius attigi not. 20.

 Filius Harine. Legendum puto, Karine. Harine nomen hactenus est incognitum apud septentrionales: Carine uero satis notum, descendens ex  Catharine nomine contracto, quam Karen Dani uocant, hinc Carina; ut ex Maria Maren, et hinc Marina, deriuantur.

 Pro anima sua. Similes formule sepius occurrunt: Pro anima sua dare, pro remedio anime sue, pro eterna retributione, in eleemosynam nostram, pro anime mee salute, pro mercede anime mee; cogitaui Dei intuitum uel diuinam retributionem, uel peccatorum meorum ueniam promerere; ut mihi in futuro merces boni operis accrescat, pro remedio anime mee coniugisque mee, parentum et liberorum; ut terrenis facultatibus mercarer eternas et bonis transitoriis mansura conquirerem, cogitaui uitam futuram et eternam retributionem; inter cetera curationum medicamenta etiam et hoc Deus  remedium contulit, ut propriis diuitiis homines suas animas ab inferni tartaris redimere possint.

 Cappam forratam. Posquam aurum et argentum diuisit, iam ad supellectilem uestiariam et alia progreditur donanda. Dicemus igitur primum de cappa, deinceps de forratis agemus. Differunt cappe et pallia et iuppe que hic leguntur. Et primo quidem attendi debet omne uestimentum superius, siue sit pallium, siue toga, siue tunica, non semel cappam uocari scriptoribus; deinde cappam hic indicari usualem, quam uocant, et quotidianam archiepiscopi, non uero cappam sacram, qua induebantur uiolacea episcopi, sacris prefuturi aut assistentes. Cappe igitur ille usuales manicis erant predite,  cappe uero sacre sine manicis corpus ambiebant. Cappe iste usuales similes erant cappis monachorum, diuise anterius et aperte, ita tamen, ut fibula circa collum, et cingulo circa medium iniecto contineretur circa corpus, preterquam quod manicis etiam indueretur, que faciebant, ut eo firmius corpori inhereret; cappe uero in sacris usitate, ut alia forma ac figura fabricate tractabantur, ita anterius plane patentes circumiiciebantur, fibula sola mento suffixe, cetera sine manicis longo syrmate prodige et fluentes. Erant et cappe laicorum hominum, ab his et illis, de quibus loquimur, etiam distincte, unde mantum, mantulum, mantellum, Francicis manteau, Germanis mantel dici solet, quod non ultra manus pendentes porrigeretur, nec  esset, ut cappa sacerdotum. Dani autem et septentrionales etiam hoc pallium laicorum Kappe pergunt uocare. Solis enim Danis debetur hec uox, nec sine illorum lingua satis intelligi potest. Frustra sunt, qui a capiendo deriuarunt, Isidori Etymologiam secuti, quod totum hominem capiat: uel a capite, quod caput illo inuoluatur in luctu, pluuiis que et aliis temporibus, multo minus a cap et pa. quod capiat Patrem; quia monachi et sacerdotes, cappis utentes, Patres honoris ergo solent appellari; qui lusus est Andree du Saussay in Panoplia sacerdotali p. m. 144, quando ueram etymologiam uocis reperire non potuit. Mira est uossii De uitiis sermonis l. III huius uocis explicatio, fatetur enim cappam ex Germanico Kappe manasse, tamen addit,  Kappe a caput. Si Kappe a caput, non est illa uox Germanice originis, sed Latine, et si Germanice originis est, non est sane a caput.

Sed uideo, quid illos mouerit, et cur ad caput referri uoluerint cappam, non solum allusionem sequentes, sed ideo preprimis, quod plures cappe tam in feminis quam in uiris ad caput solum obnubendum pertineant, nec ulterius extendantur. At hinc non sequitur alias cappas preter capitis non fuisse, ideoque manifestum est, uocem tam late patentem, cuius usus ad totum corpus se extendat, non posse ad caput solum trahi, aut originem exinde ducere. Hic autem intelliguntur cappe manicate ecclesiasticis quotidiane, nobis die Harh-Kappe, nam cappas sine manicis sub palliis comprehendit.  Aliquid uiderunt, qui cappam Francicum uocabulum esse dixerunt: a Francis enim eorumque lingua in Ecclesiam Christianam ingressa est cappa, et uestitum ecclesiasticorum hominum ornare cepit; sed quod Franci reliquique Germani e Danica lingua sublegerint ac retinuerint pleraque sua, exque Danis et septentrionalibus confluxerint, nec nisi dialectis distinguantur in quam pluribus, hoc est quod nunquam attenderunt Franci uel Francici, uel Germanorum quisquam, nec tantum debere cupiunt locupletissime matri, ut illam solum respiciant, ex cuius utero prodierunt et loqui ceperunt, sed malunt et uideri, quamuis non sint. In Danica sane lingua sola uera  uocis cappe origo, eiusque causa reperitur, in nulla alia. Kappe enim illis uestibus dici cepit, quo quis inuoluitur contra pluuias, uel alias ob causas et est Danis Kappe idem quod Latinis tegere. Hinc non mirum est apud antiquos monasticos scriptores cappam, ecclesiasticam licet, etiam pluuiale uocari, cum tamen uix in pluuiis adhibeatur, sed intra ecclesiam, sudo ac sereno celo, sacris intenti illa induantur episcopi. Wibertus archidiaconus de uita Leonis IX pape sic loquitur: uidebatur sibi, quod stans in edito familiares, quos ad se de periculo confugientes reciperet, eisque subter pluuiali ueste, que cappa dicitur, inclusis sanguine eorum sibi uestes infici conspiceret. Ideo enim apud paganos Danos hoc tegumentum Kappe dici cepit, quod contra pluuiam  defenderet et tegeret, et contra illas tempestates sumeretur: unde inferius diserte dicitur: Iofrido coco duas cappas pluuiales. Nam et quando caput inuoluebant caputio, uel cum cappa, sine ea, ut agnosci non possent, dicebantur forkapped; et sig at forkappe, quod etiam Germani retinuerunt, licet Kappe uox apud illos exoleuerit, zu uerkappen et uerkappet, quando laruati ac personati incedunt.

Manifestum igitur est et monachos et sacerdotes hanc uocem suam fecisse, que ex paganismo, ut plures alie, descendit, et pluuiale uocasse, quod est Danorum Regenkappe, cum Latine loqui uellent. Sed cappe tamen uocabulum preualuit, quascunque  mutationes subierit, et ad quos homines peruenerit. Quod uero attinet die Hartzappe, Germanorum sacerdotum, illa non ex Danica lingua nomen hausit, sed ex cappa Francicorum, postquam uocula ista ciuitate Latina ibi donata, et inter omnes Christianos recepta fuit pro ueste sacerdotali, et quidem ex quo ecclesiasticis placuit, more Ioannis Baptiste, illam uestem et cappam ex pilis camelorum contextam gestare, nouo textorum inuento productam, tunc enim Hartzkappe Germanis cepit uocari, et in hunc usque diem a plerisque sacerdotibus gestatur, a quibus ad alios quoque translatus est mos, tales uestes postmodum induendi, suisque usibus, sine nomine cappe tamen, applicandi. Ein haaren Kleid, uon Kameels-Haar, unde Kamelot, mercatorum uocabulum,  qui istos pannos uendunt, etiam manauit, tametsi distinctionibus aliis subinde mutatum sit, et ad undulatos pannos ac uestes restrictum, quales sunt die gewasserte Tafften, Tobinen, etc., proprie tamen panni uon Kameels-Haar gemacht iis initio significabantur. Apocal. uI, u. 12: occurrit, nec solum ex pilis cameli, sed etiam ex caprinis uestes he pilose ueteribus conficiebantur, ut uix eo more, quo hodie, dicendum est textus eos tractatos fuisse. Neque enim Germanis aut Europeo orbi antiquum est ex his pilis pannos contexere, et cappas parare, ciliciis quamuis uigentibus, que quoque ex pilis animalium texebantur, non uero camelorum, sed alium usum sui prebebant, non in cappis aut exterioribus uestibus. Nec ibi substiterunt  Dani, prout est lingua eorum fecundissima, quin ex Kappe etiam aliam uocem producerent, Kaabe, qua feminarum pallia preprimis significarunt, id quod nulla alia lingua tam facile prestitit, aut prestare potest. Neque enim diu est, quod femine hic pallia deposuerunt; ante 36 annos nulla matrona in publicum absque suo pallio et Kaabe prodibat. Ex his iam dictis, archiepiscopus cappas donando, quid uestitus indicare uoluerit, satis, puto, explicatum dedimus, nimirum togas ecclesiasticas, quas ipse extra sacra gestare solitus erat.

Nunc de forratis aliquid dicendum. Forrata hic dicuntur uestimenta, que pellibus uillosis, hirtis ac hirsutis sunt subducta, quod nesciuerunt Romani et Greci, quorum temperata tales non requirebant  uestes. Deductum itaque uocabulum forratum a septentrionalibus eorum lingua, qui Foder, Fer, Foderwerck pelles has pilis obsitas uocarunt, ex qua pronuntiatione Germani superiores Futter, Futterwerck, Futtern didicerunt flectere, unde forrata, et furrata, et foderata exstiterunt apud scriptores monasticos et medie etatis; probe distinguenda a fodro, Foder, uel Futter, quod etiam pro pabulo in legibus antiquis Germanorum et Danorum, nec non Latinis sepissime reperitur, eratque onus tributi, quo subditi tenebantur dominis ad pabula subministranda illorum iumentis; quod quia Romani Grecique nesciuerunt, uel quasi, sed a Germanis primum didicere, Germanico propterea nomine in memoriam, illud expressum legimus. Male uero  confuderunt Latini Forr et Foder Danorum ac septentrionalium, sua euphonia rem totam inuertentes, aliud enim est Foder et fodrum, pabulum; aliud Forr, et pellis hirsuta. Foder originem ducit a Fode Danico, pabulum, quod alit, et quo quis alitur. Non ita Forr, quod de hispidis et pilosis usurpatur; ideoque hic melius scribitur forrata, quam foderata. Francici etiam et Angli rectam flexionem istius uocis retinuerunt, fourrez dicentes et furring, quod Latini foderare et foderaturam. Latini uero peruertentes uocabulum suum litteram d interponendo etiam Germanos et Danos seduxerunt, ut multi Foder potius scribant Latinizantes, quam Forr cum septentrionalibus, quibus origo uocis debetur, secundum  quam eius quoque scriptio attemperanda. Inter Latinos alii hanc uocem Forring non foderaturam, sed fordaturam dixerunt, et fordare pro forrare, minusque peccarunt quam priores. Alias Latino nomine pellis etiam Germanica et Danica lingua uicissim imbuta fuit; Petz enim et Pitz uocant eiusmodi furratas tunicas et uestes tam uiri quam femine, einen geffutterten Peltz, Peltzrock, der Peltzer, et similia uocabula.

Quamuis hec pellicea proprie dicantur uestes, que nichil nisi pelles sunt, nec pannum superius additum habent, Skindkiortel Danis: neque enim foderata aut forrata sunt talia, sed fodra, pellesque mere. Quin et latius ista pellicea sumuntur, non solum pro fodris, et hirsutis pellibus, sed etiam pro  leuigatis et depilatis, ut sunt bracce, et que uocantur Kollerten, que tamen Germanice loquendo Peltzen non sunt, sed sub pelliceorum nomine Latinis etiam ueniunt: Danis enim Peltzen non sunt nisi hursute pelles, pilis suis onuste; nec solum pellicee dicuntur ille, que interius pilos uersos habent, exterius glabre, sed ille, que uice uersa sunt, aut que intus et exterius pellibus hirsutis duplicate sunt, ut muffule hodie que leguntur in addit. I Cap. Ludouici imp. tit. 22, aut Lapponum tunice et ocree. He enim pellicee, mere quoque pelles sunt, sed forraturam insuper habent pillosam et pelliceam. In allegato tit. cap. monachis singulis pellicea bina usque ad talos descendentes dari iubentur. Carolus M. imp. pelliceum herbicinum habebat, ut est  in Chronico Sangall. l. II, p. m. 422, hoc est ex ueruecina pelle paratum, non exterius pilos gerens, sed interius uersos. Maiores nostri pellibus aliter utebantur, exterius enim plerumque pili sedebant, glabras partes interius obuersas gerentes, sicque frigus longe melius arcebant, naturam in his secuti pellium et sua commoda, non decorem aut artem. Christianis uero factis opinio nocuit, neque enim se homines uideri, si sic amicirentur, sed bruta et pecora et feras. Hinc ille pellionum artes enate, que inuerso ordine pelles interius subducebant, ut honestior et magis humanus appareret uestitus. Adeo ut Undrfoder, Unterfutter omnia ceperint dici, que subducuntur uestibus, non sole pelles. Doublure  uocant Francici, quamuis et fourrer dicant forratas uestes et alias res, ut nummos et denarios fourrés appellant, qui sub argento es tegunt, uoce ipsis nata ex Danica et Germanica linguis.

 De pellibus marturum. He sunt ille pelles, de quibus Adamus Bremensis in libello De situ Danie p. m. 147, dum ait: Sembi uel Prutzi aurum argentumque pro minimo ducunt, pellibus abundant peregrinis, quorum odor nostro orbi lethiferum superbie uenenum propinauit. Et illi quidem ut stercora hec ad nostram habent damnationem, qui per fas nefasque ad uestem anhelamus marturinam quasi ad summam beatitudinem. Ex quibus iudicare licet non uile fuisse tunc temporis legatum marturine cappe.

 De pellibus griseis. Quenam pelles ille sint  facile ex Danica lingua sciri potest, qui eas appellamus Graaskind, Graawerck, Graauare, et Germanice Grauuerk. Sunt sciuris detracta spolia, que nobis Noruegia Russiaque incredibili numero mittit, ubi istorum animalculorum uenationes sunt exercitatissime; hieme solent grisei euadere, mistique pilis rufis grisescunt aut albicant. Dantur quoque in Iutia extrema plane nigri, quorum uenatio et possessio nobilissime familie Frisiorum insignia cepit ornare in hunc usque diem. In Chronico Noruegico p. m. 94, Haraldum Erici, regem, Graafell a pellibus istis griseis cognomen tulisse dicitur, quod uestem suam griseis pellibus forratam gestare ceperit, nauemque griseis istis onustam ex Islandia in Noruegiam appulisse. In eodem Chronico p. m. 226,  narratur de Otthone Stulto uenante sciuros in uermalandia: Han fik sua mange Graaskind, at han fylte sin Slede saa, at han kunde ikke drage meere; hoc est tot sciuros deiecit, ut traham suam totam impleret, nec plures ferre posset. Hec de pellibus griseis monere libuit, ut intelligatur quenam significentur, hodie enim non desierunt, sed inter delicatiores forraturas, leuitate sua commendatissimas, non minus quam quod corpora satis foueant, et frigus penetrare non sinant, estimantur.

 Pallium marturum. Intelligitur pallium ordinarium, quo hieme archiepiscopus uti solitus est, non Roma missum inibique consecratum, quod archiepiscopi non nisi certis diebus festis induere poterant in ecclesia. De hoc pallio non hic loquitur,  sed pallium innuit, quod archiepiscopi etiam extra ecclesiam sumebant, quoties solemniter induti comparere debebant in publico. Sicut enim oraria et stole quedam usuales erant clericis et episcopis extra ecclesiam, sic quoque pallia, uestes omnino distincte ab illis, quibus intra ecclesiam, sacris operati induebantur, quasque peractis sacris exuentes in ecclesie sacrario relinquebant, resumentes quotidianas. Ex his erat hoc pallium Absalonis legato destinatum, et pallium marturum dixit, quod, sicut cappa in superiori membro forratum esset de pellibus marturum, panno serico aut laneo superiorem et exteriorem partem pallii tegente, quare paulo post sequitur de pallio quotidiano, quod donauerit  et legauerit Petro Stamme griseum pallium quotidianum.

 Superpellicium cum pellicio. Est uestimentum linteum clericorum, paulo infra genua descendens, manicis amplissimis, sicque distinguitur ab alba, que quidem linea quoque fuit, sed manicis strictioribus, et longior, quippe que ad talos descendebat, ; alba quoque uti non licebat nisi in sacrificio misse, superpelliceo etiam in aliis quibusuis functionibus sacris. Dicitur etiam superpliceum, et Francicis, surplis, quod ueram originem uocis nobis commonstrat, a plicis deducende, ut sit superpliceum scribendum, non uero superpelliceum, neque enim ex pellibus conficitur, cum linea sit uestis, nec super pellem aut cutem induitur, ut camisia, aut  interula, sed super alias uestes iniicitur, plicas suas uarias accipiendo, propter amplitudinem, qua gaudet. Quod uero hoc loco additur, cum pelliceo de marturibus, superpelliceum donatum esse, attendere debemus, has lineas uestes uarie exornari solitas esse, ante manus, in collo, et lateribus, clauis insertis, aut ex holoserico, aut auro, prout etiamnum femelle subuculis suis aurum intexere, aut alia ornatiora pergunt; et Francicum prouerbium produxerunt: uous êtes fille de cheualier, uous auez la chemise dorée. uetus hoc esse discimus ex Lampridio in Alexandro Mammee filio, qui in linea aurum mitti etiam dementiam iudicabat, cum asperitati adderetur rigor, cutemque effricari contingeret sepius, sed in superpelliceis hoc non impediebat, aliis uestibus  subtus defendentibus, unde Anastasius in uita Benedicti III, camisias auro clauatas commemorauit, camisias, inquit, albas sigillatas holosericis cum chrysoclauo. Et sicut auro clauatas albas dixi ac holosericis limbis decoratas, sic quoque superpellicea, ita ut que hiemi conuenire deberent, hic pelliceo de marturibus dicantur instructa fuisse. Inferius occurrit superpelliceum uario forratum Nicolao, filio archidiaconi legatum. Egregius est locus in concilio generali Constantiensi, sess. 43, can. De uita et honestate cler. hanc rem illustrans: Decernimus penitus abolendum, quod clerici et persone ecclesiastice---longas cum magna superfluitate uestes, etiam fissas retro, et in lateribus cum fodraturis ultra oram excedentibus etiam in fissuris deferunt.  Hoc tam ad lineas quam laneas et sericas clericorum uestes spectare facile iudicamus. Multi mecum testari possunt, si memoriam excutere lubet, non ita diu depositas esse has uestes, que fissuras suas retro ostendebant; que uero fodrature uocantur ultra oram excedentes etiamnum maribus et feminis, clericis et nonnis, manent ac perseuerant.

 uario forratam. Distinguenda ueniunt uaria et grisea. Grisee que fuerint pelles et unde, iam explicatum dedimus nota  prec. nunc quoque uarie quenam sint dicam: pantherarum enim, lyncium et pardorum pelles, aliarumque ferarum, maculis suis conspicue, uarie dicuntur, Danis et Germanis, bunt. uariis enim coloribus nate pelles non solum,  sed etiam consute et coniuncte a pellionibus cum aliquo decore et gratia Buntfoder, et Buntuerk dicuntur, ipsique pelliones ideo Buntmagere et Buntuerker. uarias has pelles semper amarunt septentrionales, ita ut quoties natura negauerat, arte uarium adderent, quod discere licet ex Tacito, qui de omnibus Germanis uarias has pelles appetentibus pronuntiauit c. 17: Eligunt feras, et detracta uelamina spargunt maculis, pellibus que belluarum, quas exterior oceanus atque ignotum mare gignit. Ad phocas procul dubio respicit, Selhunde Danis, et ceteras pilosas oceani belluas, quas insuebant hinc inde ferarum terrestrium pellibus, ut maculose et uarie apparerent. Siue igitur lyncibus solis cappa hec subducta fuit, quos Noruegia elegantissimis maculis distinctos  ut et Russia mittit, siue uariis pellibus, partim melinis, partim felinis, marturinis, sabelinis, uulpinis, lupinis, aliisque coniunctis parata fuit, uario forrata potuit appellari. Occurrit illa forratura in hoc Testamento sepius, plereque enim uestes uario potius quam aliis pellibus consuebantur, ita ut mirum uideri nequeat, pelliones, Buntmagere, nomen acquisiuisse ex uariis potius quam ex griseis, marturinis, etc, quia in uariis consuendis occupatos maxime legimus.

 Et Iuppam. Hec uox uere Danica antiqua est, qua tunicam significare solent, een Ioop, transiitque ad Germanos, et Francici quoque retinuerunt la iuppe, suppara feminarum plerumque hoc nomine significantes, que nos Skort, et Germanice Scherten  et Schuertzen proprie uocamus, quod circa medium feminarum in uarias rugas ac plicas contracte cingantur et firmentur. Sed et ab aliis Recke uocantur, quod nomen est uelut uniuersale, omnibus indumentis fere applicatum. Hodie Ioopen de rusticis tunicis prope solum effertur, quin et cereuisiam egregie rusticos exhilarantem ideo Ioopen-Beer uocarunt, quod hec saltationibus et homines et tunicas indulgere faciat: Islandis Faldafeycckir dici mereretur. Tantam enim uim bene potis ingenerat, talis uel Bacchus uel Ceres, ut etiam uestes illam sentiant. Hinc Belge: Hy heeft wat in syn muts: in syn timp, in syn wamhs, etc., geuattet, quando ceperunt ad ebrietatem uergere, et hilaritatem nimiam prodere. Saxones inferiores de homine appoto: He  hefft syn Ioop ful. Male igitur Ferrarius, qui giubba et giubbone Italorum, et giubbarello, deriuat a supparo, ut solent, qui Danica nostra contemnunt, nec respicere dignantur, ad Greca statim et Hebraica et Latina in his nominibus deriuandis confugiunt; nescientes, aut non memores, quousque Dani et peregrinationibus et armis linguam suam aliis gentibus insinuarint. Cum uandalis sane hec uox transiit in Africam ad Arabes; cum Gothis, Normannis et Danis in Franciam, Germaniam, Italiam, Hispaniam, qui tamen a Mauris Arabice loquentibus Aliuba uidentur didicisse, Mauri a uandalis. Nec Grecia hanc uocem spreuit, postquam et eo Danice gentes peruenerunt; enim uocarunt iuppam, ut solent  sic deriuare et pronuntiare. dixerunt pro iusta: pro iulapium apud Achmetem in Onirocrit. sepe reperitur hec uox; sic enim c. 228 legere potes: , , , . Quin et Agapius in Geopon habet a iuppon Francicorum et Normannorum, quod terminatio satis indicat, et minorem tunicam quam significat, unde et in Turco-Grecia Crusii, adhuc minor tunica quam , ut apud Italos Giubbone, Giubeto et Giubettino. Ex hac ueste dignitas maxima apud Grecos inferioris etatis fluxit, ut diceretur prefectus uestiarii principis; quin et ad Slauonios illa uox concessit, Seruios et Hungaros, qui suos principes et  satrapas , , ab hac ueste appellare ceperunt, que erat superior, ut ex Achmete audiuimus, in gloriam Francie Daniceque nationis, qui hanc uestem hocque nomen Constantinopoli militantes et mercantes in has regiones primum attulerunt, tanquamque in iis maiestatem et gloriam admirati sunt, ut uestiti incedere sicut Dani, Normanni et Francici, uirtutem summam et principe dignam, Danisque similem crediderint. Iamque intelligi potest locus Constantini De Adm. imp., c. 29: , , , , . Idem scriptor eod. cap. et sepius uocat prouincias, quibus hi preerant. Innocentius papa in Epistolis suis  et actis recte illos uocat iupanos et magnum iupanum, uocis analogiam Latinam recte secutus. Regis Hungarie legatus ad Alexium imperatorem in pacto Bemundi ducis se subscripsit . Apud Nicetam et Ioan. Cinnamum reperitur. Hec debeo doctissimo Dn. du Fresne, eiusque Glossario, qui tamen originem harum uocum non uidit, nec attendit. Nos uero discamus quid uocula faciat unius uestis, et quousque fimbrias et pinnas extendat, quamuis enim uestis uirum non faciat, uulgo tamen sepe Grecum illud placet: . Quis uero crederet Danicam uocem Ioop tot terras peragrasse, et tantam gloriam sui excitare potuisse? Bene concludit Menagius postquam in lexico suo omnia recensuit: Les Allemands disent Guipp pour  dire un iupon, et ie crois que c'est de ce mot allemand que l'Italien giubba a été formé. Unde Germani traxerint ac habuerint hoc nomen et alia plura nemo hactenus sollicitus fuit. Ex Dania enim Noruegia et Suecia nemo credit quidquam proficisci posse, quod iuuet, cum tamen ad antiquitatem omnem illustrandam hinc fere petenda sint omnia, si quis recte sapere uult. Usus est illa uoce Chronici Noruegici scriptor in manuscr. de Magno Barfod, rege Noruegie, dum eius armaturam et uestitum describit, p. m. 399. Han hafdi oc silke HIUP rauthan yfir Skyrto, oc skorit fyrer oc a back med guli silki Leo, hoc est tunicam rubram sericeam, anterius et posterius leone flaui serici insignitam super indusio gestauit. Quod satis docet uocem Ioop et Hiup antiquam danicam  et Islandicam esse. Ita quoque paulo post eadem historia memorat: Eyuindr hafdi oc silki hiup, med sama betti sem Konungr, hoc est Euindus etiam tunica serica eodem modo, quo rex indutus erat. Erant he iuppe maiores et minores, longiores et breuiores, ampliores et strictiores, ideoque legimus etiam hic minorem iupam de griseo forratam proxime sequentem; quam Belgice femine uocare solent eene Iacke: iacquet Francicis, que paulo infra cingulum circa medios lumbos desinit, adeo ut multi iupon interpretati sint thoracem, que non nisi ad ad cingulum pertingit, inque his uidemus Hamburgi et Amstelodami de Karenschuyuers, Kruyers, Litzenbreder, etc.

  Coopertorium uulpinum. Ita uocat, ni fallor, tegmen superius lecti, pellibus uulpinis subductum: infra lectisternium forratum de marturibus occurrit, quod archidiacono legauit, estque idem cum coopertorio, ut et lectisternium uario forratum, quod Mag. Hugoni donatum relinquit.

 Stabulario. Danice Stallmester, quod nomen hodie non tam magistris stabuli, quam seruis conuenit, ut obseruemus, quantum mutatus ab illis magister stabuli nunc incedat.

 Esbernus Mule. De hoc Esberno superius nota  satis.

 Haquino camerario. Etiam hunc superius nota  attigimus, ubi inter testes aderat, hic legatum accipit.

  Brunei coloris. Hec Latinitas tunc placebat, quod rem distinctius explicaret ac significaret, melius quam si fusci, uel subfusci, coloris dixisset, desunt enim Latinis uerba, quibus colores distinguant septentrionalibus notos ac quotidianos; est enim inter fuscum et bruneum discrimen non modicum, alter enim saturum colorem eius generis indicat, alter remissior color est. Sic blaueos lapides adduxerunt colore proprio se eximentes a ceruleis, quem colorem solum Romani norunt in eo genere. Blauatas aues, que pedibus ceruleis uisebantur, appellabant, quod ceruleum colorem iis minime conuenire facile cernerent, aliud enim est blaa, aliud Himmelblaa; ita quoque bruneus color distinctiones omnigenas recipit, Hirschfarbe, Haarfarbe, Leberbraun,  etc., qui colores omnes brunei sunt.

 Equum blaccatum. Ita uocauit, quod aliter Latine efferri non posset, quem Dani uocant een blakket Hest. Germani et Angli Blak uocant nigrum, ut atramentum Danis Blek. Hinc blakked, que quidem colore nigro saturo non lucent aut uigent; sed ueluti deficiunt ad pallorem. Germani uocant falb illum colorem ut Mausz-falb, ein falbes Pferd. Francici uocant une couleur effacée, proprie blafard: quod a Greco et deducunt, que nichil ad colores faciunt, sed ignauos, stolidos, molles, ac delicatos significant. Non igitur Francici suum inde blafard acceperunt, sed potius a blac et faire, quasi color similitudinem aliquam nigredinis faciens, ut sunt plerique colores ex albo interlucentes, illi enim  blakked uere sunt.

 Eschillum Bathsuen. Sic uocabantur remiges in cymbis: Baad hodie scribimus et Suend, unde compositum hoc nomen, seruus cymbe pontificalis, cui remiges peculiares dati erant, illam curantes et regentes. Hodie Baadskarle potius uocamus quam Suenne, Kerkarle, etc.

 Nicolaus Stabellarius. Ita scriptum reperi, et nisi stabularius sit, ein Stallmeister, prout ante Petrum stabularium commemoratum audiuimus, nescio quid nominis aut officii sit, quod indicare uoluerunt, nusquam enim sic scriptum aut exstructum nomen aliquod animaduerti.

 Saxoni clerico suo. Hic Saxo, quin sit historicus  ille Danie celeberrimus dubitari nequit, in primis quod de libris referendis ad monasterium Soranum addidit, eum in historia scribenda occupatum atque eo fine libros, beneficio archiepiscopi ex monasterii bibliotheca depromptos habuisse iudicamus, quos hic reddi monasterio iubet. Ita Chronicon paruum, quod nuper de Danicis rebus edidit Arnas Magneus Islandus ex manuscr. diserte Saxonem historicum Clerici nomine p. 10. nobilitauit, uocat eum hic Absalon clericum suum, hoc est scribam, secretarium, a manu, ab epistolis, aliisque scribendi officiis archiepiscopo apparentem, hoc enim est clericum alicuius esse: ita reges clericos suos habebant, qui scribenda et notanda maxime curabant: in hodiernum usque diem Belge ueteri  more scribas et secretarios suos klerke uocare pergunt, etiam postquam religioni pontificie repudium miserunt: ad hoc enim officium scriptionis non adhibebant olim nisi clericos, quod laici tunc uix operam darent, et pessime litteras pingerent: ita ut mirari liceat, si pagani adhuc Dani, litteris scribendis incubuerunt; quod quidam ex Saxone probare se posse perperam contendunt, Saxonem minime intelligentes; cur non Scaldos potius et eiusmodi homines reges litteris suis scribendis admouerint potius quam clericos? quod tamen nusquam reperitur regibus in usu fuisse, uel ante Christianismum, uel post eumdem; ne in Danicis quidem scribendis ullos initio Danicos seculares adhibuerunt, sed ubique clericorum hoc erat officium. At cum clericus  talis Saxo fuerit archiepiscopi, usque ad ultimum eius spiritum, quomodo statuere potuerunt eum unquam prepositum Roschildensem fuisse? et quidem anno 1161, quo missus est Parisios, ut adduceret S. Wilhelmum?

Miror Stephanii sententiam hanc esse potuisse, doctissimi sane in omni historia uiri; miror: qui Saxonem nostrum, uere satis, circa ann. 1150 natum iudicauit. Fuit ergo nonnisi undecim annorum Saxo, cum prepositus Roschildensis S. Wilhelmum Parisiis quereret; quomodo hec, queso, coherent? Quomodo Stephanii sententiam seruare aut amplecti licet? Audimus huic Testamento prepositos interfuisse testes duos, Tuchonem Roschildensem,  et Achonem, nisi fallor, Lundensem; audimus etiam Saxoni ut clerico legatum ab archiepiscopo relinqui hoc loco, quando ergo prepositus Roschildensis fuit? num clericus Absalonis eiusque munus dignius est prepositura Roschildensi? quis ita ratiocinatur? contra ueritatem sane, quam scimus omnes, haud licet. Neque enim prepositi, qui in prelatorum dignitate constituti uiuebant, ad clericorum officium rursus se deprimi facile paterentur, nec quemquam hoc flagitare decens erat. Certo igitur certius hoc concludendum superest, Saxonem historicum Danorum prepositum Roschildensem minime fuisse, dum Absalon superfuit, qui in fine uite eum clericum suum adhuc uocauit, et Saxonem qui in litteris a Stephanio productis prepositus  Roschildensis uocatur et subscripsit, quique S. Wilhelmum a Parisiis in Daniam ut adduceret missus fuit, alium fuisse a Saxone Grammatico et historico; cum Saxo prepositus Roschildensis ante Absalonem decessisse uideatur, saltem Tockonem successorem habuerit in prepositura, qui Absaloni Testamentum nuncupanti adfuit, ut prepositus; Saxo autem, ut clericus archiepiscopi, absens, in Scania, ni fallor, et monasterio S. Laurentii uixit; alias inter testes cum ceteris comparuisset, sequuntur etiam statim mag. Ioannes et mag. Waltherus, qui presbyteri in monasterio S. Laurentii, et magistri scholarum eius loci fuisse uidentur, quin et plenarium monasterii B. Laurentii, et Acho  prepositus ordine coniunguntur, ut omnia Lundense monasterium hec legata uideantur respicere. Saxo autem Grammaticus et clericus, qui iam duas illas marcas cum dimidia ab archiepiscopo mutuo datas acceperat, si plures archiepiscopo debuisset, plures quoque marcas donatas ac legatas recepisset; hec mens est uerborum, Saxoni clerico suo duas marcas argenti et dimidiam concessit, quas sibi donauit; archiepiscopum, scilicet ante Saxoni hanc summam concessisse utendam, uiginti nempe unciales thaleros nostre monete, quos nunc ipsi archiepiscopus donet et leget, ut ad illos reddendos Saxo compelli deinceps non debeat.

 Magistro Ioanni. Nondum magistri nomen inter titulos eruditorum honoratiores receptum  fuit, prout hodie moris est liberatos ad magistri gradum ascendere, iisque premiis, laudibus ac titulis insigniri, ob egregiam eruditionem, quam pre ceteris acquisiuerunt; sed uocantur hic magistri ab officio, quod gesserunt in scholis, quibus preerant; illos enim magistros simpliciter dictos fuisse multa docent exempla. Helmodus l. I, c. 14 Adamum Bremensem magistrum uocat, quod schole Bremensi preesset, eamque regeret: Testis est magister Adam, qui gesta Hommenburgensis Ecclesie conscripsit. Sic quoque Ditmarus Mesburgensis Ekkihardum Grammaticum et magistrum schole uocauit, et Anskarius ipse magister talis initio fuit;

 Magistratus regimen preceptor adeptus,
unde ait Gualdo peta uersibus Anskarii uitam reddens; neque enim in cenobiis et ecclesiis inter clericos alii magistri occurrunt. A Romanis quidem hoc assumptum est nomen, qui multos magistros agnoscebant domi militieque in sacris, in conuiuiis, in collegiis artificum et opificum, eaque de re testantur inscriptiones non solum, sed et ad nostros opifices redundauit nomen magistri, qui meister et mester appellantur passim; inferius legitur, Achoni magistro laterum, der giegelmeister. At post tempora Absalonis archiepiscopi Fridericus II imp. primus magistri nomen inter honores et titulos liberatorum esse iussit, ut eo gauderent, qui in litteris profecissent, nulli licet officio essent  admoti. Hic uero mag. Ioannes superius inter testes astitit et audiuit Absalonem testantem et legantem, ubi quoque Lundensis Ecclesie canonicus appellatur, ita ut magister Walterus, qui proxime sequitur, canonicus quoque fuerit eiusdem Ecclesie, et scholam insignem ac frequentem fuisse tunc Lundis indicant, que plures magistros canonicos habere debuerit prepositos, hecque causa est cur mag. Ioannes Absalonem sequi potuerit, et in comitatu eius apparere; nam si solus magister schole regende prefuisset, haud munus illud permisisset ipsi abesse. Monendi quoque sumus, tunc magistros scholarum, licet canonicos, ipsos scholas rexisse, et in iis docuisse; sed postquam prebende  maiores et minores prodierunt, ac distingui ceperunt, ad minores canonicos schole labores pertinere ceperunt, ad maiorem uero nomen dignitatis et scholastici concessit, qui aliis docendi munus imponebant, ipsi consilio scholis preerant, ut rectores et inspectores, philosophica sententia non opera; canonici enim fere cum episcopis per uicarios hec facile prestari obtinebant, sic magistri scholarum postmodum ad uicarios domini scholastici et canonici prelati concesserunt, ex eiusque nutu pendebant, quod Lundis tamen Absalonis etate nondum inualuerat, siquidem ipsi magistri canonici non uicarii erant.

 Biccarium argenti. Utitur etiam illa uoce Arnoldus in Chronico Slauor. l. Iu, c. 14: Ablutionem  digitorum fecit in biccario mundo. Hic protinus, more suo solito, etymologiste biccarium ex Greco deducere iubent, quod orcam et amphoram, aut uas aliquod simile denotat, dolium, urceum, lagenam, , et Hebraicum [Figure: [Hebrew Text] 2Kb] Backbuck eo quoque referunt, ita ut ex Hebraica uoce dicta Greci , eiusque diminutiuum , inde Latini bicarium, Germani Becher, Dani deinde et septentrionales Begere fecerint. Egregie profecto sibi sic ratiocinari uidentur, mihi uero hallucinari. Dicant mihi quando bicarium apud Latinos usurpari ceperit, dicant, queso: num apud uarronem De Latina lingua legitur, aut Gellium in Noctibus Atticis, aut similes auctores? Solet uarro, que ex Celtica ad linguam Latinam  ornandam et locupletandam prodierunt, non semel indicare, sed de bicario, nec ille, nec alius quis monuit. Est uero Celtica lingua, nichil nisi uetus septentrionalium populorum, sub quibus Noruegi, Succi, Dani, Germani, Galli, Illyrici quoque comprehenduntur, non Hebrei, non Greci, non Latini uel Romani. Nunc uideamus an non felicius bicarium ex illis linguis cognatis Celticis, uel recentioribus Danicis deducatur, quam ex Hebreo Backbuck uel Greco , et quod apud Suidam legitur. Bicarium sane apud Latinos non legitur, antequam Gothi Italiam, Galliam et Hispaniam insederant, ut uere Gothicum nomen antiquum esse dici queat. Gothi autem quod ex septentrione sepius exiuerint,  et nomine ac lingua sua Germaniam, Illyricum, Russiam impleuerint totam, Historie loquuntur antiquissime, et ego probatum dedi alias; a Ponto deinde et Meoti palude reuersi, eodem nomine, eadem lingua Italiam, Gallias et Hispanias inundarunt. Quid igitur mirum ex illa lingua septentrionalium, tot gentium facta, monachos eiusque farine et Latinitatis homines uocabula sumpsisse, et detorsisse, quoties opus erat, et significantius res exprimere se posse credebant. Bicarium sane est inter illa pocula, que peculiarem formam habent, a Gothis forsan etiam in Italiam introducta, aut a Francicis, aut Germanis et Northmannis. Romani enim hanc poculi figuram nesciebant, ut et Greci, ita ut Backbuck et illi figure nequaquam  conueniant, sed urceis et urceolis potius aut amphoris. Hebrei sane omnes Backbuck dicunt a sono, quem reddunt aque effuse per urcei collum angustum, nomen accepisse; hunc sonum Greci peculiariter dixerunt, et eos qui hos sonos crebro producunt, helluones insignes.

Quid illic bicario simile? Bicarium est poculum rotundum fere, quod inferius coangustatum, ita tamen ut sua sponte stare possit, superius magis patet. Hec uera antiqua et noua figura est bicarii, nam adhuc nobis illa superest. Danis Begere; Suecis, Begare; Germanis superioribus Becher, inferioribus Beker audit; Italis, Bicchiero, qui de uitreo tamen poculo illud usurpant plerumque, unde Bicchieraio  is dicitur, qui pocula uitrea uel uendit, uel facit. Sed hic non queritur ex qua materia biccaria fieri consueuerint, uel quam stricte et ab his uel illis sumantur, sed ex qua origine nomen illud descenderit, et qua forma principio fuerit bicarium. Sufficit, iam me monstrasse a Danis et septentrionalibus originem petendam esse, ubi huius nominis uestigia multa et clara et antiqua reperiuntur, nulla apud Hebreos uel Grecos, uel Latinos antiquos, ut frustra sit ad illos fontes accedere, turbidos nimis, et allusionibus meris fedatos qui habemus domi puriores et purissimos, quod facile uident, si uidere uolunt. Habent uero Dani ex eadem origine plura, nam et Becken, quod significat peluim, eiusdem radicis est, licet eiusdem  figure uel forme non sit cum bicario, et Begere; propria enim figura gaudet peluis et Becken, amplioribus labris preditum uas, et fere humilius quo magis patet: exinde Itali fecerunt Bacino sua pronuntiatione, ad nostram enim fuit Bakino, hinc bacinello et bacinetto, sed ad alios usus quam bacino, quod originem non impedit, sepe enim usus uerborum . Francici suum bassin inde traxerunt, quod scribi debebat bacin, ut origo nominis conseruaretur, quemadmodum Itali quoque loquuntur in prouerbio, netto come un bacin da barbiere. Cur uero hic a appareat, non e uel i exinde fluxit, quod septentrionales paruulo sono a et e litteras mutent, a scilicet clarum habentes, et a soni  misti ut a et ä seu e. Originarium enim nomen Danice lingue, ex quo Begere et Bekken deriuantur, est Back, quod etiam olim uas aliquod maius significabat, quam aut Begere aut Bekken, et usurpatur adhuc apud Belgas, qui retinuerunt in sua lingua illa uasa, uocantes Back, uasa quibus pluuias aquas colligunt, een Regenback cisternas, een Back omne uas, in quo arida et sicca queuis reponunt, etiam patinas naute in nauibus, ex quibus cibos capiunt, Bak uocant, ut en den Bak gen, etc., uetus nomen, quo uasa appellabant. Hinc iam apud Festum Pauli: Bacar uas uinarium simile bacrioni. Bacrionem dicebant genus uasis longioris manubrii, hoc alii trullam appellant. Recte igitur Laurembergii Antiquarius hec uerba explicauit: uocatur et bacar,  bacarion, becario, et becarium. Meminere eius Apuleius, Tertullianus et alii. Glosse Bacarium, . Que sane nec apud Grecos nata nomina dici possunt, nec apud Latinos, sed ex Celtica antiqua, hoc est Danica septentrionali per Germanias Galliasque ad Latinos transierunt: ibi enim fetura talium uocum, adeo ut rectius hinc scribere doceamur hodie cen Beck quam Beck, amnem, riuulum, que uox mater est omnium dictarum, nam ob aquam hauriendam uasa inuenta. Saxones quoque Beck dixerunt, Belge Beeck, Germani superiores Bach; hinc illa uasa et pocula aque et munditiei destinata, que hactenus enumerauimus, se inuicem sequuntur: Back, Becker, Begere, Becher, baccar, bacrio, bacarium, becario, becarium, bicarium,  Becken, que scribi debebant Beer, Begere, Becher, Becken, adeo ut etiam in Islandia eorumque lingua, uetustam septentrionalem adhuc referente, supersint Bekur riuus, et Bikar et Boukr, poculum; quin et Batiolam uel baciolam apud Nonium Marcellum inter poculorum genera positam c. 15, ex eadem lingua Celtica septentrionali ac Gallica fluxisse; nunc uidere licet, a Plauto usurpatam uocem, ut ait in Colace:

Baciolam auream octo pondo habebat, accipere noluit.
Adde etiam locum Plautinum ex Sticho, act. u, sc. 4:

. . . Quibus diuitie domi sunt, scaphio et cantharis,
Baciolis bibunt . . . . . . . . . . . . . . . . . .
conueniunt Glosse ueteres Latino-Grece: Batiola,  .

Et cur non ex illa lingua originem potius hauriendam iudicamus, in qua sola tot conuenientes uoces matrices, sororiantes, cognate, sibi inuicem lampada manusque tradunt quam ex Grecorum et Hebreorum longe dissitis fontibus, et peregrinis omnino, uocabulorum talium etymologias accersere? ubi quando uoces singulas probe iam torsimus, nichil tandem egisse nos uidemus; sunt coacta, affectata, ludi, et nuge omnia. Sed uix in laudes Danice lingue exspatiari mihi nunc licebit, nisi amorem patrie obiici mihi uelim; quasi affectibus magis ducar, quam ueritatis studio, id quod semper a me alienum esse debere censui. Doctissimi censores Lipsienses ita iudicarunt de scripto meo Danice lingue  prestantie dicato, me fecisse quod solent, qui in patrie laudes, aut eius loci ubi bene est, profusi et procliues maxime sunt. Debetur hoc patrie profecto, dummodo ueritatis limites non transiliamus, quod spero etiam a me factum, nec enim affectibus seruire, sed aliquantum imperare didici; quin et Germanice et Suecice et Francice lingue non inuiderem eas laudes, si inter antiquos pre Danica eas laudatas ullibi reperissem: at cum antiquior laus Danice lingue repeti potuerit, ex optimis et bone fidei monumentis, cur ueritatem dissimulandam sumerem, nichil opus erat, illam maxime, que cum patrie laude sese mihi coniunctam obtulit. Est igitur bicarium uox tam Celtice, quam Danice et  Gothice antiquitatis; et Celtica quidem iam exspirare ceperat, nisi Danica tenacior iterum succurrisset, ac in memoriam deperdita reuocasset, dum loco Celtice suam per Gothos in Italia, et ubique, uigere denuo uel reuiuiscere fecit. Gothi enim secum ex septentrione linguam Celticam passim exstinctam fere in latinam linguam et Italiam et Franciam, etc., adduxerunt, et seruarunt, ut uix nunc exstingui rursus queat. De Bicario autem argenteo loquitur etiam ante Absalonem Ditmarus Mersburgensis seculi XI scriptor ante Adamum Bremensem l. uIII, p. m. 241: Cum duobus thuribulis ac argenteo bicareo larga manu Cesar nostre dedit Ecclesie.

 Mag. Walthero. Dixi de eo nota 67. Sequitur inferius Mag. Hugo, cuius quoque prebenda peculiaris  memoratur, adeo ut et ille canonicus fuerit, et propter officium, quo in schola Lundensi cum binis iam memoratis fungebatur, tertius magister hic adducitur et legatum etiam non minus quam magister Ioannes aut mag. Waltherus, lectisternium uario forratum nactus est, ut hic apparet: que Absalonem schole Lundensi non obiter prospexisse et fauisse nos monent.

 Pallium griseum. Intelligit hic pallium non grisei coloris, sed griseis sciurorum pellibus subductum, de qua forratura prius dixi, illudque aptum erat, quod gestari posset in Natali Domini tempore hiberno. Nam griseus panni color neque multum conueniebat archiepiscopo, neque presbytero canonico, qualis erat Mag. Waltherus, unde est, quod de pellibus  griseis capi debeat.

 Ad plenarium faciendum. Plenarium licet sepius occurrat in historia media, pauci tamen quid sit uel fuerit explicarunt. Ex Henrici Wolteri Chronico Bremensi p. m. 43 adducam primo plenarium quod Henricus Iu imp. inter alia Ecclesie Bremensi donauit, cuius tabula habuit nouem talenta auri Lubecensis, hec est nouem libras auri ponderis Lubecensis, quod etiam Adamus Bremensis his uerbis explicauit lib. Iu de iisdem donariis loquens: Et unum plenarium cuius tabula uidebatur nouem libras auri habere, p. m. 112. Ante Adamum Ditmarus Mersburgensis, aut qui uitam Ditmari paulo post conscripsit, Henrici II imp. donaria, Ecclesie Mersburgensi collata, recenset, p. m. 261: Dedit hic imperator  nobis plurima diuino officio conuenientia, scilicet tria plenaria, unum de auro, eburnea tabula ornatum, quod minimum est; secundum auro, gemmis et eburnea tabula uariatum, quod pretiosius est; tertium, auro, electro, et pretiosissimis gemmis artificiose decoratum, quod optimum est. De Conrado abbate Rastedensi septimo circa annum 1240 legimus in Chronico Rastedensi, p. m. 102, quod fieri fecerit plenarium ecclesie Rastedis, de argento cum gemmis micantibus, quomodo adhuc in monasterio esse dignoscitur. Nec Chronicon Mindense obliuiscitur Sigeberti episcopi sui liberalitatem depredicare circa ann. 1029: Que ad domus Dei decorem pertinent reliquit, calices et thuribula pulchra, ac plenaria nouem  ualde pretiosa, cum diuersis materiis intus depicta, et exterius argento et auro lapidibusque pretiosis adornata. Sed ex his omnibus nemo facile percipiet quid nominis aut rei sit plenarium. Hoc ergo nunc explicatius studebo facere. Et plenarium esse librum missalem et sacris misse seruientem, in quo omnia agenda festis, Dominicis aliisque diebus plene perscripta habebantur, ita ut sacerdoti nichil deesset celebranti que dicenda uel agenda forent; ideo enim plenarium uocatur iste liber, quod omnia contineret, plene et adamussim, que in Ecclesia requirebantur in Antiphonis, Sequentiis, Responsoriis, Collectis, Legendis aliisque. Hi libri et hec plenaria, quod in altari ponerentur, tanto apparatu gemmarum et auri et eboris et electri, et argenti  onerabantur, ut ex his iam dictis audiuimus. Et quidem quod de tabula dicitur auri nouem librarum Lubecensium, quam plenarium Bremense habuit, scire uos cupio, librorum tegmina intelligi, quando compacti sunt, et corio circumuestiti, alterum enim latus libri in altari positi, quod exterius ad populum spectabat, tabulam quamdam auream uel eburneam solidam insertam acceperat in corio et assere, quo liber tenebatur, gemmisque uariis circumpositis cingebatur hec tabula, et lucem magnam ac pompam faciebat, dum reliquum latus interius uersum istum fastum minime ostendebat, sed in uulgari cultu corii et asseris, sine gemmis, sine auro acquiescere sinebatur; hec causa est cur tabula una tantum cuiuis plenario tribuatur, non tabule  due aut plures. Huius rei exemplum aliquod qui uidere cupit, adeat bibliothecam ecclesie cathedralis Hamburgensis, ubi superesse uidebunt adhuc in forma, quam dicunt, quarta, tale plenarium corio purpureo campactum, cuius medium tabula eburnea inserta tenet, mediocriter sculpta, quam ambiunt lapides, olim pretiosi, nunc crystallini et uitrei, exemptos enim et suppositos alios facile percipi potest, alterum uero latus libri solo corio circumseptum, a reliquo prioris lateris ornatu uacuum plane conspicitur. Complectitur iste liber, Collectarium, Homiliarium, Antiphonarium, et plura in membranis exarata, ita ut plenarium dici queat, ut nos hodie ein uollstendig Hand-oder Kirchenbuch uocare  solemus, in quo singula, que in ecclesiis occurrunt legenda, uel canenda, collecta leguntur. Nec sola plenaria tam sumptuose ornabantur, sed etiam alii libri. Sic enim Ditmarus sub finem l. uI, de eodem Henrico II imperatore commemorauit: Euangelium, hoc est librum euangeliorum, aureo et tabula ornatum eburnea, dedit. Simile est quod hahet Tauernier in Peregrinationibus suis l. uI, p. m. 35, de libro euangeliorum in Armenia, quem archiepiscopus lecto euangelio, ceteris patriarche et episcopis osculandum prebet, ubi addit: Sur un des costez de la couuerture de ce liure, il y a des reliques enchâssées, et couuertes d'un crystall, et c'est le côsté du liure, qu'on donne à baiser. Nec quidquam nunc addam de plenario, nisi ut doceam librum fuisse:  quod auctor Chronici Mindensis nobis monstrauit p. m. 105, dum ait Milonem episcopum, qui sedit ab ann. 974 ad ann. 996 donasse monasterio in monte Wedegonis pulchrum plenarium; in isto sculpti habentur uersus quos B. Gorgonio obtulit:

Sit tibi, Gorgoni, liber hic, rogo, ualde decori,
Ornari Milo quem fecit episcopus auro.
Eodem pacto Henricus Wolteri, in Chronico Bremensi, dum Henrici Iu imperatoris donaria Bremensi Ecclesie tradita recenset, illa proponit: Misit Ecclesie Bremensi multa digna et chara clenodia, centum uidelicet aurea pallia, et sagas deauratas, thuribulum et librum auro et argento circumductum; iamque pergit sibi ipsi obiicere: Sed dices: que sunt huiusmodi in numero, pondere et mensura ac nomine  clenodia missa a Cesare? Dico respondendo, etc., et unum plenarium, cuius tabula habuit nouem talenta auri Lubecensis. Ecce plenarium cum tabula nouem librarum auri, est idem ille liber auro et argento circumductus. Adde Baluzium ad Cap. reg. Francorum p. m. 1156, qui missalia et missales libros plenaria dicta fuisse notauit. Reperitur quoque in iure Greco , sed non eodem sensu, licet quoque circa membranas et chartas uersetur. enim in iure significat apocham omnia in uniuersum debita tollentem et delentem, unde eclog. 6, etiam , securitas plenaria uocatur, cui opponitur apocha, qua pars tantum debiti soluta agnoscitur: in curialibus nostris hodie quitantiarum dicitur talis  apocha uniuersalis, et explicatur quietantia quietantiarum omnium, adeo ut illud plenarium quoad chartas et libros, tam apud ecclesiasticos quam apud iurisconsultos ualere, et in usum deduci ceperit.

 Preposito Achoni. Ille ipse, qui supra not.  adductus inter testes, eumque prepositum Lundensem fuisse iudico, quod hic precedant et sequantur ea legata, que Lundenses et Scanienses solum spectant. Tockonem Roschildensem fuisse prepositum iam ante docui. Saxo etiam Lundis uiuebat, cum hoc Testamentum conderetur, ideoque etiam in illa classe ponitur.

 Apud Cluniacum. Conditum fuit illud cenobium in Burgundia anno Chr. 895, testibus Sigeberto  Gemblacensi et Trithemio, a Bernone comite Burgundie et abbate Gigniacensi, qui Odonem primum abbatem Cluniacensem constituit.

 Ad Claram uallem. Institutum est hoc cenobium a S. Bernardo circa 1117 alii 1115. Paucissimi sunt geographi, qui huius cenobii situm monstrarunt. Ipsi Francici illud neglexerunt et omiserunt, aut quod clarus ille locus breui post in cineres subsederit, nec tanta fama resurgere potuerit qua quondam, aut quod cenobiorum districtus geographis indigni plerumque uideantur. Bernardus abbas 700 monachis illud cenobium habitatum reliquit, ita ut tunc magne et preclare fame fuerit, et Danicis episcopis in Franciam euntibus frequenter uisum. Situm est autem cenobium illud in  Campania Francie ad Albulam fluuium, 3 leucis a confiniis Burgundie, medium inter Chaumont ad ortum, et Barium ad Sequanam in occidente, uallis Absinthii prius dictum, et precibus Theobaldi comitis Campanie a Bernardo conditum.

 Ecclesia de Wellinge. Familia adhuc eius in Suecia superest non ignobilis, quamuis tunc parochia ruralis in Scania fuerit, ut et sequentia nomina Stangbye, Koping, Hyphakre, Arlef, Asmundathorp, Nyehyle, Saxelstorp uille sint Scanice, partim adhuc satis note, iisdem nominibus ab antiquo seruatis.

 Mansum unum reddere. Mansum dici agrum ubi quis simul manere possit et habitare, ex multis scriptoribus notum est. Germani uocant, eon  Houe, een Houe Landes, ager, qui unam familiam iuxta habitantem alere potest. Inde Hoba et Huba apud aliquos historicos, qui originem uocis ueram non attenderunt; nec recte Germani superiores efferunt eine Huffe Landes; debet enim esse ein Hoff Landes, cum sit Hoflstete, locus ubi habitant, qui agrum coniacentem colunt. Curia igitur est, cum sola domus attenditur, mansus autem cum ager et domus simul intelliguntur. Ille enim ager mansus est, qui curiam iunctam habet, ut ibi manere possint domini et coloni. Berghaue locus et uicus Hamburgi totam rem explicat. Mons ille accliuis, ubi ager colebatur, nunc occupatur S. Iacobi ecclesia, foro equino, domibusque et edificiis, a platea uulgo Steenstraten dicta, usque ad portam Alstere et  Alsteram ipsam; nec ager iste mansus fuit unus, sed et alter, ideoque kleenen Barghaue, grooten Barghaue adhuc audit, scilicet ubi curie posite fuerunt in fronte agri, quique illos monticulos colebant et habitabant locupletiores effecti, ac propter curias ac mansos hos agros in re lauta satis constituti de uon Bargen dici ceperunt, quorum aliqui postmodum in senatu ciuitatis celebre nomen manserunt. Dicebantur ergo Haue uel Houe, quia in monticulo accliui ager tendebat, Barghaue; secundum istius seculi Latinitatem, mansus montanus.

 Mag. Hugo. De eo superius adnotatum reperieris.

 Pallium magnum de Lekatte. Erat fera maculosa  lekatt, solis Noruegis nota hoc nomine; tot enim catti regiones Noruegicas obsident, tam uarii generis, ut uix nominibus inueniendis sufficere possimus. Hermelinas pelles uocant, Roisekatte et Urkatte, atque Lekatte, si non iidem, sane non multum diuersi ab illis fuerunt. He sane pelles omnium nobilissime, Hermelin propterea dicte, quod non nisi regibus, principibus et dominis conueniant; ideoque hic comparantur cum marturinis, que alias gloriam primam ferunt, ut hodie sabelline ex Russia, post illos feline he, tunc marturine sequuntur et murine. Nec mirum est istas bestiolas Katte uocari, licet feles magnitudine non equent, sed minores sint, et nisi longitudine ac forma sua mustelas referrent, ad murinas et glirinas  pelles referri possent. Sunt igitur ex mustelarum genere, que animalcula mures et glires persequuntur, ideoque feles et Katte appellati, quorum est mures uenari, Lefatte nomen uidentur accepisse tamen Le, quod Islandis et Noruegis noxa et damnum est, quoniam hi catti forte plus noxe inferant, quam alii similes: ita Leminge illis dicti sunt mures noxii segetibus, Noruegis peculiares, quod celo decidisse, et per agros dispersos alicubi obseruarunt; qua ratione distinguitur a Lä, quod est motus et temperamentum, inprimis unde fluentis. Pelliones Hermelinas pelles easdem esse uolunt cum Lekatte, et melinas pelles ualde expetitas tam olim quam hodie fuisse nouimus, sed explicant pro taxis, Dachse Germanis. Quin et meline dicebantur,  summe candide, que ex Melo insula afferebantur, terre, et cerusse instar seruiebant. Unde apud Plautum Mostell.:

Non isthanc etatem oportet pigmentum ullum attingere,
Neque cerussam, neque melinum, neque ullam aliam offuciam.
Nouimus autem Hermelinas ualde candidas, nec nisi nigerrima macula in extremitate caude conspicuas esse, et ex hybrida hac uoce nomen forte Germanis compositum. In ueteri synodo Londinensi circa an. 1138 iste pelles heremine appellantur. Prohibemus apostolica auctoritate sanctimoniales uariis, seu grisiis, sabellinis, marterinis, hereminis, beuerinis pellibus uti. Sic legitur apud Richardum Hagustaldensem  p. m. 328. Sed et Francici hec animalcula hermines et ermines etiamnum uocant, unde didicerunt Angli. Ermellini nominantur Italis; Latini mures Ponticos appellarunt, quod a Ponto ipsis primum allati sint, quin et mustelas albas, quod albedine candentes sint, quam hieme contrahunt, estate colorem mustelis uulgaribus similem preferentes, bruneum aut russum, quod pluribus animalibus in septentrione solet accidere, leporibus, ursis aliisque, quod notum esse puto. Sed nolo hec, que ad pellionum officinam pertinent, ad unguem usque resecare, respondere enim mihi licet quod apud Suidam Xenocrates Platonicus cuidam scholam eius adire cupienti, quem minus idoneum putabat:  , inquit, . Apud me lana non carminatur, nec apud me pelles parantur, ut hec docere possim.

 Nicolao filio archidiaconi. Quomodo hec quadrant temporibus Absalonis, archidiaconum habere filium? num cum uxore quoque in matrimonio uiuebat? Absit! haud sic intelligenda ueniunt, sed archidiaconum hunc ex conuersis fratribus fuisse statuendum est, qui seculum relinquentes et bona, et uxorem, et liberos, toto animo et corpore sacris se mancipabant; atque ad ordines deinde et dignitates pro meritis suis euehebantur. Ex his igitur conuersis archidiaconus hic, matrimonio relicto, ad hunc gradum ascenderat.

 In castro de Haffn. Hec est Hafnia, nunc  emporium ingens, totius regni Danici sedes prima. uidemus iam uariis nominibus illam creuisse; arcem Axelhus dictam esse, quod Absalon eam condidisset primus, ibique resideret illuc ueniens; postea huic munitioni burgum subiectum, ciuitatis, et quidem munite, que castrum et castellum dici solet et burgum, eaque ciuitas Stegelborg appellata [Dubito an unquam Stegelborg appellata sit] ideo quod tam alte et prerupte sita esset, ut non nisi gradibus ex mari in eam ascendere possent, a portu uero insigni Haffu uocata fuit. Sic domum episcopi et domum principis uocat Adamus Bremensis munitissimas illas arces Hamburgi ab illis structas; castellum uero Hamburgense ciuitatem ipsam fortissimis operibus inclusam, ciuium  domos et negotiationes ab incursibus hostium defendens; unde confutantur illi qui ciuitatem nullam Absalonis tempore Hafniam fuisse credunt,  arcemque et domum solam episcopi, pretereaque nichil hic exstitisse. Chronicon paruum de rebus Danicis, quod edidit nuper Arnas Magneus Islandus, idem nomen Hafn Emporio tribuit ad annum 1249. uilla Hafn deuastata est. uilla hic sumitur, ut Francicis la uille pro oppido. Hoc igitur uetus nomen ciuitatis; mercibus uero affluentibus Kisbenhaffn uocari cepit, ut Germanis Coopmannehauen, ita ut Francici et hodierni Germani perperam Copenhagen pro Copenhauen scribant; quod lubentes sequuntur omnes, nec errorem uidere uolunt, quoniam Francicos errando etiam non errare credit uulgus.

 [Achoni magistro Laterum. Coniicio hunc fuisse inspectorem operariorum, qui lateres coquebant,  presertim cum statim post mentio fit lapicide].




ANNO DOMINI MCCII.
WILLELMUS DE CAMPANIA AD ALBAS MANUS DICTUS, ARCHIEPISCOPUS REMENSIS.





NOTITIA.


 Guillelmus de Campania, dictus ad albas manus; uernacule aux blanches mains , inter filios Theobaldi Iu Campanie comitis et Mathildis Carinthiace quartus erat. Clero ascriptus admodum iuuenis, plures simul diuersis in ecclesiis seu prebendas seu dignitates obtinuit; donec electus Carnotensis episcopus transiit primo ad Ecclesiam Senonensem, deinde, ineunte anno 1176, ad Ecclesiam Remensem. Senonensi cathedre impositus legatione apostolica functus erat in Galliis; quod munus adimplere perrexit factus archiepiscopus Remensis. Durocortori statim ac receptus est  statuit dignissimus antistes per annum integrum in choro presens adesse, quo frequentius canonici  sui diuino interessent officio, et ut lites que subinde inter clericos emergebant per se dirimeret, donationesque decessorum suorum certior ipse presentia sua factus confirmare posset. Fuit autem, inquit Marlotus, inter archiepiscopos Remenses  primus, qui dieceseos sue neque abbatibus neque ecclesie cathedralis dignitatibus uocatis subscripserit solus diplomatibus suis, nullo etiam apposito sui pontificatus anno, quamuis sigillum commune retinuerit, in quo expressa archiepiscopi effigies ex una parte, ex altera uero uirginis Deipare cum hac inscriptione: Secretum meum mihi.

In ipso sui pontificatus Remensis initio indulgentias concessit fidelibus ad nundinas Paschales leprosarie Remensis concurrentibus. Eodem anno, cum XuI Kal. Octobr. in urbe Maceriis, que olim ex Flodoardo episcopii Remensis fuerat, Manasses Regitestensis comes collegiatam fundasset, Guillelmus canonicis recens institutis altaria S. Remigii de Reomonte et S. Marcelli largitus est. Eodem rursus  anno Niuelodem consecrauit episcopum Suessionensem, illique ac ceteris prouincie sue episcopis scripsit Alexander III papa, finem tandem feliciter accepisse schisma illud teterrimum quod inter se et Fridericum I imperatorem exarserat. Guillelmus  prouinciam lustrans partitionem prebendarum inter Nouiomenses canonicos ut metropolita comprobauit, scriptoque fassus est Nouiomensi episcopo non licere quempiam ex choro maioris ecclesie excommunicationi submittere. Anno sequenti, IX Kal. Aug. Marchianensis cenobii ecclesiam, presentibus Frumoldo Atrebatensi, et Eurardo Tornacensi episcopis, dedicauit, Anno 1178 peregrinationis ergo in Angliam transfretanti ad S. Thome Cantuariensis tumulum, sibi olim amicitia coniunctissimi, rex Henricus obuiam iuit, xeniaque splendida obtulit. Solutis uotis, reducem in Franciam Balduinus comes Gisnensis lauto et magnifico apparatu excepit apud urbem Ardeam; quod conuiuium descripsit Lambertus presbyter in historia comitum  Gisnensium. Anno 1179, mense Martio, interfuit concilio Lateranensi, in quo creatus est presbyter cardinalis S. Sabine, et Rogerum coram summo pontifice ceterisque concilii Patribus consecrauit episcopum Cameracensem. Eodem tempore, dum adhuc Rome degeret, cuiusdam Remorum decreti, quo uetitum erat ne quis predia in eleemosynam ecclesie conferret, rescissionem obtinuit a summo pontifice speciali diplomate, quo sic habetur: »Constitutionem insuper ciuium uestrorum, per quam uetuisse dicuntur, fundum uel predium uendi, legari, aut in eleemosynam ecclesie uestre conferri, uelut perniciosam nullam decernimus.«

Preterea cum uigeret adhuc Senonensem inter et Remensem archiepiscopos discordia de iure  Francorum reges inungendi, licet Philippus interim et Ludouicus uII Durocortori, Senonensi nullatenus reclamante, inaugurati fuissent, obtinuit Remensis bullam Alexandri III, qua insigne hoc munus illi soli adiudicatur, ab ipso Ludouico uII, et ab aliis postea Romanis pontificibus confirmatum. In Gallias redux creatusque, ut fertur, dux et par Francie, Philippum Augustum sororis sue Adele et Ludouici uII Francorum regis filium inunxit in regem Francorum Kal. Nouembr. eiusdem anni, ministrantibus sibi Turonensi, Bituricensi, Senonensi archiepiscopis, atque omnibus fere Galliarum episcopis. In ea autem solemni pompa preibant iuniori regi Henricus iunior Anglie rex, idemque  dux Normanie, filius Henrici II Anglie regis, gestans coronam auream qua coronandus erat Philippus comes Flandrie, gladium imperii sustollens, aliique duces, comites et barones diuersis deputati obsequiis; at Ludouicus uII, senio et morbo laborans paralytico, adesse ipse non potuit. Ab illo uero tempore ad nostra usque tempora archiepiscopi Remenses non solum inter duces ac pares Francie recensiti sunt, sed et inter eos primatum semper obtinuere. Guillelmus cum in coronando rege maximas expensas fecisset, ereque alieno ob id grauaretur, petiit a capitulo Remensi subsidium aliquod ex communi erario; sed ne ex illo deinceps canonici  aliquid paterentur detrimenti, declarauit anno 1180, illos ab huiusmodi expensis esse immunes.

Anno circiter 1180, opem ferentibus tam archiepiscopo quam canonicis Remensibus, ecclesia S. Balsamie, et reedificari cepit, et in collegiatam erecta est, cuius prebende omnes iisdem fere priuigeliis atque immunitatibus gaudent quibus capitulum ipsum Remense, cui obnoxie sunt. Eodem circiter tempore reprehensus est Guillelmus a Lucio III summo pontifice quod soluisset ligatos ab episcopo Bellouacensi, precipue uero comitem Clari montis, quem de mandato ipsius Remensis archiepiscopi excommunicauerat presul Bellouacensis, terra eiusdem comitis interdicto supposita. Anno 1181 dicitur in chronico Nangii conspirasse in  regem et totam Franciam conturbasse cum duce Burgundie, comite Flandrie, comite Blesensi, et comite Sacri cesaris. Anno 1182 scabinos ab Henrico decessore suo sublatos ciuitati Remensi restituit princeps non minus magnificus quam pacis amans. Anno sequenti iisdem ciuibus culturam concessit extra urbis ambitum, quo edificiis de nouo constructis pomerium eius protenderetur, translatis in eam nundinis Paschalibus que iuxta leprosorum sacellum, ut diximus, celebrabantur, Eodem anno assumptus est a Philippo Augusto in primarium regni administrum; multosque statim hereticos ab illo et a Philippo comite Flandrie combustos in Flandria Nangius asserit: »Hi, inquit ille, dicebant omnia eterna a Deo creata; corpus  autem hominis et omnia transitoria a Luciabelo creata; baptismum paruulorum et eucaristiam reprobabant; sacerdotes missas celebrare ex auaritia et oblationum cupiditate dicebant.«

Quam preclare autem in administrandis rebus se gesserit testatus est ipse Philippus Augustus. Cum enim Lucius papa, desiderio eum uisendi flagrans, Romam ut ueniret multis litteris cohortatus esset, ille uero ob regni negotia uotis eius non posset satisfacere, scripsit rex Christianissimus ad summum pontificem in hunc modum  : »Impugnant adolescentiam nostram et auspicia regni nostri perturbare contendunt potentes, et qui multiplici ex causa fidem nobis debuerant, infideles aduersarii,  quorum improbitate compellimur et consilia noua querere, et auxilia corrogare. Assistit nobis super omnes amicos et fideles nostros carissimus auunculus noster Willelmus Remensis archiepiscopus, in consiliis nostris oculus uigilans, in negotiis dextera manus. Quem uel ad tempus recedere a nobis, succedere est hostibus nostris, qui sicut absque armis, ita et absque amicis nos esse uotis infidelibus irreuerenter et expetunt et exspectant. uocastis eum, Pater, sicut audiuimus, et ut presentiam suam uobis exhibeat sacris uestris apicibus inuitastis. Paratus erat parere et comparere uobis, peccato hariolandi simulacrum inobedientie comparans, et  uoluntatem non acquiescendi uobis tanquam scelus idololatrie detestans. In articulo summe necessitatis nostre, confidentes de precipua dilectione uestra, retinuimus eum, etc. . . . Suscipite, Pater, preces nostras, preces filii uestri, quem a cunabulis semper dilexistis, ut qui ante natiuitatem nostram beneuole desiderastis ortum, auctoritate uestra benefice comprimatis nostrum desiderantes occasum. Gratum sit uobis, Pater, quod in tanto discrimine regni tantum amicum nostrum retinemus, cuius presentia nobis est pernecessaria, et absentia perdamnosa.

Romam tamen profectus Guillelmus anno 1185, sedit in comitiis quibus Urbanus III papa renuntiatus est; suspicaturque Marlotus rursum interfuisse  Ferrarie anno 1187 electioni Gregorii uIII. Roma reuersus litigandi materiem reperit cum capitulo suo, si pronum ad lites animum habuisset. Enimuero ut decessores sui egre patiebantur eam quam sibi arrogabant facultatem excommunicandi quemlibet ex suis malefactoribus, eosque pariter absoluendi, quem nuper, ipsis petentibus, Lucius papa suo rescripto comprobarat, sic nec Guillelmus ferre poterat interdictum, frequentesque diuini officii cessationes in matrice ecclesia, speciali ac sola canonicorum auctoritate sancitas, eo uel maxime quod contenderent illi, maiori ecclesia cessante, alias urbis ecclesias tam conuentuales quam parochiales, ipsis iubentibus, cessare debere. Archiepiscopus, re maturius deliberata, inspectoque eorum priuilegio,  a lite mouenda abstinuit, scriptoque tandem concessit anno 1187, »quod si ipsis aut suis clericis, aut laicis ad ipsos pertinentibus in prouincia Remensi, uel alibi ubicunque de auctoritate sedis Remensis potestatem habentibus, aliquid factum fuerit quod ad damnum uel lesionem ecclesie Remensis cedat; nos super hoc requisiti bona fide emendare faciemus. Sin minus, capitulum licite poterit cessare ab officio diuino, aliisque ecclesiis tam conuentualibus quam parochialibus urbis uel suburbii iniungere ut idem faciant, statu ecclesie S. Remigii manente, sicut antea fuit, concessa nichilominus parochis facultate ministrandi sacramenta necessaria submissa uoce et cum unius campanule sonitu; nec  interdictum solui poterit ab archiepiscopo sine consensu capituli.«

Anno 1188 dedit monachis S. Remigii pro anniuersario suo aliisque anniuersariis plus quam uiginti celebrandis altare de Driencurte; cui adiecit anno 1192 altaria de uillari in silua et de Louuois. Anno 1189 Salmurum missus est ad regem Anglie a Philippo Augusto pro pace inter utrumque regem componenda. Anno 1190 eidem Philippo ad iter transmarinum se accingenti contra infideles pugnaturo, sportam et baculum peregrinationis tradidit apud S. Dionysium in Francia; mox in conuentu uezeliacensi et tutelam regni cum Adela regina sorore sua, et custodiam serenissimi principis Ludouici suscepturus: Philippus uero priuilegium singulare  concessit archiepiscopis Remensibus de bonis mobilibus archiepiscopi defuncti; Guillelmus autem aliud priuilegium abbatie Cisoniensi ecclesie sue immediate subiecte. Anno 1191 fundata est, fauente Guillelmo, ab Henrico Campagnie comite ecclesia collegiata S. Ioannis in urbe uirtuto, pro qua quemadmodum et pro uitriaco, Regiteste, Castellione, Sparnaco, Rociaco, Fimis, Brana, et Castro-Portiano, Campanie comites tenebantur olim archiepiscopis Remensibus ligium homagium facere. Interea Philippus comes Flandrie moritur in obsidione Acconis; ditione autem eius bipartita, factum est opera Guillelmi anno 1192, ut Atrebatum aliorumque adiacentium populorum ciuitates in dominium Francorum cederent, ceterarum heres Balduinus  regi homagium faceret. Eodem anno Guillelmus S. Albertum Leodiensem episcopum consecrauit Durocortori, et in ecclesia sua metropolitana scholarche dignitatem instituit. Ad eumdem annum refert et luget Marlotus exstinctionem uictus communis apud canonicos Remenses, quibus nichilominus concessit archipresul ut seruientes liberos habere possent in banno suo; quod priuilegii genus extendit postea ad abbatias SS. Remigii, Nicasii ac Dionysii. Eodem anno perrexit peregrinus ad S. Iacobum in Gallecia; quo ex itinere redux regis consilio interfuit, in quo de Stephano Nouiomensis episcopo in Daniam legando actum est, qui Ingelburgim obtineret Canuti regis sororem, quam Philippus Augustus sibi delegerat uxorem.

 Nuptie celebrate anno 1193, nouaque sponsa a Guillelmo uncta et diademate coronata, adstantibus episcopis ministerium suum prebentibus Theobaldo Ambianensi, Petro Atrebatensi, Stephano Tornacensi, et Lamberto Taruannensi. »At mirum, inquit Rigordus, eodem die, instigante diabolo, rex uxorem longo tempore concupitam exosam habere cepit, paucisque reuolutis diebus  conuocata synodo cui Guillelmus Remensis presedit, linea consanguinitatis per Carolum comitem Flandrensium ab episcopis et baronibus computata, legali iudicio matrimonium solutum est;« qua de re scripsit eodem anno Stephanus Tornacensis ad Guillelmum archiepiscopum. Canuto rege apud summum pontificem Celestinum III conquerente  de Guillelmo aliisque episcopis qui hoc diuortium approbauerant, missi legati in Galliam Melior cardinalis et Censius, qui synodum Lutetie cegerunt; sed facti canes muti, inquit Marlotus, non ualentes latrare, nichil profecerunt. Nil dubium est quin ea in re grauiter peccauerint, et Philippus rex et Guillelmus archiepiscopus. Matrimonium enim Philippi et Ingelburgis legitimum fuisse probant, 1o rescriptum summi pontificis, quo precepit archiepiscopo Senonensi, ut si rex aliam superinducere uellet uxorem, ipse auctoritate apostolica id eidem inhibere curaret; 2o littere quibus Innocentius III papa puerum et puellam quos Philippus ex Merianensi superinducta susceperat, legitimationis  titulo decorauit anno 1201; 3o eiusdem Ingelburgis ad Philippum regressus, et decennis utriusque, nemine reclamante, consuetudo. Unde mirari subit plerosque scriptores diuortium illud narrasse tam contorte, ut nec ueritatem prodere nec Philippum regem reprehendere uoluisse uideantur.

Anno 1196 Guillelmus ratum habuit quod de foraneitate canonici S. Quintini ueromanduensis in Ecclesia sua statuerant; presensque adfuit homagio facto a Balduino u comite Flandrie. Increbrescebat hisce temporibus usque ad Innocentii III pape primordia falsariorum ingens numerus, qui nomine sedis apostolice quas uellent litteras scriberent. De his grauis est querela Celestini III ad Guillelmum Remorum archiepiscopum! refertque Rogerius  Houedenus clericum archiepiscopi Eboracensis Rome ad mortem egrotantis publice confessum fuisse adulterinas bullas nomine Romane Ecclesie in Angliam misisse. Stephanus Tornacensis, cui iniuncta erat cura a Guillelmo ut in diecesi sua uigilaret super sordide huius mercis negotiatores, aliquos deprehendisse ei sic rescripsit epist. 221: »De mandato uestro falsarios quosdam cautela et arte, non potentia, ad confitendum induximus promissa impunitate quantum nobis licebit, uni eorum qui adulterine bulle superiorem et inferiorem molam nobis in capitulo restituit. Terribili adiuratione et deuotatione confessus est sese nunquam ea usum fuisse; sed cuiusdam presbyteri, qui falsas litteras  uendebat socius erat, et partem infausti pretii quandoque recipiebat. uolumen etiam pugillare nobis reddidit, in quo plures littere sub apostolico nomine continentur. . . . . Seruamus uobis incudes adulterinas quarum adulteria et auctoritatis uestre condemnentur iudicio, et malleo confringantur.« Anno 1197 Guillelmus constituit iura concellarie Tornacensis. Anno 1198 Innocentio III post Celestinum III in summum pontificem assumpto, creatus est ab eo legatus apostolicus tam in Germania quam in Francia, etsi in quibusdam illorum temporum instrumentis legati nomen non affectat: Eodem anno, mense Octobri, dedit in eleemosynam perpetuam monachis Ioiacensibus centum solidos Pruuinenses in nundinas S. Aigulfi in teloneo uini  singulis annis percipiendos, ut missas priuatas quas cum oleo celebrabant, cum cera deinceps celebrare possent. Eodem rursus anno confirmauit Premonstratensibus priuilegium eis indultum  quo licitum eis erat parochias administrandi; id uero presertim de parochia Boconuille Thenoliensibus data ipso anno 1198. Aliquanto post, coniuratis in ecclesiam Remensem Ingelranno III Cociacensi, Rogero Rosatensi, et domino Regitestensi [Manasse II, an Hugone  III, uidesis in nouissima dominorum Cociaci historia  ], Philippus Augustus ab ecclesia tandem malum illud, auerruncauit; qua de re legenda eadem historia, pag. 55. Anno 1201 instaurauit Guillelmus non longe a porta basilicari nosocomium quod fundasse tradebatur sanctissimus Francorum apostolus; illudque nouis auctum beneficiis gubernandum commisit religiosis S. Antonii. Eodem anno dedicauit ecclesiam S. Basoli.

Reuersus denique tertium in Italiam, ibique morbo correptus, de reditu in metropolim suam cogitauit, firmatis antea Anagnie mense Ianuario anni 1201, id est 1202, canonicorum suorum contra burgenses immunitatibus; sed Lauduni antequam ad Remos perueniret subitaneo morbo correptus, obstrusoque  lingue officio, obiit intestatus eodem anno, etatis sue sexagesimo octauo, uII Id. Septembr., Durocortorumque relatus, in ecclesia cathedrali tumulatus est iuxta maius altare sub lapide cui insculpti dicuntur inconditi sequentes uersus:

Moribus excelsus, prouidus, mitis, prudens, et pacis amator,
Annis bis denis et sex cum simplice mense
Prefuit archiepiscopus Willelmus in urbe Remensi
Septima Septembris idus fuit finis uite mee.

De eo chronicon Antissiodorense in hec uerba: »Guillelmus Remensis archiepiscopus cum Laudunum uenisset, morbo subitaneo preuentus opprimitur, et occluso lingue officio moritur intestatus: uir nobilis genere, et qui diu floruerat tam seculari  quam ecclesiastica preditus potestate. Primis sui pontificatus auspiciis satis modeste se habuit, et morum enituit ornamentis, felixque exstitisset, si primis ultima responderent et usque in finem merita cohesissent. Sed cum res in contrarium uerse sint, nec fuerit concolor finis initio, finali non attulimus laude, quem nimis reddidere notabilem et munerum iniusta acceptio, et prodigalis effusio.« Huic concinit Albericus in hunc modum: »Obiit Willelmus Remensis archiepiscopus uIII Id. Octobr.  qui per annos XXuI et ultra presulatus infulas cum fauore et gloria seculari obtinuit; sed licet non ita cum fauore Dei;« quam labem abstergere conatur Marlotus. Guillelmum celebrauere Stephanus Tornacensis, Petrus  Blesensis, Petrus Cellensis, Guillelmus Brito, Rigordus, Ioannes Sarisberiensis, Rogerus Houedenus, uincentius Bellouacensis, Bzouius, Ciaconius, Baro Autoliensis, Bernerius, Donius Attichianus, Chesnius, Petrus Comestor et Gualterus peta, qui ei nuncupauere hic Alexandreidem, ille Historiam scholasticam. Refert etiam Martenius noster, collect. ampliss. tom. I, pag. 946, epistolam nuncupatoriam Willelmi cuiusdam, qui ei dedicauit suam microcosmographiam.





WILLELMI REMENSIS ARCHIEPISCOPI EPISTOLAE.



I. Ad Alexandrum papam, pro Thoma Becquet, archiepiscopo Cantuariensi, scripta cum adhuc episcopus Carnotensis ageret, id est anno 1166.






II. Ad eumdem.---Pro eodem. 

[uide Patrolog., ibid.]



III. Ad eumdem.---De his que circa festum Epiphanie anni 1169 Ludouicum inter Francorum regem et regem Anglie in colloquio apud Montem mirabilem habito gesta sunt.

 



Iu. Ad eumdem.---In causa S. Thome Cantuariensis. Scripta cum archiepiscopus Senonensis ageret. 

[uide ibid.]



u. Ad eumdem.---In causa eiusdem.





uI. Ad regem Anglie.---De excommunicatis ab archiepiscopo Cantuariensi.

 



uII. Ad Alexandrum papam.---De coronatione filii regis Anglorum. 





uIII. Ad eumdem.---De nece S. Thome Cantuariensis. 





IX. Ad eumdem.---Quod terram regis Anglorum Cismarinam interdicto subiecerit. 

[Ibid.]



X. Ad Eruisium abbatem et fratres cenobii S. uictoris Paris. 

[DUCHESNE, Script. rer. Franc., Iu, 747.]

W. Dei gratia Senonensis archiepiscopus, et apostolice sedis legatus, E. abbati totique capitulo Sancti uictoris, dilectis in Christo filiis, abundare spiritu dilectionis et pacis, per gratiam eius cuius in pace factus est locus.

Tetigit me aliquantulum per misericordiam suam manus Domini. Et ideo ad diem quam uobis prefixeramus, uenire non potuimus. ueniemus autem, Deo uolente, ad uos in spiritu lenitatis et mansuetudinis, quam citius dabitur nobis opportunitas, ferentes  nobiscum non uerbera patris, sed uerba matris: parati summo studio laborare ad pacem fratrum et quietem, cupientes in uisceribus Christi ut religio conseruetur ad Dei seruitium, et exteriora bene disponantur ad sustentationem Deo seruientium. Interim autem seruate unitatem spiritus in uinculo pacis, ut pax Dei que exsuperat omnem sensum custodiat corda uestra et intelligentias uestras. ualete.



XI. Ad Alexandrum papam.---Pro Hugone de Campo Florido, Suessionensi episcopo, regis Francorum cancellario. 

 



XII. Ad Mauricium Parisiensem episcopum.---De deposito CD marcarum argenti ab Eskilo Lundensi archiep. Eruisio S. uictoris abbati commisso. 

[DUCHESNE, Script. rer. Franc., Iu, 604.]

W. Dei gratia Senonensis archiepiscopus, M. Parisiensi episcopo salutem.

In quantam et quam perniciosam frater E. quondam abbas Sancti uictoris ex inordinatis actibus suis Ecclesiam et fratres uniuersos, qui tam religione quam litteratura pre ceteris preeminere dignoscuntur, adduxerit confusionem, uestra nouit plenius circumspectio. Qui cum sanctos, qui secum erant, pro uiribus impugnauerit, et sanctitatem persecutus fuerit, ea per Dei gratiam sibi amputata  nocendi facultate, nondum ut accepimus querit nomen Domini, sed adhuc manus eius extenta est, et cum internam et eternam non possit subuertere disciplinam, uariis et innumeris exteriorum tentationum generibus eorum nititur perturbare quietem. Proinde cum thesaurum Ecclesie adhuc occultare contendat, fraternitati uestre presentium auctoritate iterato mandamus, quatenus ad Ecclesiam, omni mora semota, accedentes, sub testimonio dilecti filii nostri G. abbatis et fratrum memorate Ecclesie, enthecas et repositoriola pretaxati Er. scrutari curetis, et calicem aureum, et alia que ad ius Ecclesie Beati uictoris spectantia ibidem inueneritis, abbati et fratribus assignetis. Depositum uero archiepiscopi Dacie in loco reponatis in  Ecclesia maiori. Si uero memoratus Er. predicta exhibere detrectauerit, nichilominus uase iniquitatis et mammone confracto, que prediximus exsecutioni mandetis.



XIII. Ad magistrum Meliorem cardinalem.---Commendat illi negotium archiepiscopi Turonensis. 

[Exstat inter Stephani Tornacensis epistolas, ep. 110. uid. Patr. t. CCXI, col. 399.]



XIu. Ad B. prepositum et capitulum Remense.---Pro electione Petri Cantoris Parisiensis in decanum Remensem. 

[MARLOT, Metropol. Rem., II, 442.]

WILLELMUS, Dei gratia Rem. archiepiscopus, S. R. E. tituli Sancte Sabine cardinalis, apostolice sedis legatus, dilectis Filiis B. preposito, S. cantori, totique Remensis Ecclesie capitulo salutem et dilectionem.

Gratias agimus omnium largitori Deo, qui Remensis Ecclesie desolationem respiciens, eidem decani talis et doctoris patrocinio destitute talem prouidit et restituit successorem, cui mores ad exemplum, et scientia exuberat ad doctrinam. Nos igitur deuotionis  uestre prouidentiam in Domino plurimum commendantes, electionem dilecti nostri Petri apud Deum et homines commendabilem, Remensi Ecclesie utilem, approbamus, et gratam habentes libenter et liberaliter confirmamus.



Xu. Ad Petrum Cantorem.---De ipsius in decanum Remensem electione certiorem facit. 

[Ibid.]

WILLELMUS, Dei gratia Rem. archiepiscopus, S. R. E. cardinalis, apostolice sedis legatus, dilecto filio M. P. Parisiensi cantori, imo decano Remensi, salutem et dilectionem.

Deo et Remensi nostre Ecclesie in gratiarum debitas assurgimus actiones, eo quod, inspirante Altissimo, eadem Ecclesia uos elegerit in decanum, uobis quoque congratulandum duximus, quod onus a Deo uobis oblatum tam humiliter suscepistis, nec ad uberiores Ecclesie reditus oculus degener, uel  auaritie spiritus uos retorsit. Eamdem uero electionem ratam habemus, et gratam, utpote qui iam alias, quando super eodem decanatu capitulum in nos compromiserat uniuersum, eum uobis prius obtulimus, si uelletis: sed uos saniore tunc usi consilio, tendentes ad finem, quem nunc estis Deo gratias assecuti, creditum uobis a Deo talentum in frequentiorum studiorum et scholarum loco prius erogare pluribus salubriter uolebatis. uerum iam hora est, ut de seminibus que messuistis, in alios exsultationis manipulos ad propria referatis: unde nostris esurientibus paruulis frangatur panis alimonie doctrinalis, et pia uicissitudine lacte doctrine per uos laxa matris ubera repleantur  , que uos aliquando paruuli suxistis. Dignum erat, et iustum,  ut nostra primitiua mater Ecclesia, que uos aliquandiu indigentie commodauerat aliorum, suis in necessitatibus reuocaret filium, suis retineret usibus reuocatum. Unde qua possumus obedientie districtione uobis iniungimus, secura in Domino conscientia consulentes, ne cuipiam credatis uobis aliter suggerenti, quominus in hoc proposito perseueretis stabiles et immoti; in Domino quippe confidimus, quod et in nobis, et nobiscum in aliis fructum Deo placitum facere debeatis; utpote quem non soli Remensi Ecclesie, sed et toti prouincie, regnoque potius uniuerso prouisum esse credimus, etiam iis temporibus reseruatum, uestre namque circumspectionis consilio in propriis et communibus  negotiis speciliater uti decreuimus . . . . . . . . Et ut in eodem stetis proposito firmiores, quandocunque uobis placuerit et Ecclesie nostre titulum, et suscipere dignitatis officium per nos, uel per uenerabilem fratrem et consanguineum nostrum reuerendum Parisiensem episcopum  , ad sacerdotium promoueri, gratum nobis erit, etc.





WILLELMI DIPLOMATA.



Iis omnibus qui nundinis interfuerint, que die Paschatis iuxta hospitale Leprosorum celebrabantur, indulgentias concedit. 
[MARLOT, Metrop. Rem. II, 406.]


WILLELMUS Dei gratia Remorum archiepiscopus, apostolice sedis legatus omnibus ad quos littere iste peruenerint in Domino salutem.

Qui miserorum miseretur, misericordiam Dei a misericorde Patre consequetur: cum autem uideamus homines a lepra percussos miserabili torqueri cruciatu, humanitatis ratione doloribus eorum compati debemus, et condolere. Hac igitur inducti consideratione,  afflictioni et miserie leprosorum iuxta ciuitatem Remensem commorantium uolumus remedium impendere, et omnes fideles ad benefaciendum eis rogamus, et in Domino attentius exhortamur. Nos autem de Dei misericordia, et gloriose uirginis Marie, et omnium sanctorum meritis confisi, omnibus qui ad nundinas eorum uenerint de iniunctis sibi penitentiis hanc indulgentiam impendimus: uidelicet de septem annis, unum; de tribus quadragenis, unam, quam sibi quisque elegerit; de sextis feriis, quartam partem. Preterea offensas patrum et matrum nisi uiolentas manus iniecerint, et uota fracta, si ad eadem redierint, et peccata etiam oblita eis misericorditer relaxamus.

Datum per manum Alexandri cancellarii nostri.



II. Willelmus cum in coronatione regis solitis maiores expensas fecisset, ereque alieno ob id grauaretur, petiit a capitulo Remensi subsidium aliquod ex communi erario, sed ne ex illo deinceps aliquod pateretur detrimentum, sequenti charta declarat predictum capitulum ab eiusmodi expensis esse immune, que sic incipit. 
[MARLOT, Metropol. Rem., II, 413.]


WILLELMUS Dei gratia Remorum archiepiscopus, Romane Ecclesie tituli Sancte Sabine cardinalis, et apostolice sedis legatus, omnibus tam futuris quam presentibus ad quos littere iste peruenerint salutem in Domino.

 Nouerit uniuersitas uestra quod cum nos multo ere alieno essemus onerati pro inunctione et coronatione domini nepotis nostri karissimi regis Philippi. Int . . . . . capitulum nostrum Remense ubi nostram . . . . . exponentes et grauamen, rogauimus auxilium coram omnibus; illi autem tanquam filii paterne necessitati compatientes, precibus nostris benignum prebuere assensum et licet terre . . . . . nobis  ex debito contulissent ipsi soli de terris suis, neque pro corona, neque ex debito aliquo, sed de mera liberalitate sua fecerunt nobis auxilium. Nos ergo, quia nulli debet sua liberalitas captiosa esse, uel damnosa, uolentes eisdem et terre sue imposterum precauere, huius scripti nostri cautionem eis indulgemus, ne donum tam gratuitum, alio tempore ab aliquo trahi possit in exemplum, etc.

Actum anno incarnationis Domini 1180.

Datum per manum cancellarii.



III. Remenses peioris conditionis esse non ferens, quam ceterarum urbium accolas, qui suis magistratibus gaudebant, restituit scabinos, ius eis impertiendo ciuiles causas, forensesque excutiendi, tribus exceptis casibus in charta contentis. 
[D. MARLOT. Metropol. Rem., II, 417.]


WILLELMUS Dei gratia Remorum archiepiscopus, sancte Romane Ecclesie tituli Sancte Sabine cardinalis, apostolice sedis legatus, dilectis filiis et fidelibus suis uniuersis hominibus Remensibus in banno archiepiscopi constitutis in Domino salutem.

Sicut principes terrarum in obseruando iure et libertate subditorum, dilectionem Dei et proximi ualeant acquirere; ita in uiolandis, uel immutandis consuetudinibus diutius obtentis indignationem Altissimi possunt incurrere, et fauorem populi amittere, et animabus etiam suis onus perpetuum imponere.  Nos siquidem hac inducti ratione, et considerantes obsequium et deuotionem, quam uos dilecti filii, et fideles burgenses nostri nobis libenter hactenus impendistis, consuetudines uobis ab antiquis retro temporibus collatas, sed mutatione dominorum aliquando minus seruatas, auctoritatis nostre munimine uobis et posteris uestris duximus restituendas, et perpetuo confirmandas. uolumus igitur quod scabini ciuitati restituantur, qui communi assensu omnium uestrum de bannalibus nostris duodecim electi nobis presentabuntur, et singulis annis in capite ieiunii renouabuntur, et iurabunt quod uos iusto diiudicabunt iudicio, et quantum ad ipsos pertinuerit, ius nostrum fideliter seruabunt: et si quis forte communiter electus scabinus  esse noluerit, nos illum faciemus stare scabinum, si tamen uires corporis sufficientes habuerit. uerumtamen si uos in eligendis scabinis concordes non fueritis, nos prout ciuitati nostre et nobis expedire nouerimus, scabinos instituemus. Si uero iidem scabini, uel duo, uel plures illorum, aliquod iudicium fecerint, quod non satis rationabile uideatur, si errorem suum recognouerint, absque detrimento  bonorum suorum illud nobis emendabunt. Si autem perstiterint, et aliquis eos de falso iudicio uoluerit impetere, si comprobati fuerint, uel conuicti, illud per iudicium curie nostre nobis emendabunt, et si impetitor eos conuincere non poterit, illud similiter nobis et ipsis scabinis emendabit.

Concedimus etiam quod si burgensis in banno nostro constitutus aliqua occasione in causam tractus fuerit, quando ordine iudiciario se tractari uoluerit, neque ipse, neque res eius capientur; sed nec domus eius diruetur  , si domum uel hereditatem Remis habuerit: sed fidem dabit, quod pro exsequenda iustitia obsides interponet, si possit; et si obsides habere non possit, fidem similiter dabit, quod iudicio scabinorum stabit. Si uero nec domum,  nec hereditatem Remis habuerit, obsides dabit; si obsides non habuerit, corpus eius detinebitur, quousque iustitie complementum prosequatur. Ad hec si quis bannalium nostrorum furtum, uel murtrum, uel proditionem commiserit, et forisfactum manifestum fuerit, ipse et res ipsius in uoluntate nostra erunt, et si dubium fuerit, et ille super hoc impetatur, bonos obsides dabit, si de banno nostro fuerit, quod iudicio scabinorum stabit, et si obsides dare non possit, corpus eius captum detinebitur. Si quis sesterlagium nostrum asportauerit, uel detinuerit, forisfactum nobis per sexaginta solidos emendabit. Si quis cambierit, qui trecensum nobis, sicut cambitores nostri non soluat, et ille, et alius qui cum eo cambium fecerit, forisfactum nobis per  sexaginta solidos emendabit, forisfactum quoque de timonagio nobis per septem solidos, et dimidium emendabitur. Decernimus autem ut quicunque hereditatem, uel emptionem, uel alias quaslibet possessiones per septem annos et unum diem in pace possederit, et tenuerit, tentaturam suam deinceps libere, et quiete possideat; ita ut alius reclamare non possit, uel tentaturam calumniare, nisi possit probare quod interim absens a terra fuerit, et absentie sue rationabilem pretenderit occasionem, uel infra spatium illud talis etatis exstiterit, quod ius suum disrationare non ualuerit. Ne ergo super iis omnibus aliqua imposterum questio possit oriri, superiora, sicut prenotata sunt, firma et rata imposterum  permaneant. eadem uobis et successoribus uestris tam presentis priuilegii patrocinio, quam sigilli nostri munimine corroboramus, statuentes et sub anathemate prohibentes, ne quis huic nostre confirmationis pagine contraire presumat, salua in omnibus apostolice sedis auctoritate. Actum anno ab incarnatione Domini millesimo centesimo octogesimo secundo.

Datum per manum Lambini cancellarii nostri  .



Iu. Sanremigiani Monasterii iura et consuetudines confirmat. 
[D. MARLOT, Metropol. Rem., II, 420.]


WUILLELMUS Dei gratia Remorum archiepiscopus S. R. E. titulo Sancte Sabine cardinalis, dilectis in Christo filiis SIMONI abbati, totique capitulo B. Remigii Remensis, eorumque successoribus Regulam B. Benedicti professis in perpetuum.

Pastoralis cura nos ammonet incessanter Ecclesias et uiros ecclesiasticos sollicitudini nostre commissos diligere, fouere, et eorum libertates, possessiones, atque iura, rata et inconuulsa modis  omnibus conseruare. Hac ergo nos inducti ratione uestris, dilecti in Christo filii, iustis postulationibus grato concurrentes assensu, Ecclesiam uestram, in qua diuino mancipati estis obsequio, et castrum, et burgum uestrum sub nostra suscipimus custodia, et protectione: libertates etiam uestras et consuetudines quas ibi habetis, furnos, molendina, census, bannum, iustitiam, sexterlagium mercata diei ueneris et diei Dominice, et quascunque possessiones, quecunque bona impresentiarum rationabiliter possidetis, uel in futurum Domino annuente poteritis adipisci, Ecclesie uestre et uobis perpetua pace, et quiete possidenda concedimus, et auctoritate a Deo nobis collata inuiolabiliter  confirmamus.

Decernimus siquidem ut homines uestri, uel alii mansionarii in burgo Sancti Remigii Remis euntes, et redeuntes, nec a nostris prepositis, uel officialibus, nec ab alienis capiantur, uel detineantur, neque res eorum, quandiu iustitie abbatis uestri stare uoluerint, nisi forte in presenti forisfacto deprehensi fuerint. Ut igitur hec omnia perpetue robur obtineant firmitatis, eademque tam presentis pagine patrocinio, quam sigilli nostri auctoritate corroboramus, statuentes sub anathemate prohibemus, ne quis Ecclesiam uestram, uel fratres uestros super his molestare, uel huic nostre confirmationi aliquatenus presumat contraire. Omnibus autem iura uestra seruantibus, et beneficia sua largientibus,  sit pax et gratia Domini nostri Iesu Christi, ut hic temporalem percipiant retributionem, et in extremi examinis die eterne beatitudinis premia consequamur. Amen.

Actum anno ab incarn. Dom. 1182. Datum per manum Lambini cancellarii nostri  .



u. Charta domini Willelmi archiepiscopi super pactis inter ecclesiam Remensem et dominum Rainaldum de Roseto, super uilla de Fraslicurte habitis. 
[uARIN, Arch. admin. de Reims, t. I, p. 387.]


WILLELMUS Dei gratia Remorum archiepiscopus, S. Romane Ecclesie tituli S. Sabine cardinalis, tam futuris quam presentibus in perpetuum.

Cum in uilla de Fraislicurt, que olim Plumbea Fontana uocabatur, inter ecclesiam Remensem et dominum Rainaldum de Roseto de banno et iustitia, et redditibus quos mansionarii debent, questio uerteretur; cum proprietas et dominium totius territorii, et tam terragia quam decime, et ecclesia eiusdem loci, ipso etiam R. confitente, ad ecclesiam Remensem integre pertinerent; et tamen de supradictis  contenderent, controuersia in hunc modum, nobis mediantibus, terminata est:

Retinuit sibi ecclesia Remensis propria et seorsum habenda, ecclesiam prefati loci et eiusdem territorii decimas uniuersas cum omnibus ecclesiasticis, et integrum ecclesie patronatum cum omnibus spiritalibus. Item brolia, id est prata, in medio uille, que olim ecclesie dominica habebantur, que per negligentiam canonicorum sibi rustici usurpauerant. Item feodalem olim terram et prata que Ioannes de Ardenna a preposito Remensis ecclesie ibidem tenebat, que etiam Ernaudus Blesensis ab eodem Ioanne cum tertia parte decime lini emerat, et cum mansionariis ex ecclesie donauerat. Preterea locum quem ad edificium et mansionem  prepositi terre, cum pratis et hortis que ab eiusdem uille incolis prefatus Ernaudus emerat; sed et domum et graneam quas ibidem de proprio edificauit, et pro anniuersario suo faciendo donauit ecclesie Remensi. Ut autem tam prefatus R. quam heredes sui, uillam ibidem constitui, et totum nemus quod de territorio eiusdem uille est ultra Seram, a parte Roseti, succidi et sartari, et mansionariis uille prefate usque ad terram que dicitur Manus Firma, et usque ad terram Sancti Laurentii; sed et citra Seram usque ad Sepau concessam pro munienda terra, dari et quiete exerceri permitterent, concessit ecclesia prefato R. medietatem terragii et obuentionum banni et iustitie, et reddituum qui  ex mansuris et mansionariis a censibus uille colligentur, percipiendam; saluis ecclesie his seorsum commodis, que uel de broliis, uel de feodo iam dicti Ioannis, poterit babere quoquomodo. Concessum est autem hoc sub iis conditionibus et pactis, ut non solum uilla libera constitueretur, et nemus predictum sartandum mansionariis predictis donaretur, sed ut etiam nullus, nisi uille mansionarius et nisi de libertate eiusdem uille esset, de terra quidquam habere posset, exceptis terris quas mansionarii de Rubiniaco et de uallibus iam sartauerant, quas eisdem concessit ecclesia, quandiu integram decimam cum terragio integro ecclesie Remensi soluent.

Concessit autem prefatus R. cum ecclesia, sine  omni exceptione, sine omni retentione, non solum totam uillam cum suo territorio liberam esse, sed et omnis quicunque per annum et diem unum habuerint, uel habituri essent ibidem corporaliter mansionem, quantum ad ecclesiam et dominum R. pertineret, ab omni questu et tallia et ab omni exactione, preter quam uille constitutio tam ecclesie quam domini R. signata sigillo exigit, liberos et immunes, saluis tamen capitationibus. Duo maiores, unus a canonico preposito uille, alter a domino R. uel herede eius eligentur; sed nonnisi ex libertate uille, qui utrique parti communiter facient fidelitatem. Neutra uero pars plus habebit in suo quam in reliquo, ita quod si alteruter in aliquo deliquerit, a scabinis uille tantum iudicabitur,  et emendationis summa tam prepositi quam domini R. communiter erit. Quandiu etiam maiores erunt, a ceterorum consuetudine liberi erunt. De tota terranei prepositus, neque dominus R. uel heres eius aliquid sibi poterunt retinere; sed tota dabitur mansionariis; his tamen exceptis que, sicut dictum est, propria seorsum habebit ecclesia.

Concessum quoque est utrobique quod non solum in uilla, sed in uniuersum territorium eius, tam in nemore, quam in plano, de quibuscunque rebus controuersia moueatur, exceptis ecclesiasticis, modis omnibus per scabinos prefate uille omnis iustitia iudicabitur. Si in iudiciis faciendis scabini dubitauerint, ad ecclesiam Remensem consulent, et secundum  eam iudicabunt. Preter constitutionem uille neutra pars, neque ecclesia neque dominus R. uel heredes eius mansionarios in aliquo uexare poterit, uel grauare; neque alteri parti in eos aliquid plus libebit quam alteri; sed, exceptis his que Ecclesia seorsum habet, equalis eis erit in omnibus tam utilitas quam potestas. Nemora que ex parte Caluimontis citra Seram sunt, sicut communiter uiderint expedire, communibus seruabunt custodiis de uilla prefata sumptis, et non aliunde; communiter ad necessaria sua tollent, communiter donabunt, communiter uendent, et omnis prouentus nemoris communiter habebunt. Si pro terra munienda sepem in eodem nemore expediat constitui, secundum estimationem et arbitrium legitimorum  uirorum, sufficiens ad munitionem terre sepis latitudo, sine utriusque partis preiudicio, et saluo extra sepem usu uille, in nemore estimabitur; longitudo uero usque ad fines nemoris terminabitur. In sepi uero disterminata prefatus R. uel heredes eius nichil sibi iuris sine ecclesia habebunt; nichil contra ecclesiam, aut contra canonicum prepositum terre poterunt inbannire; et licet quoscunque uoluerint, possint pro munitione terre a succidendo arcere, poterunt tamen tam ecclesia quam dominus R., pro necessitatibus officiorum suorum, de prefata sepi tollere, et ad omnes usus domesticos sumere, et erit eis precipue in sepi equalis tam utilitas quam potestas.

Permisit quoque prefatus R. uniuersis mansionariis  de Fraillicurte aisantias in terra sua, sicut habebant eas alii homines de uiliis suis liberis; sed et uille, quantum ad se et heredes suos pertineret, pacem perpetuam et omnium que pro edificiis construendis, uel supellectili qualibet, uel pro uictualibus per terram suam ueherent, fide tamen facta quod non mercatura portent, ab omni wionagio immunitatem. Preterea contra omnem predonem et quemlibet malefactorem promisit tutelam, et bona fide pro posse suo defensionem, et auxilium ad ablatorum recuperationem.

Hanc igitur uille sepedicte libertatem et pacem, has conditiones et pacta dominus R. super sancta manu propria iurauit, bonam quoque fidem ecclesie et terre, et prepositis, et uille, et mansionariis  se de cetero seruaturum et nichil in damnum uel fraudem ecclesie uel prepositi, uel uille se facturum uel percepturum promisit, et hec tam se quam heredes suos obseruaturos, sed et uxorem suam et dominum G. primogenite filie sue maritum, et ipsam filiam iuraturos et laudaturos, et quod a nobilibus feodatis et legiis hominibus terre sue hoc iurare faceret, se iuramento obligauit; charta quoque sua super hoc se daturum ecclesie, suamque eidem promisit ecclesia. Quod ut in perpetuum mutari non possit, etc.

Actum [anno] ab Incarnatione Domini 1182. Datum per manum Lambini cancellarii nostri.



uI. Burgensibus castri Bellimontis in Argona, ab ipso exstructi, immunitates concedit. 
[Hanc chartam Gallice tantum edidit D. Calmet Hist. de Lorraine, II, Pr., p. DXXXuII, quanquam in textu  Latine editurum se pollicitus fuisset.]


GUILLAUME, par la grace de Dieu, arceuesque de Rains, de la Sainte Eglise de Rome, dou titre sainte Sabine cardinal, à ses amoins et féables, aux maieurs, aux escheuins, et autres hommes de Biaumont aussi-bien aux presens, que à ciaulx qui auenir sont en perpétuité. Pour ce que les choses lesquelles doient tenir la force de permenable fermeté, qu'elles ne puisse être effacées, ne muées, elles sont comandées au mémoire des lettres. Pour  ce nous auons mis en cel present, que nous en notre terre établissons une neufue uille, laquelle est appellée Biaumont, et y mettons franchises et coustumes que cy-dessoubs sont escripts.

I. Nous establissons et uous octroyons perménablement, que li bourgeois qui aura maison dans la uille de Biaumont, son courtil de fors les murs, il nous payera chacun an douze deniers; au Noël six deniers, et à la saint Iehan six deniers; et que ne les aueroit payez dedans le tiers iour aprés le termine dessus assigné, il deueroit deux solz d'amende.

II. Il loira aux bourgeois uendre et achepter dans la uille de Biaumont, sans uinaige et sans tonneu payer.

 III. De chacune fauchée de preys, uous payerez quatre deniers le iour de fête saint Remy.

Iu. En la terre qui est cultiuée, uous payerez de douze gerbes, deux. En ln la terre qui sera mise de bois à champ, uous payerez de quatorze gerbes deux.

u. Nous ferons fours en la uille de Biaumont, qui nôtres seront, ausquelles uous approterez uotre pain à cuire par ban; et de uingt-quatre pains, uous payerez ung.

uI. Nous y ferons aussi moulins, ou uous uenrez moulre par ban, ou au moulin de l'Estagne, et de XX. septiers, uous en payerez un, sans farine denner.

uII. S'aucuns hommes est accusé de ses dixmes,  ou de ses terraiges mourez sans payez, ou dou ban des moulins, ou du four brisié, il s'en purgera par son serment seul.

uIII. A ces choses nous uous octroyons l'usance des iauues et des bois, si comme entre uous et les hommes de l'Estagne, et les hommes donc et les freres de Belleual diuisé sera.

IX. En la uille de Biaumont, li iurez seront establis, et li mayres aussy, qui nous iurera feauté, et répondra à nos menistres des rentes et des issuës de la uille. Mari, ne ly mariez, ne ly iurez ne demorront en leurs offices que par ung an, se ce n'est par le consentement de tous.

X. S'il plait à aucun uendre son heritaige, ou par  ses besoings, au autrement, li uendeur donra ung deniers, et li achetteur ung deniers. De ces deux deniers li maire en aura ung, et li iurez l'autre.

XI. S'aucun deuient nouuellement bourgeois, il donnera à l'entrée ung denier au maieur, et ung au iurez, et receura terre et mazure dou maieur, où li maire li deuisera et assennera.

XII. Nous établissons, que cil contre cui clameur sera faitte, s'il est conuaincu par loyal témoing, il payera trois solz; à l'arceuêque deux solz, au mayeur six deniers, et six deniers à son aduersaire.

XIII. S'aucun dit lait à aultre, et il s'en claime, et il le peut prouuer par le témoignaige de deux bourgeois, cil de cui il sesfera clamei, sera cinq  solz: à l'arceuêque quatre solz et demi; et au maieur, six deniers.

Et se cil qui clamei se sera, n'a témoignaigne, li autre se purgera par son serment seul.

XIu. S'aucun dit lait de loyal a l'autre, ou aussy lait com lait desloyal, il payera x solz; au seigneur, six solz; à celui qui il aura dit le lait, deux solz; au maieur douze deniers; et au iurez douze deniers.

Xu. Et se cil qui sera clamé, n'a nul témoing, li autre se purgera par son serment seul.

XuI. S'aucun met main à autre sans armes esmoluës, il payera xlu solz; au seigneur, XXXuIII solz; au maieur douze deniers; au iurez, douze deniers; et au battu, cinq sols. Et se li battu n'a  témoing, li autre se purgera par le serment de deux loiaux hommes, et le sien.

XuII S'aucun enuaïst autre à armes esmoluës sans ferir, et il est prouué par loiaul témoing, il payera lx solz; au seigneur, luiii solz; au maieur, xii deniers; et au iurez douze. Et se cil qui se clamera n'a témoing, li autre se purgera par le serment de deux hommes, et le sien; et s'il auient qu'il lui fasse sang et playe, il payera cent solz; au seigneur, quatre liures deux solz moins; au maieur, xii deniers; au iurez, xii deniers; au nauré uingt solz, et les dépens pour la playe saner. Et se li nauré n'a témoing, li autre se purgera par le témoignaige de sept bourgeois. Et s'il ly couppoit membre, ou occioit, et fût prouué par loyal  témoignage, il seroit corps et auoir à la uoulenté le seigneur.

XuIII. S'aucuns hommes fiert autre son corps deffendant, ou il li fait sang, li autre se purgera par le témoignaige de deux hommes, et le sien; et se ly autre ueult, il yra encontre par court de bataille.

XIX. Cil qui coupperoit à aucun membre son corps deffendant, ou il l'occioit; cil qui se feroit, se purgeroit par iugement; et cil qui de tel fait l'accuseroit, seroit aux dépens du iugement, et serait à la uoulenté du seigneur.

XX. S'aucun enuaïst autre en son hostel, et il soit prouué par loyal témoignaige, il payera cent  solz; au seigneur quatre liures; à celui qu'il auera enuaïst, dix-huit solz; au maieur xii deniers; au iurez xii deniers.

XXI. De tous forfaits dont il conuenra purger le coupable, il ne s'en peut purger, se par le témoignaige de bourgeois non.

XXII. De toutes faulces clameurs, li clamerez payera trois solz; au seigneur, deux solz; à maire, uI deniers; et à son aduersaire, uI deniers. S'aucun se clame faulsement de heritaige, il payera uingt solz; au seigneur, XuIII solz; à maire xii deniers; au iurez xii deniers.

XXIII. S'aucun entre en autruy heritaige sans congié dou maieur et des iurez, il payera xx solz, s'il ne preuue que ce soit sien: et s'il preuue que ce soit  sien, li autre sera a uingt solz.

XXIu. S'aucun tient heritaige an et iour saul et quitte, et en paix, sans contredit de hommes manans en la uille, il le tenra en paix de là en auant.

XXu. Il ne loira mie à bourgeois de clamer autre bourgeois à autre iustice, tant comme li Bourgeois uoura faire droit deuant la iustice du lieu; et s'il luy fait domaige sur ce, il payera dix solz, et luy défera ses domaiges; c'est assauoir, au seigneur, uiii solz; au maieur, xii deniers; et au iurez, xii deniers.

XXuI. Li bourgeois qui auera été iuré aprés son termine, de chose qu'il ait oye, ne ueut ne ne peut porter témoignaige de iurer qu'un an et iour.

XXuII. S'aucun de feu bouter en autruy maison,  ou de larrecin, ou de omicide, comment que fait se soit, ou de rapt, auera aucun accusé, et il tourne pleige des syens, et de ce que iugie sera, ly accusé se purgera par iugement d'yauë; et se ly accusoires ne tourne pleige, il payera XX solz; et se ly accusé est saul en iugement, ly accuseurs payera les dépens dou iugement, et neuf liures.

XXuIII. Ce qui sera fait deuant les iurez, sera seans et estables sans contredire.

XXIX. Chacun pourra prouuer son uendaige iusqu'à trois solz, par la main seule.

XXX. S'aucun croit à autre iusqu'à dix solz, puet prouuer par deux loyaulz témoins de la uille. Qui reclamera sur autre debte de debte plus de dix solz, et en ait bons témoins, et puet li autre  aller encontre par court de bataille.

XXXI. S'aucun apporte estrainge chose à Biaumont, se cil qui les réclamera, les puet prouuer siennes par deux loyaux témoins de son pays, il les rauera; mais li autre puet aller encontre par court de bataille. Se cil sur cui on reclamera telles choses, n'a de quoy, il les puet rendre, on rendera au clameur ce qu'on pourra trouuer dou sien, et ne demorra mie à Biaumont, se ce n'est pas par la uoulenté et l'octroy du reclameur; et se le reclameré ne ueult qu'il y demeure, ly autre prendra saul-conduit de la uille.

XXXII. S'aucun contredit le iugement des iurez, et il le puet prouuer par le témoignaige des iurez de Bruieres, li iurez payeront cent solz; et se il ne  le puet prouuer, il payera cent solz et les dépens des iurez; au seigneur, lx solz; au maieur, cinq solz, aux iurez, XXXu solz.

XXXIII. Ly iugement des iurez sera estable, se aucun ne prend tantost conseil, et dit encontre.

XXXIu. S'aucun à autry prend heritaige en waige, il le gardera an et iour; et aprés an et iour, il le monstrera au maieur et aux iurez, et le maire et les iurez en ordonneront ce que faire en deura.

XXXu. S'aucun fait tort à estrainge homme, et il est prouué, il l'amendera à l'égard des iurez: et se ce n'est prouué, il se purgera par son serment seul.

XXXuI. S'aucun bourgeois du lieu brise le marchié  de la uille, il payera cent solz; à maieur XII deniers; aux iurez, XII deniers; au battu, X solz; et se il li fait playe, XX solz; et au seigneur les autres. Se uns homme estrainge brise le marchié de Biaumont, il payera lx solz; au maieur, XII deniers; aux iurez, XII deniers; au battu, xuiii solz, et au seigneur les autres.

XXXuII. S'aucun bourgeois de la uille bat homme estrainge, il payera lx solz; et se li estrainge bat le bourgeois de la uille, il payrea autre tant; au maieur XII deniers; aux iurez XII deniers; au battu, X solz; au seigneur les autres.

XXXuIII. Se la garde trouue homme en etrainge uigne, cueillant raisin, ou en aultruy blef, il payera cinq solz; au seigneur, quatre solz, et à  maire, uI deniers; à la garde, uI deniers. Et se autre que la garde le trouue cueillant, il se purgera par son serment; et se il ne ueut iurer, il payera six solz, et restorra le dommaige à l'égard des iurez.

XXXIX. S'aucun est trouué en iardin, ou en courtis dommaige faisant, il payera XXX deniers; au seigneur deux solz, et au maieur uI deniers, et restorra le dommaige à l'égard des iurez.

XL. S'aucuns hommes est trouué coillant en aultruy uigne, ou en courtis, ou en blef, et la garde en fait rapport, il payera deux deniers, et iugera qu'il ne sauoit la coustume de la uille; et s'il ne uent iurer, il payera cinq solz; au seigneur, quatre solz; au maieur, uI deniers, et à la garde  six deniers.

XLI. Li enfant entre X ans et Xu, s'ils y sont trouuez, payeront XII deniers selon l'esgard des iurez.

XLII. S'aucun met main au maieur ou aux iurez sans cops d'armes, il payera cent solz; au seigneur, Iu liures deux solz moins; au ferru, XX solz; au maieur, XII deniers; et aux autres iurez, douze deniers; et se il nauroit, il seroit corps et auoir à la uoulenté le seigneur; et se li maire ou li iurez nauroit bourgeois, autre tant payerait-il, et ce seroit à la uoulenté le seigneur.

XLIII. Femme qui dira lait à autre femme, s'il est prouué par le témoignaige de deux hommes ou de deux femmes, elle payera cinq solz; au seigneur,  Iu solz; au maieur, uI deniers, et à celui à cui elle auera dit le lait, uI deniers. Et s'elle ne ueut payer l'argent, elle portera la pierre le dimanche à la procession en peure sa chemise.

XLIu. Se la femme dit lait à homme, et il est prouué par loyaulx témoignage, elle payera u solz. Et se li homme dit lait à la femme, il payera cinq solz, sans deuise faire.

XLu. S'aucuns hommes étrainge uient à Biaumont, ou dedans la fin de la uille, on ly receura seurement, quelque meffait qu'il ait fait, fors larrecin et homicide; et larrecin et homicide lui loira-t-il défendre s'il ueut.

XLuI. S'aucun est accusé de larrecin par soupesson,  s'il ne s'excuse par le témoignage de deux loiaux hommes, il se purgera par iugement d'eauë.

XLuII. S'aucuns ne peut payer l'amende de son forfait, on panrat ce qu'on pourra trouuer dou sien, et sera bannis hors de la uille; et s'il ueut reuenir, il payera l'amende telle comme li iurez l'esgarderont.

XLuIII. Se les uacheries sont trouuées en uignes sans incurcion, elles payeront XII deniers, et la menuë beste qui sera reprinse en blef, payera six deniers. De XII deniers, au seigneur, dix deniers; à la garde deux deniers. De six deniers, au seigneur, u deniers; à la garde, un denier. Cil qui la beste era, restablira le dommage à l'esgard des iurez. Nuls ne pourra prendre gaige de sa beste sans iustice,  ou sans son commandement; et s'il le prend, il sera à dix solz; au seigneur, uIII solz; au maieur, XII deniers; et aux iurez XII deniers.

XLIX. Li tauernier puet panre gaige en son hosteil de son uennel, mais de fors non.

L. S'aucun est trouué en bois faisant marien ou charbon, ou cendre, ou autre chose, qu'il porte en estriange lieux, fors que en nos uans, il payera dix solz; au seigneur, uIII solz; au maieur XII deniers; aux iurez, douze deniers.

LI. De tous les forfaits que nous et nos successeurs arceuesque de Rains aueront en la uille de Biaumont, li bourgeois pour le gouuernement de la uille, en aueront la moitié, en telle maniere qu'ils y metteront deux feaubles, et nous y metterent notre  sergent, qui sera li tiers. Et cils trois despendrons féablement cette moitié aux coustanges du garnissement de la uille.

LII. Ce que li maires, li iurez, li quarante bourgeois discrets esgarderont pour l'honneur et le prouffit de la uille, sera seans et estable; et qui le contredira, il payera XII deniers; au seigneur, uI deniers; au garnissement de la uille, ui deniers; et li sera seans et estable ce qu'il aueront ordonné et établi.

LIII. Li bourgeois iront en la cheuaulchie le seigneur, et telle maniere reuenront à Biaumont le même iour, se il leur plaist.

LIu. Ly arceuesque donnera procuration pour  le plaid général trois fois l'an; au maieur et aux iurez pour chaque fois cinq solz; et li maire, et li iurez, tant com il seront en leur office, seront quitte chacun de la rente d'une masure et d'un courtils.

Nous qui uoulons que toutes ces choses soient et demeurent fermes et estaubles, les confermons aussy bien par le garnissement de cet écrit, comme de l'autorité de notre sceêl, et estaublissons et défendons sur peine d'excommuniement, que nul ne uoist encontre notre confirmation; saulf le droit de sainte Eglise, et l'autorité dou siége de Rome en toutes ces choses. Ce fut fait en l'an de l'Incarnation de Notre Seigneur mil cent quatre-uingt et deux ans. Donné par la main Lambellin notre chancelier.



uII. Ad Remensis urbis decus ciuiumque commodum, culturam eis concessit extra urbis ambitum, quo edificiis de nouo constructis, pomerium eius protenderetur, illamque presertim carpentarii, qui doliis, aut quadrigis fabricandis dant operam, habitarent, ac in eam nundine Paschales, que iuxta leprosorum capellam fiebant transferrentur. 
[D. MARLOT, Metropol. Rem., II, 419.]


WILLELMUS Dei gratia Remorum archiepiscopus S. R. E. et Sancte Sabine cardinalis, apostolice sedis legatus, dilectis filiis nostris hominibus in in noua cultura Remensi manentibus tam presentibus,  quam futuris in Domino nostro salutem.

Ad hoc constituti sumus in sede pontificali, ut utilitati et augmentationi ciuitatis, cui nos prefecit Dominus, ipso adiuuante, proficiendo prouideamus, et prouidendo proficiamus: inde siquidem enim est quod nos ad augmentum et honorem ciuitatis nostre culturam, quam habemus extra muros, dedimus uobis dilecti ac fideles burgenses nostri ad domus construendas, et nouum ibidem burgum pariter edificandum, ea conditione quod de pertica terre singulis annis in festo B. Remigii duodecim denarios persoluetis, similiter de pertica terre iardi nostri, eodem termino totidem reddetis denarios; sciendum tamen quod tam in cultura, quam  in iardo sunt pertice, que tantum nouem denarios soluere tenentur. Decernimus igitur ut nundine, que fuerunt apud sanctum Lazarum, in burgo uestro celebrentur, et durent a Sabbato ante Dominicam in Ramis palmarum, usque in uigiliam Dominice Resurrectionis. Statuimus etiam ut carpentarii, qui dolia et quadrigas faciunt, ibidem operentur, et in ciuitate non possunt operari; uolumus si quidem, ut omnia ligna et marinna ibi uendantur et non alibi. Liceat autem uobis logias, gradus, et puteos ante domos uestras, absque licentia dominorum et seruientium, libere et quiete facere, et insuper Maiorem proprium habere, qui pro posse supra forisfactum, et excessus uestros  emendabit, et que per ipsum emendari non poterunt, ad archiepiscopum transferentur. Quia uero dignum est, ut ea que a nobis sunt iuste et rationabiliter statuta suum perpetue robur obtineant firmitatis; nos hec omnia, ne aliqua malignantium perturbatione uiolari ualeant, uel immutari, tam presentis scripti patrocinio, quam sigilli nostri auctoritate uobis, ac successoribus uestris concedimus, ac confirmamus, statuentes et sub anathemate prohibentes, ne quis huic nostre confirmationis pagine ausu temerario contraire presumat, salua in omnibus apostolice sedis auctoritate.

Actum anno ab Incarnat. Dom. 1183.

Datum per manum Lamberti, cancellari nostri   .



uIII. Charta pro ualle Radigionis. 
[uARIN, Arch. adm. de Reims, t. I, p. 407.]

WILLELMUS . . . . . . Remorum archiepiscopus, etc., etc. . . . .

Nouerint uniuersi quod cum dilectus frater noster, comes, H. Ierosolymam profecturus esset, dilecti filii nostri, R. decanus et quidam alii Remensis  ecclesie canonici, eum Trecis adierunt, rogantes ut coram nobis ibidem presentibus, recognosceret quid iuris haberet, in ualle Radigionis et quid iuris ibidem haberent canonici ecclesie B. Marie Remensis, ne qua inde in posterum inter ipsum uel heredes suos et prefatos canonicos posset oriri dubitatio. Comes uero benigne ipsorum annuens expeditioni, recognouit se et canonicos habere in communi et ex equo omnia iura et omnis  prouentus in omnibus commodis, quecunque spectant  ad iurisdictionem uallis Radigionis, hoc excepto quod ipse posset ibi gistum accipere, si presens esset, uel sui semel in anno, si fortes per partes illas mitteret eos in expeditionem, et, excepta uilla que dicitur Singaudicurt, quam totam esse propriam canonicorum  recognouit. Preterea comitis et canonicorum est, ut recognouit ministeriales in eadem ualle libere et equa lege ponere, qui redditus suos et prouentus communiter colligant, et ex equo diuidant.

Recognouit etiam et concessit quod neque ipse, neque heredum suorum aliquis, potest dare uel uendere, aut permutare, seu pignori obligari , aut ullo modo extra manum suam mittere, que habet in predicta ualle. Preterea nichilominus recognouit quod apud Cis super Azonam, dicta ecclesia tertiam partem omnium iustitiarum et forisfactorum habet, excepto murtro et raptu, que comitis sunt et heredum suorum. In terra uero sua de Ioiaco totam iustitiam predictis canonicis recognouit, excepto  quod latronem ei et seruientibus eius nudum pro iustitia facienda reddere debent. Hec siquidem omnia ecclesie Remensis  et canonicis suis, sicut scripta sunt, perpetua pace possidenda concessit. In huius rei, etc.

Data per manum Lambini cancellarii nostri, ab Incarnatione Domini anno 1184.



IX. Priuilegium domini Willelmi archiepiscopi de pace facta inter Alanum [de Roseio] et burgenses [Remenses]. 
[uARIN, Arch. admin. de la uille de Reims, I, 408.]

 WILLELMUS . . . Remorum archiepiscopus, etc.

Nouerint uniuersi quod questio que uertebatur inter dilectos filios nostros, Alanum de Roceio et burgenses Remenses super terris, pratis, hortis que sunt in territorio S. Genouefe, in hunc modum sopita est: Possessores predictorum omnem ei iustitiam exinde exhibebunt, et in domo sua de Muira, uel in alia infra ciuitatem, uel bannileugam, ubi maluerit. De censu, de forisfactis, de fractura banni, quandiu predicta possidebunt ei satisfacere  et respondere tenebuntur. Ut autem hoc ratum permaneat, etc. . . . .

Actum anno Dominice Incarnationis 1187. Datum per manum Lambini, cancellarii nostri



X. Charta de prepositura  . 
[uARIN, Arch. admin., t. I, p. 411.]

WILLELMUS, Dei gratia Remorum archiepiscopus . . . .

Pastoralis cure sollicitudo nos admonet subditis nostris, quoties tempus admiserit, pacem et quietem prouidere. Inde est quod nos, questiones et lites que occasione prepositure inter capitulum Remense et prepositum sepius emerserant, terminare  ad plenum cupientes, carissimum nepotem nostrum Ugonem ad hoc induximus, ut prepositure redditibus in omnibus commodis, iustitiis similiter et donationi panetarie cederet, et cessit; et omnia hec in manu nostra per librum resignauit, retenta sibi duntaxat prepositi dignitate in choro et capitulo, et hominiis suis. Nos uero omnia hec ecclesie Remensi perpetuo profutura concessimus, ut eam per manum decani de his inuestiuimus. Capitulum autem omnia que habebat in ualle Radigionis preposito in perpetuum possidenda concessit, preter ecclesias et decimas quas sibi retinuit ad pastum B. Nichasii faciendum, quem ea que prius fiebat solemnitate se deinceps facturum promisit. uerum et prepositus cum requisitus fuerit et uocatus  a capitulo, absque omni exactione, uoluntate promptissima, ecclesie necessitatibus adesse tenebitur. Ut autem hec rata, etc.

Actum anno Dominice Incarnationis 1188. Datum per manum Lambini cancellarii nostri.



XI. Ecclesie S. Remigii personatum de Driencurto  pro anniuersario suo et fratris sui Henrici celebrando concedit; quin et aliorum anniuersaria, ne obliuioni traderentur, enumerat. 
[uARIN, Arch. admin., t. I, p. 409.


WILLELMUS . . . . . archiepiscopus . . . . . considerantes quod sincere deuotionis affectum uenerabilis ecclesia B. Remigii Remensis erga nos et antecessores nostros semper dignoscitur habuisse; nichilominus pensantes quam deuotum ipsius ecclesie fratres Deo incessanter student seruitium exhibere; nos eorum uolentes orationum fieri participes, notum facimus tam presentibus quam futuris, quod altare de Driencurte, pro anniuersario nostro singulis annis pie celebrando, et pro animabus parentum nostrorum,  nec non karissimi fratris nostri bone memorie comitis Henrici, similiter et predecessorum nostrorum, ad refectionem dilectorum filiorum nostrorum, ipsius ecclesie fratrum libere et quiete in perpetuum dedimus possidendum. Nos uero sub interminatione excommunicationis districte inhibemus, ne quis huius altaris redditus, siue aliorum beneficiorum similiter pro anniuersariis sepe dicte ecclesie collatorum, seu liberaliter adhuc conferendorum diminuere aut subtrahere, siue in alios usus quam ad quos deputati sunt presumat impendere. Illorum autem nomina quorum anniuersaria in prelibata annuatim celebrantur ecclesia, ne obliuioni in posterum tradi, siue aliquo modo possint deleri, casu interueniente, nominatim ea fecimus subscribi:

 Anniuersarium nostrum, anniuersarium . . . Samsonis Remorum archiepiscopi; anniuersarium Esquilii archiepiscopi Dacie, Ioannis episcopi Carnotensis, Petri eiusdem successoris, Gaufridi Cathalaunensis episcopi, Haiderici abbatis, Hugonis abbatis et matris sue, Odonis abbatis, Azenarii abbatis, Leonis abbatis, S. Gisdeni, Widonis, S. Nicasii, Herimari abbatis, Hugonis comitis Registestensis,  Hildewini archidiaconi  , Goderanni presbyteri, Acarini presbyteri, Stephani presbyteri, Constantii presbyteri, Garini Maloth, Nicolai de Stampis, Odonis de Sarceio, Haiderici monachi, Dragonis monachi, Gillemanni canonici, Ioannis medici, Richeri Morlachar [mordens carnem] et Elisabeth uxoris sue, Herberti Morlachar et Hawidis uxoris sue, Raderi et Coleline parentum Samsonis episcopi, Hawidis matris Hildewini archidiaconi, Lamberti matricularii, Theobaldi de Matri, Walonis militis et Helie fratris eius, et Iuliane matris Samsonis monachi, Sibille, Lotuize matris Simonis abbatis, Dragonis militis, Thome maioris, Herimanni Burgensis, Dragonis Morlachar, Ioannis Lapaut, Hildewini et Henrici, Eustachii matricularii, Raideri de Tarny,  Arnulphi Paisant, Thome pueri, Herberti Morlachar, Odonis de S. Theodorico, Wiardi maioris, Ulderici de Mailli, Hugonis de Choilli.

uolentes itaque ut hec nostra solemnis donatio rata permaneat et inconcussa, presenti scripto et sigilli nostri impressione eam confirmamus, statuentes et sub interminatione anathematis inhibentes ne quis hanc nostre confirmationis paginam audeat infringere, uel in aliquo contraire, salua in omnibus apostolice sedis auctoritate.

Actum anno 1188. Datum per manum Lambini, cancellarii nostri  .



XII. Charta de banno Castellani monasterii S. Remigii restituto  . 
[uARIN, Arch. adm. de la uille de Reims, t. I, p. 413.]


WILLELMUS, Dei gratia Remorum archiepiscopus, etc.

Notum facimus tam presentibus quam futuris, quod Thomas infans, de Sancto Remigio bannum quod dicitur Castellani, a Theobaldo de Mutreio, secundum usus terre et consuetudines legitime sibi comparauit, et per multa tempora idem bannum libere et in pace possedit; processu uero temporis, ingruente sibi necessitatis articulo, prenominatum bannum carissimo nepoti nostro Rotraldo Turonensi thesaurario uenale exposuit. Cecilia uero de Sillercio et filii eius reclamabant, et banno calumniam  imponebant sepe dicto, sed tandem facta cum  eis compositione, eiusdem banni uenditionem in nostra constituti presentia approbantes, laudauerunt; similiter et alii ad quos bannum illud iure hereditario debuit pertinere, quietum clamauerunt et liberum. Nos etiam omnibus illis qui aliquid iuris se in eodem dicebant habere banno, auctoritate qua fungimur inhibuimus, ne de cetero quidquam reclamarent. Post hec uero carissimus nepos noster Rotroldus, quidquid iuris in eodem habebat banno, in manus nostras resignauit; unde nos ipsum bannum ecclesie B. Remigii, de uoluntate eius et assensu, in perpetuum libere et quiete concessimus possidendum. Nihilominus concessum est a nobis quod, si aliquis aduersus factam inhibitionem aliquid attentare presumeret, silentium ei imponeremus,  legitimam predicte ecclesie per omnia portaturi garandiam. Nolentes igitur ut aliquis, etc.

Actum anno Dom. Incarnationis 1189. Datum per manum Lambini, cancellarii nostri.



XIII. Charta domini archiepiscopi pro Nouauilla iuxta Curmisiacum sita. 
[uARIN, Arch. admin. de la uille de Reims, t. I, p. 414.]

WILLELMUS . . . Remorum archiepiscopus . . . . .

Nouerit uniuersitas uestra quod, cum felicis memorie predecessor noster Henricus, quondam Remensis archiepiscopus, cereos et luminaria Remensis  ecclesie de rebus ad thesaurarium Remensem pertinentibus augmentasset, idem archiepiscopus in fundo, in initium recompensationis dati luminarii, uillam Nouam prope Curmisiacum et uiuarium, que omnia idem archiepiscopus de suo proprio comparata construxerat, necnon quidquid iuris et dominii habebat in eadem uilla cum stagno et aliis pertinentiis, thesaurariis, predicte ecclesie Remensis libere et quiete in perpetuum concessit ac dimisit. Preterea nos paci nostre et capituli atque thesaurarii prouidere uolentes, de assensu et uoluntate tam capituli quam ipsius thesaurarii, statuimus ut in Purificatione B. Marie archiepiscopo, si Remis presens fuerit, decem tantum libras cere, pro cereis familie sue thesaurarius  reddat; exceptis quatuor seruientibus feodalibus,  scilicet senescalco  , uicedomino, buticulario et panetario qui, si festo adfuerint, solitos cereos habebunt. Si uero absens fuerit archiepiscopus, custodi domorum suarum duas tantum modo libras cere thesaurarius persoluet. Ut igitur commutatio ista perpetue, etc.

Actum anno ab Incarnatione Domini 1190. Data per manum Lambini, cancellarii nostri.



XIu. Satisfactionem uiceaomini cuiusdam Catalaunensis admittit pro damnis ab eo illatis Ecclesie Remensi. Magistro scholarini Remensium duos modios frumenti in molendinis Remensibus recipiendos assignat. 
D. MARLOT, Metropol. Rem., I, 427.]

 WILLELMUS Dei gratia Remorum archiepiscopus S. R. E. et S. Sabine cardinalis, apostolice sedis legatus, omnibus ad quos littere iste peruenerint, in Domino salutem.

Notum sit tam futuris, quam presentibus, quod cum Hugo Cachat uicedominus Catalaunensis, ecclesie B. Marie Remensis multa et grauia damna intulisset, nec haberet unde ecclesie satisfacere posset ad plenum, reliquit et resignauit in manu nostra de assensu uxoris sue quidquid ipse habebat in uilla que dicitur Cuysiacum [forte Tuisiacum] que est de feodo nostro, tam nobis, quam successoribus nostris libere in perpetuum, et quiete possidendum. Nos autem satisfacientes capitulo Rem. super damnis ab ipso uicedomino illatis, et  estimatis usque ad centum quadraginta libras, receptis etiam ab ipso capitulo ducentis et sexaginta libris pro emptione Cuysiaci dedimus sepedicto capitulo, et assignauimus in telonio Remensi, quod est de regali domini regis uiginti libras Remensis monete annuatim recipiendas . . . . . . Sciendum quoque quod neque nos, neque successores nostri aliquo modo, nisi de uoluntate domini regis, et assensu capituli Remensis, illam partem Cuysiaci, que fuit uicedomino Cacalis  poterimus transferre in manum alienam. Quicunque uero pro tempore teloneinus fuerit, in susceptione ipsius officii statim tactis sacrosanctis reliquiis iurabit, quod secundum tenorem scripti huius predicto capitulo uiginti libras postposita omni occasione atque diminutione  persoluet. Preterea sciendum quod nos dedimus duos modios frumenti magistro scholarum Remensium, et assignauimus illos in molendinis nostris Remensibus annuatim in perpetuum recipiendos. Ut autem hec omnia rata permaneant, etc. Actum anno uerbi incarnati 1190.

Datum per manum Lambini cancellarii nostri.



Xu. Charta qua Willelmus Remensis archiepiscopus, duodecim libras annuatim percipiendas, canonicis S. Dionysii assignat, in recompensatione decime quam habebant in iardo et in culturis ciuitati Remensi adiacentibus. 
[uARIN, Archi. admin. de la uille de Reims, I, 416].

WILLELMUS Dei gratia Remorum archiepiscopus,  sancte Romane Ecclesie tituli Sancte Sabine cardinalis, apostolice sedis legatus, omnibus tam futuris quam presentibus ad quos littere iste peruenerint, salutem in Domino.

Quoniam ecclesia Beati Dionysii in iardo et in culturis nostris ciuitati Remensi adiacentibus, decimam de iure habebat, quidquid contingat de censu domorum minui uel augeri, nos paci et utilitati eiusdem ecclesie prouidere uolentes, pro eadem decima, et pro aliis querelis in iardo nostro et in cultura in qua edificatur ecclesia Beati Iacobi, duodecim libras in festo Sancti Remigii, quod celebratur Kalend. Octobris, annuatim percipiendas, ipsi ecclesie et canonicis in ea Deo deuote et solemniter famulantibus donamus et concedimus.  uolumus etiam ut, si alias culturas que nondum edificate sunt, edificari contigerit, canonici decimam percipiant. Statuimus autem ut canonici de uineis suis de Moiri nonnisi sex solidos singulis annis nobis uel successoribus nostris reddant, sicut antiquitus reddere consueuerant.

Ne igitur super his aliqua in posterum oriatur questio, uel canonicis iniuria possit inferri, eadem ipsis canonicis perpetua pace et quiete possidenda, tam presentis scripti patrocinio quam sigilli nostri auctoritate confirmamus; statuentes, et sub anathemate prohibentes, ne quis huic nostre confirmationis pagine aliquatenus contraire presumat, salua in omnibus apostolice sedis auctoritate.

 Actum anno ab incarnatione Domini 1190. Datum per manum Lambini, cancellarii nostri.



Xu bis. Compositionem inter episcopum et capitulum Siluanectense factam confirmat. 
[Gall. Chr. nou., X, 438.]

WILLELMUS Dei gratia Remorum archiepiscopus, sancte Romane Ecclesie tituli Sancte Sabine cardinalis, apostolice sedis legatus, omnibus ad quos littere iste peruenerint, in Domino salutem.

Nouerit uniuersitas uestra quod cum inter uenerabilem fratrem nostrum Henricum Siluanectensem episcopum et dilectos filios nostros eiusdem  ecclesie canonicos questio uerteretur super quadam consuetudine, quam iidem canonici se ab antiquis obtinuisse temporibus asserebant; tandem inter eos, nobis mediantibus, in hunc modum facta est compositio, uidelicet, quod si maior ecclesia cessauerit pro iniuria canonico uel alicui seruienti canonici illata, uel ideo quod aliquis domum canonici uiolenter intrauerit, aut res ipsius uel alterius inde asportauerit, episcopus super hoc requisitus omnes alias ciuitatis ecclesias statim sine contradictione et dilatione faciet cessare. Si uero episcopus presens non fuerit, archidiaconus in hac parte uices episcopi supplebit, uel absente archidiacono, decanus Christianitatis. Quod si episcopus, uel archidiaconus, uel Christianitatis decanus eadem die  qua requisitus fuerit non fecerit, ad mandatum decani maioris ecclesie, uel eius qui uices decani egerit, omnes alie ciuitatis ecclesie cessabunt. Ne autem super his que per nos firmata sunt aliqua in posterum questio possit oriri, eadem tam presentis scripti patrocinio quam sigilli nostri auctoritate confirmauimus.

Actum anno ab Incarnatione Domini 1183.

Datum per manum Lambini, cancellarii nostri.



Xu ter. Priuilegium pro canonicis Cisoniensibus. 
[Hist. eccl. Cison. ap. d'Achery, Spicileg. edit. in-fol., II, 883.]

WILLELMUS Dei gratia Remorum archiepiscopus,  sancte Romane Ecclesie tituli Sancte Sabine cardinalis, apostolice sedis legatus, dilectis filiis SIMONI abbati totique capitulo Cisoniensi in perpetuum.

Cum ab antiquis temporibus Cisoniensis Ecclesia de fundo et mensa nostra fuisse et esse noscatur, hanc inter alias nostre diecesis Ecclesias libertatem semper obtinuit, quod nulli nisi nobis et predecessoribus nostris subiectionem exhibuit. Nos uero paci et indemnitati, nec non libertati uestre paterna sollicitudine prouidere uolentes, eamdem libertatem quam ab antiquo habuistis, et eumdem ordinem canonicum quem bone memorie Rainaldus, quondam Remensis archiepiscopus in Ecclesia uestra instituit, sicut sancte recordationis Alexander  papa tertius secundum scriptum ipsius authenticum confirmauit, saluo iure nostro et successorum nostrorum, uobis benigne concedimus, et uos et eumdem ordinem et possessiones uestras tanquam nostras proprias in custodia et protectione nostra suscipimus, et sicut in authenticis Rainald predecessoris nostri et Alexandri pape tertii scriptis continetur, clementer uobis annuimus: et no scripta eorum immutentur, metropolitana auctoritate interdicimus. Nobis autem ius patronatus et representationem persone retinemus. Sane noualium uestrorum que propriis manibus uel sumptibus colitis, siue de nutrimentis animalium uestrorum, nullus a uobis decimas exigere uel extorquere  presumat. Sepulturam quoque Ecclesie uestre liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum Ecclesiarum a quibus mortuorum corpora assumuntur.

Interdicimus etiam ne episcopo, uel archidiacono, uel eorum officialibus liceat in uos uel in Ecclesias uestras sine manifesta et rationabili causa excommunicationis uel interdicti sententiam ferre seu uos nouis et indebitis exactionibus fatigare. Preterea arctius interdicimus ne episcopo, uel archidiacono, uel eorum ministerialibus canonicis, seu clericis aliis pro confirmatione, inthronizatione uel pro benedictione abbatis uestri palefridum, cappam sericam,  aut quidquam aliud facultas uel licentia pateat, a uobis cuiuslibet obtentu consuetudinis exigendi. Si uero pro his quidquam a uobis exegerint, cum detestabile sit et obuium rationi, libere uobis liceat hoc quod a uobis postulauerint, eis denegare.

Ad hec paci et tranquillitati uestre prouidere uolentes, auctoritate qua fungimur prohibemus, ut infra clausuram locorum uestrorum nullus uiolentiam, uel rapinam, seu furtum facere, aut ignem mittere, aut homines capere uel interficere audeat. Ordinem autem canonicum a predecessore nostro Raynaldo in Ecclesia uestra primitus institutum, perpetuis ibidem temporibus firmiter precipimus obseruari, ne a quoquam nisi de conscientia nostra  uel successorum nostrorum, et conniuentia totius capituli uestri nolumus immutari. uolentes igitur ut hec omnia rata permaneant, necnon perpetue firmitatis robur obtineant presentis scripti pagina communimus, et sigilli nostri auctoritate confirmamus. Statuentes et sub interminatione anathematis firmiter inhibentes, ne quis hanc nostre confirmationis paginam audeat infringere, aut ei in aliquo presumptuosa temeritate contraire, salua in omnibus apostolice sedis auctoritate.

Actum anno Dominice Incarnationis 1190.

Datum per manum Lambini, cancellarii nostri.



XuI. Charta libertatum et consuetudinum hominum et habitantium in uilla de Thuisy prope Septem Salices. .
uARIN, Arch. admin. de la uille de Reims t. I, p. 417.]


WILLELMUS. . . . archiepiscopus. . . uniuersis . . .

Receptibilis est et honesta constitutio que infra iustitie fines se continet, et misericordie famulatum. In hac enim sunt natura Domini signa , cum et subditis indulgetur, et prelatis meta datur extra quam in subditorum grauamina non liceat euagari. Hac igitur habita consideratione, respectu pietatis, homines de uilla que dicitur Tusiacum, assensu dilecti et fidelis senescalli nostri Willermi  cuius  medietatem ipsius noscimus possidere, ab exactione que uulgo taillia dicitur, liberos  in perpetuum decernimus, et ad legitimas consuetudines uolumus reformari quas lex  a nobis imposita firmasse cognoscitur. Huius rei causa singulis annis in festiuitate B. Martini, unusquisque eorum qui equum ad carrucam non habuerit, soluet nobis decem denarios, et unum sextarium auene, et unum caponem. Qui uero unum equum ad carrucam uel duos, uel tres, uel quatuor, uel plures habuerit, de singulis equis soluet duos solidos et duos sextarios auene, et duos capones; carrecta quatuor facient singulis annis, quorum duo erunt  in nostra parte, alia duo Willermo senescallo relinquimus, ita quod sequenti nocte ad hospitia poterunt redire. Ceteros antiquos consuetudinarios reditus soluent. . . . .; exercitus et expeditiones nostras prosequuntur. Duos habebunt scabinos qui nobis et toti uille fidelitatem iurabunt, nobis de iure nostro, uille de iustitia in causis et iudicio exhibenda; unus uero eorum a scabinatu singulis annis amouebitur, nisi forte talis fuerit, qui pro utilitate uille mereatur retineri. Maiores duos habebunt, quorum alter uices nostras adimplebit, alius uero Willermi residebit. Si quis aliquem percusserit, et sanguinem non fuderit uel si fuderit, si membrum truncauerit, si homicidium fecerit, secundum antiquas consuetudines habebimus bannum nostrum  et forisfactum, quod si negare uoluerit, et res in palam facta non fuerit, iudicio scabinorum uel purgabit se uel emendabit; corpus tamen homicide et omnis eius possessio in manu nostra erunt. Quod si ille qui lesus est de familia nostra fuerit, uel de familia regis, iudicio nostro et curie nostre emendabitur.

Nulli liceat capere hominem in eadem uilla, quandiu paratus est stare iudicio curie nostre. Si quis extra habitantium in eadem uilla qualibet ex causa uenerit, si habet mortale odium aduersus aliquem indigenarum quod manifestum non sit, hac [sic, hic?] prima uice non tanget eum, sed faciet ei inhibere per maiores et scabinos ingressum uille, donec paci aut treuga sit inter eos. Homines de mortali facto  nemo conducet in eamdem uillam  preter nos et Willermus, sed neque eum qui uillam predatus fuerit, quandiu predam retinebit. Si qui extra habitantium ea uilla manere uoluerit, maneat secundum predictas consuetudines; et quando exire uoluerit, exeat cum rebus, saluis consuetudinibus, et iure nostro. Talem consuetudinem et ius in eadem uilla maiores habere uoluimus; unicuique scilicet eorum reditus duorum quarteriorum terre relaxamus; duodecim panes et duodecim denarios pro uino emendo, et porcum tribus solidis et dimidio appretiatum et foragia eis concedimus. Si autem unus maiorum quacunque ex causa defuerit, alter eorum nichilominus uices nostras et Willermi adimplebit.  Consuetudo et ius scabinorum est, de emendatione forisfactorum a quibus et clamor et responsio facta fuerit ante eos, habere unum sextarium uini nec melioris, nec peioris, quod soluet ille qui emendabit in festo S. Remigii, S. Martini, Natalis et Pasche, quando colligunt reditus nostros in uilla. Maiores ducent eos secum ad prandium et procurabunt. Si de aliquo iudicio dubitauerint, et ad requirendum Remis uenerint, ille qui querelam perdet, et eos eundo et redeundo procurabit. Hanc consuetudinem iurabunt homines predicte uille, et  singulis quindecim annis renouabitur idem iuramentum. Ut igitur hec omnia rata permaneant sigilli nostri impressione fecimus confirmari.

Actum anno 1191. Datum, uacante cancellaria.



XuII. Priuilegium pro abbatia Signiacensi. 
[MARLOT, Metropol. Rem., II, 879.]

WILLELMUS Dei gratia Remensis archiepiscopus, S. R. E. tituli S. Sabine cardinalis, apostolice sedis legatus, uniuersis presentes litteras inspecturis, salutem.

Res geste scripto transferuntur ad posteros, et  eius beneficio docetur ignorantia, et obliuio submouetur. Eapropter uniuersis sancte matris Ecclesie filiis notum facimus quod nos dilectis nostris in Christo abbati et conuentui monasterii Signiacensis, Cisterciensis ordinis, de uoluntate et assensu Remensis Ecclesie, concessimus in perpetuum immunitatem et libertatem emendi et uendendi libere in ciuitate nostra Remensi, et per totam terram nostram et Ecclesie Remensis, quidquid sibi putauerint necessarium, ducendi quoque, et reducendi res eorum, sine solutione telonei, sestellagii, uinagii, et absque ulla alia exactione ab iis exigenda.

Domum etiam eorum, quam acquisiuerunt et  edificauerunt Remis, in loco qui uocatur Merochel, eisdem abbati et conuentui concessimus cum proprisio, et pertinentiis eiusdem domus possidendam in perpetuum, et habendam eam liberam, ea uidelicet libertate, qua in eadem domo et eiusdem proprisio uendere ualeant et emere, sicut superius est expressum: nec infra clausuram eius, siue proprisium, quisquam hominem capere, sanguinem effundere, seu aliam uiolentiam, absque eorum licentia, ualeat exercere. Hoc saluo quod si dictam domum, uel eius proprisium ad manum laicalem redire contigerit, omnis nostra iurisdictio, quam prius habebamus in eisdem, ad nos similiter reuertatur.

In cuius rei testimonium presentes litteras sigillo  nostro, necnon et Remensis Ecclesie communiri fecimus.

Datum anno gratie 1191.



XuIII. Omnibus fidelibus qui in solemnitate B. Ioannis ad ecclesiam apud uirtutum ab Henrico Campanie comite fundatam eleemosynas erogaturi accesserint, iis XX dies de iniunctis sibi penitentiis relaxat. 
[MARLOT, Metropol. Rem. II, 439.]

 WILLELMUS Dei gratia Remorum archiepiscopus, S. R. E. tituli S. Sabine cardinalis, uniuersis Christi fidelibus ad quos littere iste peruenerint, salutem in uero salutari.

Quod in oculis diuine maiestatis placeat templi uel altaris edificatio, nemo eorum ambigit, qui Christiana professione censentur, ibi enim qui uulneratas habent conscientias medicum salutis inueniunt, illuc oppressi, et onerati de quibuscunque tribulationibus ad Deum clamauerint, accedunt curandi. Sic et in ueteri Testamento Moysen et sanctos  patriarchas altaria construxisse, et Salomonem templum edificasse Domino legimus, ubi nomen Domini inuocaretur assidue, et pro uniuersorum delictis decime et hostie pacifice offerentur. Huius tante commoditatis, quam in domo Dei fideles quotidie percipiunt, intuitu, carissimus nepos noster comes Henricus propriam domum apud castrum uirtuti dicari uoluit Domino, et ad exhibendum ei dignum, ac deuotum obsequium, canonicos ordinari. Nos quoque in honorem beati Ioannis Baptiste altare ibidem consecrauimus, et ad amplificationem eius loci, qui nouella est plantatio, incrementum habere non potest, nisi quod contulerit deuotio fidelium. Omnibus qui ad solemnitatem B. Ioannis que est uIII. Kal. Iul. eleemosynas suas erogaturi  accesserint, siue in uigilia, siue in die crastina post festiuitatem uenerint, uiginti dies de iniunctis sibi penitentiis, peccata oblita, uota fracta  et offensas parentum, nisi manus uiolentas in eos iniecerint, diuina dispensatione misericorditer relaxamus.

Datum per manum Lambini, cancellarii nostri anno incarnati uerbi 1191  .



XIX. Magistro Garnerio, scholis Remensibus prefecto, dignitatem ac personatus titulum assignat cum dotis incremento  . 
[D. MARLOT, Metropol. Rem., I, 428.]

WILLELMUS Dei gratia Rem. archiepiscopus, S.  R. E. tituli S. Sabine cardinalis, apostolice sedis legatus, uniuersis S. M. E. filiis ad quos littere iste peruenerint, salutem in Domino.

Notum fieri uolumus quod cum dilecti filii nostri capituli Remensis magisterium scholarum Remensium dilecto clerico nostro magistro Garnerio ad preces nostras contulissent, nos unanimi omnium  uoluntate ei assignauimus stallum in choro in perpetuum dignitatis, et personatus titulum ipsi, suisque successoribus obtinendum, iure electionis capitulo, sicut hucusque habuit, reseruato. Nos uero attendentes, quod predicto personatui modici, et minus sufficientes reditus antea fuerant assignati, tum intuitu Ecclesie, tum honestate et persone fauore eidem, et omnibus in prefato honore substituendis liberaliter concessimus quinque modios frumenti in molendinis nostris Remensibus singulis annis libere, et absque onere omnimode statutis terminis exsoluendos: tres uidelicet in festo sancti Remigii in Octob. et duos in Pascha, quod ut ratum permaneat, etc. Actum anno 1192.

Datum uacante cancellaria  .



XX. Charta qua Willelmus Remensis archiepiscopus uallem Radigionis, et plura alia confert capitulo Remensi. 
[uARIN, Arch. admin. de la uille de Reims, t. I, p. 420.]


WILLELMUS Dei gratia Remorum archiepiscopus, sancte Romane Ecclesie, etc.

Nouerint tam presentes quam futuri, quod nos statum Ecclesie Remensis per amplius augmentare cupientes, reditus de ualle Radigionis prius ad usum prepositure Remensis deputatos, communi  uoluntate totius capituli et assensu, capituloque ad hoc solemniter conuocato, eidem Remensi ecclesie liberaliter [reddidimus et] contulimus. [Contulimus etiam?]  altare de Garmereiuilla cum omni censu quem ibi habebamus, altare etiam de uilla Tardani, que canonici Remensis Ecclesie, Philippus uice dominus, Fulco et Leo in manu nostra resignauerunt; capitulum uero predicta altaria eis concessit, sicut prius habuerant quoad uixerint, sub trecensu duorum solidorum singulis annis soluendorum, ita quod post eorum obitu libere ad ecclesiam reuertentur. Preterea dedimus eis decimam de Iuuigniaco, et quidquid ibidem thesaurarius Remensis habebat et decimam de Almericurte que antea ad thesaurariam Remensem pertinebant; et in recompensatione  Noue uille site iuxta Culmisiacum, cum uiuario et molendino, que in manu nostra detinuimus, et que prius fuerant thesaurarie, stallos sepe dicte ecclesie assignauimus in foro ad estimationem decem librarum censualium; et etiam quidquid thesaurarius habebat apud S. Stephanum super Sopiam, et medietatem altarium de Bachelon et de S. Lupo; et his omnibus predictis, B. [Balduinum   ] prepositum nomine Ecclesie inuestiuimus. Hec autem omnia dedimus ad distribuendum canonicis qui ab incepta epistola usque ad completum Agnus Dei misse intererunt, et hore sexte; neque licebit eis exire de choro nisi honesta uel necessaria causa euocauerit eos, si distributionis faciende participes esse uoluerunt.

Predicti uero canonici tam magnifici beneficii non immemores, nec ingrati, nobis et omnibus successoribus nostris concesserunt donationem prepositure et prepositi institutionem in perpetuum habendam, approbante uniuerso capitulo et assentiente, et ad hoc conuocato. Nos uero loco redituum prepositure prius assignatorum, B. preposito et omnibus successoribus suis prepositis, in perpetuum  obtinendum assignauimus et contulimus quidquid prius habuit thesaurarius Remensis apud Montiniacum, Betheneium et apud uilleir Asnorum, acceptis redditibus uini eiusdem uille, scilicet uilleir Asnorum quos in manu nostra et dispositione retinuimus. uacante autem prepositura, redditus prepositure capitulum percipiet. Quicunque uero pro tempore erit prepositus, promptissima homini exhibitione archiepiscopo facta, sicut et alii personatus faciunt, capitulo iurabit fidelitatem, et se mansionarium esse in ciuitate, et fideliter obseruaturum quidquid continetur in charta nostra quam penes se habet prescripta Remensis ecclesia sigillatum de prepositura, eo accepto quod de ualle Radigionis  ibi continetur, quia eam de cetero nulli preposito licebit reclamare. Hec omnia facta sunt, uacante thesauraria. Ut autem ordinatio hec et status iste perpetuam obtineant firmitatem, nos cum omnibus presbyteris tunc canonicis, excommunicauimus omnes illos qui hunc statum tam solemniter factum immutarent. Et ut hec omnia rata permaneant et inconcussa, presentis scripti patrocinio communimus et sigilli nostri impressione confirmamus.

Actum anno uerbi incarnati 1192. Datum, uacante cancellaria.



XX bis. Priuilegium pro ecclesia B. Ioannis de uirtuto. 
[MARLOT, Metropol. Rem., II, 440.]


WILLELMUS Dei gratia Remorum archiepiscopus, S. Romane Ecclesie tituli Sancte Sabine cardinalis, apostolice sedis legatus, omnibus ad quod littere iste peruenerint, in Domino salutem.

Nouerit uniuersitas uestra quod carissimus nepos noster Henricus comes Trecentis Hierosolymam  profecturus pro remedio anime sue, parentumque suorum nobis commisit ad opus decanie ecclesie Beati Ioannis de uirtuto  , cuius ipse fundator exstiterat, decem librarum redditus in suis redditibus perpetuo assignandos, super quo carissima soror nostra mater eius M. Trecensis comitissa a nobis requisita, benigne uoluit quod ipse mandauerat adimpleri, et tam nobis, quam balliuis, et seruientibus suis recommisit eamdem assignationem faciendam. Unde nos cum ipsis eidem decanie assignauimus pro sex libris uIxx sextarios auene, uidelicet sexaginta octo in censu apud Sollerias, et XXXII in Sonneiis de uirtute, et XX in Sonneiis de Bergeriis, et censum de Roffeio pro Iu libris, que omnia eidem comiti perpetuo debebantur: eadem  uero illi qui ea debent predicte ecclesie decano, uel officiali eius apud uirtutum annuatim reddere tenebuntur. Quod ut ratum permaneat presentis scripti pagina confirmamus, statuentes et sub interminatione anathematis inhibentes, ne quis hanc nostre confirmationis paginam audeat infringere, aut ei temere contraire, salua in omnibus apostolice sedis auctoritate.

Actum Remis anno dom. Incarnat. 1193.

Datum uacante cancellaria  .



XXI. Ad petitionem canonicorum Sancti Quintini in uiromandia, id quod de foraneitate, iuxta decretum Alexandri III, confirmat. 
[MARLOT, Metropol. Rem., II, 445.]


WILLELMUS Dei gratia Remorum archiepiscopus, sancte Romane Ecclesie tit. Sancte Sabine cardinalis, apostolice sedis legatus, omnibus ad quos presens scriptum peruenerit, salutem.

Notum facimus tam presentibus, quam futuris quod nos foraneitatem in Ecclesia Beati Quintini a dilectis filiis decano, et capitulo eiusdem Ecclesie institutam, et a domino Alexandro papa bone memorie confirmatam, approbamus et ratam habemus, et iuxta apostolici tenorem authentici presentis scripti patrocinio et sigilli nostri munimine confirmamus. Remisimus etiam predicte Ecclesie petitionem priuate prebende, quam in ea, et ab ea  petebamus, etc. Quod ut ratum permaneat, litteris et sigillo nostro fecimus roborari.

Actum anno 1196.



XXII. Abbatibus SS. Remigii, Nicasii et Dionysii facultatem habendi seruientem unum, seu burgensem liberum in banno suo cum eadem immunitate, qua fruentur burgenses canonicorum concedit. 
[MARLOT, Metropol. Rem., II, 437.]

WILLELMUS Dei gratia Remorum archiepiscopus, S. R. E. tituli S. Sabine cardinalis, apostolice sedis  legatus, omnibus ad quos littere iste peruenerint, in Domino salutem.

Nouerit uniuersitas uestra quod cum ecclesia Beati Remigii Remensis nobis in omnibus tam obnoxia semper teneatur, quam deuota, nos pensantes quam ei reddere possemus recompensationem, concessimus, et dedimus ei unum de burgensibus nostris Remensibus medie estimationis, burgensem liberum, et emancipatum a nobis ea libertate, qua communes Ecclesie nostre maioris seruientes habentur in pace perpetuo habendum et quiete, etc.

Actum anno 1196.

Datum per manum Matthei cancellarii.



XXIII. Charta de sententia lata in dominum Nicolaum de Ruminiaco. .
[uARIN, Arch. adm. de la uille de Reims; t. I. p. 437.]


WILLELMUS Dei gratia Remorum archiepiscopus . . . . . dilectis filiis canonicis Remensibus, salutem.

Cum ex suscepto pastoralis sollicitudinis officio, uniuersis ecclesiis in Remensi prouincia constitutis studio manutiori prouidere teneamur, bona ecclesie uestre quam specialius amplectimur, integra et illibata conseruare uolumus et optamus. uerum huic desiderio nostro uir nobilis Nicolaus de Ruminiaco indurato corde resistens, possessiones quasdam  ecclesie uestre uiolenter occupare et iniuste detinere presumit; sed quia eum super damnis et iniuriis ecclesie uestre illatis sepius conuenimus et inuenimus lapidem, non illum lapidem de quo suscitat Dominus filios Abrahe sed lapidem in quo nichil est humoris in quo radicem non habet semen uerbi Dei, cum a uobis requisiti fuerimus ipsum tanquam putridum membrum a corpore sancte Ecclesie ferro excommunicationis separabimus uxorem eius et liberos, familiam et terram ipsius interdicto supponentes, et ne sacerdotalis benedictionis odore aliquo reficiantur, ad petitionem uestram, si uobis ita uisum fuerit, presbyteros omnes de terra ipsius exire compellemus, Hospitalariis omnibus, omnino diuinorum celebrationem ibi prohibentes;  facientes etiam quod statuerimus per totam Remensem prouinciam ita obseruari quod si casu uel necessitate ad aliquam ciuitatem, uel oppidum uel illam peruenerit, quandiu ubi presens fuerit, celebratio diuinorum interdicetur; et ut sententia super eum lata duplex robur obtineat  auctoritate domini legati Ostiensis episcopi faciemus confirmari; et ne de statutis aliqua dubitatio possit alicui suboriri, presens scriptum sigilli nostri impressione roboramus.

Actum anno Incarnationis Dominice 1200.

Datum per manum Mathei, cancellarii nostri.



XXIII bis. Charta Guilllelmi I archiepiscopi Remensis, de electione abbatissarum Auenacensium. 
[Gall. Christ. nou., X, 51.]


WILLELMUS Dei gratia Remensis archiepisc. sancte Romane Ecclesie titulo Sancte Sabine cardinalis, carissimo nepoti suo Th. comiti Trecensi palatino, salutem et sincere dilectionis affectum.

Scimus et testamur quod ecclesia de Auenay quando abbatissam non habet, a comite Trecensi requirere debet licentiam eligendi, nec eligere debet aut potest, donec a comite Trecensi licentiam requisierit; nec ab archiepiscopo uel ecclesia Remensi licentiam eligendi requirere tenetur. Quod  autem de matertera fidelis nostri Gaufridi de Ioinuilla fecimus, propter necessitatem de Iotro et de Aueneio ecclesiarum fecimus; et de dilectione uestra fiduciam assumpsimus faciendi. Rogamus igitur uos, et cum affectu requirimus, ut propter honorem nostrum et amorem ecclesie et abbatisse de Aueneio, uestram remittatis offensam.



XXIu. Leprosis Remensibus, ob nundinarum translationem in uicum Culture, centum sextarios in excambium concedit. 
[MARLOT, Metropol. Rem., II, 452.]

WILLELMUS Dei gratia Rem. archiepiscopus, et Ecclesie Romane tituli Sancte Sabine cardinalis.

Nouerit uniuersitas uestra quod nundinas quas  habebant Leprosi Remenses in septimana Pasche iuxta domum suam, transtulimus ad uicum qui Cultura dicitur, ad meliorationem uici, et eisdem Leprosis in excambium assignauimus centum sextarios frumenti, ad mensuram Remis in molendinis nostris inter duos pontes, singulis annis de primo blado, quod exierit de molendinis, in perpetuum percipiendos, etc.

Actum an. 1201, mense Octobri.

Datum per manum Matthei cancellarii.



XXu. Hospitali domo S. Antonii Remensi, ab ipso fundate, priuilegia multa impertitur  . 
[Actes de la prou. ecclés. de Reims, II, 332.]


WILLELMUS Dei gratia Remensis archiepiscopus, sancte Romane Ecclesie tituli Sancte Sabine cardinalis, omnibus sancte matris Ecclesie fidelibus ad quos littere iste peruenerint, in Domino salutem.

Quoniam inter ceteros humane fragilitatis euentus, non est facile filiis hominum euadere delictorum incursus, proposita sunt nobis pietatis opera ad nostre salutis remedium, quibus tanto amplius Deum ualeamus habere propitium, quanto ea exercuerimus in necessitatibus pauperum: Quia caritas  operit multitudinem peccatorum, . Cum igitur pastoralis sollicitudo queque praua et inordinata corrigere, euellere, et dissipare, et ea que ad dilectionem Dei et proximi spectant inserere, edificare et plantare teneatur, nos solerter et attente considerantes quod a beato Remigio Remorum quondam antistite sanctissimo tredecim prebendule pauperum, unicuique quotidianus panis et denarius, laudabiliter institute, plerumque per ignorantiam, quandoque per amicorum suggestionem indignis, inhonestis, et infamibus personis contra intentionem sancti institutoris indiscrete conferrentur: dignum intelleximus, meritoriumque reputauimus, ut beneficium quod de patrimonio crucifixi periculose distribuebatur, secundum rationis  et ueritatis lineam deinceps pauperibus infirmis et egrotantibus salubriter erogetur. Nos itaque glorioso confessori satisfacere desiderantes, ea que sunt Dei Deo, et pauperibus Christi que sibi clementer assignata sunt reddere satagentes, ad emolumentum anime nostre, et tam ad omnium predecessorum nostrorum indulgentiam, quam ad successorum nostrorum benefaciendi piam instructionem, quamdam domum hospitalem iuxta grangiam nostram ad portam Bacchi pietatis intuitu fundari fecimus et superedificari: quatenus ibidem uiginti pauperes languentes in perpetuum recipiantur et misericorditer foueantur; qui etiam fructum predictarum tredecim prebendularum perenniter et incommutabiliter obtineant, et prout facultas et  possessio pauperum, Deo annuente, dilatabitur, ita et eorumdem numerositas, et humanitatis exhibitio consequenter multiplicabitur. Recolentes siquidem terribilem Euangelii sententiam, et ad memoriam sedulo reuocantes, quia qui in terris Christum hospitem suscipere, et infirmatum uisitare, ac ipsum esurientem et sitientem reficere neglexerint, in die ultionis Domini suppliciis deputabuntur eternis : ad sustentationem predictorum carcerariorum, consilio et assensu totius capituli nostri, superaddidimus et adiunximus octo modios frumenti in sexsterlagio Remensi annuatim requirendos; et erit pondus prebendalis panis, uiginti panes de cartello; et stabiliuimus septuaginta modios  uini de redditu nostro Montis-ualesii quotannis persoluendos; et erit mensura uini unicuique pauperi dimidia metreta, et etiam miseris et miserandis egrotis de mensa Remensis pontificis cum presens fuerit semel in hebdomada die Martis, aut in die Iouis reliquias et fragmenta decreuimus in eternum distribuenda. uerumtamen quia nobis a Domino iniunctum est ut de bonis Ecclesie que gratis accepimus, gratis egenis largiri debeamus, ad opus coquine memoratorum languidorum, et ad usum pannorum, et ad retentionem et ad necessaria sepedicte domus in hala nostra quam temporibus nostris  fecimus et acquisiuimus, tiamsi ipsa hala alibi transferatur, uel in quecunque alia edificia transmutetur, aut si forte de reditu aliquando amplius non ualuerit, uiginti quinque libras Remenses per singulos annos confirmauimus percipiendas; et quia miserandorum languidorum necessitas omnibus aliis negotiis preferenda est, in prima solutione denariorum eiusdem hale recipientur. Ad calefactionem uero pauperum infirmorum, et ad pulmentorum preparationem quinquaginta duas quadrigas lignorum in nemore archiepiscopali apud Calmisiacum annuatim requirendas perenniter assignauimus; cuius uidelicet nemoris quamdam partem in diebus nostris magno et sumptuoso pretio comparauimus. Constituimus autem ut quicunque de cetero grangie  nostre, que iuxta prefatam domum sita est, custos et prouisor exstiterit, duas uaccas cum ceteris suis uaccis custodire et nutrire tenebitur, de quarum fructu omnem prouentum pauperes infirmi obtinebunt. Similiter uero quisquis deinceps infra mansionem Iardi episcopalis habitauerit, pannos et linteolos predictorum infirmorum lauare et mundificare tenebitur [ tam pium, tam necessarium opus a nobis deuotissime institutum et solemniter confirmatum per negligentiam aut auaritiam diminuere aut penitus abolere presumptuose attentauerit, magnifici confessoris Remigii meritis interuenientibus iram et indignationem Dei omnipotentis incurrat, et deleatur de libro uiuentium et cum iustis non scribatur Amen.

Actum anno incarnati uerbi 1201. Datum per manum Matthei cancellarii nostri.



XXuI. Charta super Christianitate Remensibus canonicis concessa. 
[uARIN, Arch. admin. de la uille de Reims, t. I, p. 445.]


WILLELMUS Dei gratia Remensis archiepiscopus, S. Romane Ecclesie tituli S. Sabine cardinalis, omnibus qui presentes litteras uiderint, salutem in Domino.

Cum a retroactis temporibus et antiquis, Remensis Ecclesie honestate uite semper et morum compositione floruerit et inter Ecclesias Gallicanas speciali quadam prerogatiua precellere merito uideatur, attendentes quoniam precipue honestatis Ecclesiam precipuis decet et plurimis libertatibus  honorari; pro honore Ecclesie augmentando et pace seruanda, predicte Ecclesie, duximus indulgendum, ut in uillis suis et bannis tam propriis, quam illis que cum aliis habet communia in nostra diecesi constitutis ad uniuersitatem capituli pertinentibus, plene iustitiam Christianitatis obtineat; saluis nobis omnibus presbyterorum et clericorum iustitiis, item sacrilegiorum omnium et matrimonialibus omnibus causis et retenta nobis terre canonicorum Remensis ciuitatis, sicut hactenus est obtentum, iustitia Christianitatis, item appellationibus nobis in omni negotio reseruatis: sed cum ad nos fuerit appellatum, appellatio quidem tenebit, et presente capituli nuntio, si adesse uoluerit, in curia nostra tractabitur causa; in cuius processu, si  pena pecuniaria, prout in causis fieri solet, inciderit, nec remittere poterimus, nec nostris rationibus applicare; sed in solidum ad ecclesiam pertinebit. Licebit tamen capitulo super presbyteros et eorum capellanos pro suis iustitiis, nisi eis obedierint, penam condignam imponere, quam nisi iniuste latam, non poterimus reuocare. Porro de hominibus uel hospitibus suis qui non in suis, seu [sed] alienis bannis morantur, id decernimus obseruari ut pro omnibus rebus ad ecclesiam spectantibus, eos possint per Christianitatem citare, citatosque pro rebus, ut dictum est, ad suas consuetudines et iura spectantibus conuenire, et in eos ac domos ipsorum, atque familias, si expedierit excommunicationis uel interdicti sententiam  promulgare et presbyteros tam in suis uillis quam in aliis constitutos, si eis in hac parte obedire noluerint sententia condigna percellere, quas sententias a canonicis promulgatas nisi iniuste late fuerint, usque ad condignam satisfactionem nobis erit illicitum relaxare, que omnia, saluo iure archidiaconorum, duximus concedenda. Cuius rei series ne memoriam humanam effugiat, uel  malignitate mutetur, eam litterarum et sigilli presentis patrocinio in perpetuum confirmamus.

Datum Anagnie per manum Matthei, cancellarii nostri, anno uerbi incarnati 1201, mense Ianuario.



XXuII. Transactio inter Remensem archiepiscopum et capitulum Remense de francis seruientibus. 
[uARIN, Arch. administ. de la uille de Reims, t. I, p. 438.]


WILLELMUS Dei gratia Remensis archiepiscopus, sancte Romane Ecclesie tituli Sancte Sabine cardinalis, omnibus qui presentes litteras uiderint, salutem in Domino.

Quoniam diuina fauente clementia, nostris temporibus est concessum ueterum ambiguitates decidere, et discordias ueteres que frequentius passe  sunt recidiuum, ad unitatem et concordiam irregressibiliter reuocare, ad uniuersitatis uestre notitiam uolumus peruenire, quod inter nos et predecessores nostros ex una parte  et capitulum Beate Marie Remensis ex altera, discordie et lites hactenus perdurarunt quanto frequentiores, tanto parti damnosiores utrique asserentibus nobis quod in ciuibus nostris ad suum seruitium euocandis modum excederint; ipsis allegantibus e diuerso,  quod ministeriales nostri, nostra potestate abutentes, tam mansionarios ecclesie, quam communes capituli et canonicorum proprios seruientes, indebitis exactionibus  iusto districtius molestarent. De quibus Spiritus sancti annuente clementia, et bonorum uirorum adiuuante consilio, transegimus in hunc modum: Sane unicuique canonico licitum erit unum solum  de iustitia nostra et banno recipere seruientem  qui omnimoda libertate   gaudebit; hac tamen in receptione seruientis ipsius cautela seruata, ut canonicus antequam illum in seruientem admittat, decano qui fidelis noster est, et tam nobis quam capitulo iuramento tenetur astrictius, et qui ibidem pro tempore fuerit, illum debeat presentare, cuius erit discernere, si persone quem recipit seruientem competat qualitas seruientis; cuius etiam decreto nec nos, nec eanonicus poterit contraire. Quem susceptum, pro sua uoluntate mutare, et alium modo predicto recipere,  canonicus poterit. Quem canonicum si cedere, uel decedere forte contigerit, nisi seruiens ab  alio canonico non habente seruientem de banno nostro fuerit euocatus, poterit, si uoluerit, infra quadraginta dies a morte uel cessione canonici numerandos, sine impedimento et qualibet exactione ad communem urbis nostre consuetudinem transire. Quod si uoluerit, et sibi uiderit expedire, canonicus plures de aliis bannis uel locis habere poterit seruientes, qui quandiu in eius seruitio morabuntur   , pretaxata libertate gaudebunt. Notandum tamen quod foranei  nisi aliquando prius intrinseci fuerint, et nisi domicilia conseruanda, ac possessiones habeant procurandas; item pueri infra subdiaconatum, et quicunque canonici cum aliis habuerint assiduam mansionem, ab iis cum quibus moram faciunt procurandi, de banno nostro nullum poterunt habere seruientem. Intrinsecus autem intelligimus eos qui per septem menses continue uel interpolate, a natiuitate beati Ioannis, usque ad annum completum, in nostro uel Ecclesie ipsius seruitio morabuntur. Porro de mansionariis ecclesie in banno eius morantibus et seruientibus patenter et dilucide, profitemur, quod in bannis ecclesie ubilibet infra urbis ipsius ambitum, uel  in eius suburbiis  constitutis, nos, successores nostri, uel qui rationibus nostris presunt, nulla occasione, pro nullo prorsus delicto aliquem possumus infestare uel capere, nec ciuiliter aliquatenus, nisi sub capituli ipsius examine, conuenire, nec res inibi constitutas diripere, nec mansionariis ipsis in banno ecclesie moram, ut dictum est, facientibus, nec communibus uel propriis canonicorum seruientibus, in banno nostro uel suo commorantibus, iniuriam aliquam irrogare. uerum quoniam damna sibi a nobis et nostris irrogata fuisse dicebant, pro estimatione damnorum, nec minus pro  moderatione super seruientibus facta, mansionariis ecclesie in banno suo constitutos ubicunque sint positi in bannis et uillis ecclesie tam acquisitis quam acquirendis, ea decernimus libertate gaudere quam mansionarios urbis, tam de antiqua consuetudine quam nostra concessione, sicut premisimus, certum est obtinere; ut scilicet, passim et indifferenter prout eis placuerit uenientes ad urbem et ab ea quandocunque placuerit recedentes, non possint ab aliquo, uel pro aliquo, nisi sub capituli ipsius examine conueniri, nec aliquatenus molestari; nisi forte eos idem contingeret ad presens et euidens intercipi forisfactum; qua in re nec forensecis mansionariis in urbe positis parceretur. Insuper pro predictis eidem ecclesie sexaginta  libris monete Remensis omni anno de nostris theloneis primo percipiendis, perpetua stabilitate donamus; pro quibus modo predicto soluendis, quicunque theloneis nostris prefuerit, in sua institutione capitulo iuramentum prestabit. Cuius rei series ne memoriam humanam effugiat, uel  malignitate mutetur, eam litterarum et sigilli presentis patrocinio in perpetuum confirmamus.

Datum Anagnie, per manum Matthei cancellarii nostri, anno uerbi incarnati 1201 mense Ianuario  .





PHILIPPI REGIS FRANCORUM EPISTOLA Ad Willelmum Remensem archiepiscopum. De decima Saladina  . 


 PHILIPPUS, Dei gratia Francorum rex, uiro uenerabili et carissimo auunculo suo WILLELMO eadem gratia Rem. archiepiscopo, et uniuersis eiusdem prouincie tam ecclesiasticis quam laicis personis: salutem in perpetuum.

Cum ad restaurationem terre sancte, ecclesiarum regni, et principum assensu, rerum mobilium et redituum, tam ab ecclesiasticis quam laicis personis decime semel exacte fuerint, ne ad consequentiam facti huius enormitas traheretur, statuimus  ne huius exactionis occasione, uel ob similem causam aliquid ullo modo ulterius exigatur, etc.

Actum Parisiis anno uerbi incarnati 1189, regni nostri X, astantibus in palatio nostro quorum nomina supposita sunt:

    Signum comitis Theobaldi dapiferi nostri.
    Signum Guidonis buticularii.
    Signum Matthei camerarii.
    Signum Radulfi constabularii.


Data uacante cancellaria.,





WILLELMI CUIUSDAM Episto a nuncupatoria ad Willelmum archiepiscopum Remensem in suam Microcosmographiam. 


 Reuerendo Patri et domino WILLELMO Dei gratia Remensi archiep. et apost. sedis legato, WILHELMUS  suorum minimus, suam Microcosmographiam.

Inter ceteras animi tui uirtutes, maxime amplector  et approbo amorem litterarum, et honorem quem eis exhibes percopiosissimum. Quam id autem recte faciam uidere licet. Quod enim dulcius studio litterato? his dico litteris quibus infinitatem rerum comprehendimus, Dei ac Domini nostri naturam ac potestatem contemplamur, quibus animum a corporeis uoluptatibus seducimus, et secum esse cogimus, ex quibus honestissimam formulam uite atque morum mutuantes, uirtutes excolimus, adeo ut non solum mores et scientiam, que nec in extremo uite tempore nos deserunt, que nonnichil studendo combibimus, uerum etiam cum de hospitio carnis exeundum erit, actus nostros calculantes uite occupatione studii bene acte, uoluptuosa memoria perfruemur. Ad summum nulla uita magis  molesta quam otiosa, nulla magis morigera quam studiosa. Si quante ergo hec sunt cause laudis, tantas tibi laudes mihi conduceret ascribere, dignitatem excellentie tue cumulatissimis preconiis extollere contenderem: sed uereor ne huius boni partem sibi nanciscatur inde nata uoluptas, uel in oratione mea sensim subrepat adulatio, cui apud sapientem locus esse non debet, cuius cum uirtute nullum est commercium: per quam meam apud aliquem nolim coalescere amicitiam uel familiaritatem. Sed ne utinam etiam apparens uel suspecta pariat odium, studiosius etiam eam uitarim propter liuidos obtrectantium morsus, qui tantum legere querentes que carpant, non amplius concupiscunt  bona que laudent, quam minus probe dicta que rideant, et ambigua que sinistre interpretentur. Quippe nimis singulares sunt, parem non patiuntur, minores contemnunt, maioribus inuident, ab equalibus ut scioli uideantur omnino dissentiunt. Sed tempus est ut moras nostras incidamus, et quidquid illud est quod proposuimus pauculis sermonibus explicemus.

Cum apud antiquos creberrimas questiones de constitutione humane nature, et eius similitudine, et differentia cum aliis naturas inueniam uentilatas esse et quasdam solutas, quasdam cum suis dubitationibus dissertationi modernorum relictas; modernos uero non solum inuentionibus suis uel iudicio antiquis non preluxisse, nec saltem cum eis dubitasse,  sed studio negligenti quo turpiter utuntur, in eis magnas infudisse tenebras. Adeo ut si prius in memoria fuerint, negligentia eorum omnino uenerint in obliuionem. Quasdam illarum in unum colligere dignum duxi, easque singulariter probabiliterque pertractare, necnon paucis solutionibus,  eisdem tamen luculenter uenustare, opiniones antiquorum et solutiones minime pretermittens. Et si qua etiam mediocriter, non erronea, tamen nec fortuita opinione potero coniectare interponens. Huius autem operis ultimum excellentie tue relinquo examen, circa quod estimata ingenioli mei paruitate iudicium habeas restrictius, ut honorem saltem quem dictioni ademeris, dones rei et materie. Quod autem nec dictioni nec materie uel rei donare noueris, auctori ignorantiam suam profitenti condones.

    Utrum homo naturaliter habeat intellectum.
    Quod bruta careant necessario intellectu.
    Quare omnia propter hominem facta sunt.
    De anima.
     Item de anima.
    Alia sententia de anima.
    Alia sententia.
    Sententia Platonis.
    De unione corporis et anime simul.
    De corpore hominis.
    De elementis.
    De corpore humano.
    Quid sit uisus et unde fiat.
    Quare non appareat imago in uitro ut in speculo.
    De parologizatione uisus.
    De tactu.
    De auditu et utrum uox sit corpus.
    De odoratu.
     De gustu.
    Quid sit uirtus discretiua.
    Quid sit preelectio et consilium.
    Quid sit consilium et circa que.
    De irrationali motu anime.
    De delectatione.
    De afflictione.
    Utrum aliqua sint in nobis in quibus consisteri possit liberum arbitrium.
    Quibus actibus dominemur.
    Utrum naturaliter simus liberi arbitrii.
    Quid sit ira.
    Quid sit timor.
    De motu uoluntario et motu inuoluntario
    De motu inuoluntario.
     Quid sit inuoluntarium per ignorantiam.




CAPUT PRIMUM.

Utrum homo naturaliter habeat intellectum.

Constat hominem ex anima intelligibili, etc.




ANNO DOMINI MCCII
IOANNES DE BELMEIS LUGDUN. ARCHIEP.





NOTITIA HISTORICA.


 I. Ioannes cognomento ad Albas-Manus, natione Anglus  et thesaurarius ecclesie Eboracensis, uir iocundus, largus et apprime litteratus, in episcopum designatur anno 1162, teste Roberto de Monte in Appendice ad Sigibertum. Anno 1166, memoratur in tabulis Monasterii-Noui, tempore Helie abbatis. Querelam prioris S. Radegundis aduersus canonicos eiusdem ecclesie et abbatissam B. Crucis pro assignatione sedis, sopiuit litteris datis Idibus Aprilis 1167. Mentio fit eius in chartis monasterii de Stella, cuius abbatem Isaacum cum Hugone Caluiniaci domino ad concordiam reuocauit. Nominatur presens consecrationi ecclesie monasterii S. Amantii in agro Engolismensi anno 1170, quo in opere adiutor fuit Bertrandi archiepisc.  Burdigalensis, metropolitani sui. Anno 1171, fuit pacis sequester inter Agnetem abbatissam Santonensem, et Willelmum abbatem Malleacensem. Anno 1173, litem Ioannis Stelle abbatis pro decima uastinensi composuit. Interest concilio Albiensi 1176, et Lateranensi 1179. Nominatur et in instrumento uenditionis comitatus Marchie per Adelbertum comitem facte regi Anglie. Anno 1178, a regibus Ludouico uII Francie, et Henrico II Anglie, pro conuersione Albigensium missus est una cum Petro cardinali S. Chrysogoni, et archiepiscopis Bituricensi et Narbonensi, quemadmodum legere est apud Rogerium Houedenum in Annal. Anglor. Legatione item sedis apostolice per Gallias functus est, ex his uerbis codicis Galteri: »Anno  gratie 1181, in archiepiscopum Narbonensem electus est: qui cum Romam pergeret ut a summo pontifice Lucio confirmaretur, ab eodem factus est  archiepiscopus et primas Lugdunensis, et ob eius eximiam eruditionem ab eodem in regno Francie creatus est apostolice sedis legatus.« Ceterum quod hic dicitur de ipsius translatione ad sedem Lugdunensem, non anno 1181, sed sequenti factum probatur ex charta authentica S. Maxentii  . Robertus de Monte in Chronico eum appellat magne litterature et eloquentie uirum. In eius manu quedam dominia sui feodi cessit Hugo d'Ozai ante altare ecclesie huius loci, contulitque Absiensibus monachis  . Ad eum scripsere Ioannes Sarisberiensis Carnutum episcopus, et Stephanus Tornacensis, magna Gallicane Ecclesie lumina. Sed plura de Ioanne nostro dicere super sedemus, de quo iterum agendum erit in Lugdunensibus archiepiscopis.  Obseruandum uero est in epistolis quas ad eum scripsit Stephanus abbas S. Genofeue, postea Tornacensis episcopus, Ioannem appellari in inscriptione S. sedis legatum, quamuis tunc esset Pictau. episc. At inscriptio forsan non est auctoris sed editoris.

II. De Ioanne a Bellis-Manibus iam egimus in Pictauiensibus episcopis, ea solum hic referemus que ad eum ut Lugdunensem archiepiscopum pertinent. Anno 1181 designatus Narbonensis archipresul, nondum ad hanc sedem a Romano pontifice confirmatus, mox ad Lugdunensem traducitur, ut docet Robertus de Monte ad hunc annum: »Ioannes episcopus Pictauiensis, inquit, uir magne litterature et eloquentie, electus ad archiepiscopatum Narbonensem,  cum Romam perrexisset propter predictam benedictionem, annuente papa Lucio, clerici prime Lugdunensis elegerunt eum in archiepiscopum Lugdunensem,  que sedes habet primatum super tres archiepiscopatus.« Idem tradit Galterus de Brugis in catalogo Pictauiensium episcoporum ms., qui dicitur Galteri codex, nisi quod absolute dicit: »A Lucio factus est archiepiscopus et primas Lugdunensis,« et addit: »et ob eius eximiam eruditionem ab eodem in regno Francie creatus est apostolice sedis legatus.« Ei de sua ad hanc dignitatem promotione gratulatur Stephanus Tornaci episcopus epistola olim 92, nunc 75, his uerbis: »Iucundum mihi theatrum proponit recordatio uestra . . . . . concertant in idem caput prouinciarum pontificales infule; et dum Pictauiensi cathedre sacerdotem suum Narbonensis conatur eripere . . . . . Narbonensem electum prima sedes Galliarum sibi uindicat Lugdunensis . . . . .  absit a mansuetudine uestra, ut ad Gothorum barbariem, ad leuitatem Wasconum, ad crudeles et efferos mores Septimanie declinetis, ubi supra fidem infidelitas, supra famam fames, dolus et dolor plusquam ualeat estimari! . . . . contremui fateor et expaui, cum ad ea loca uos inuitari audirem, in quibus etsi contingeret uos preesse, facile esset non prodesse. Audito tamen quod Rodanusia Sidonii uos uocaret, gauisus sum gaudio magno, et primatem nostrum in gloria uidere desidero, quem prius affectione patrem, liberalitate beneuolum simul et beneficum sum expertus. Nepoti uestro archidiacono bone indolis adolescenti, sicut mandauistis, paratus sum et consilio, et auxilio prouidere.«  Plures alias ad eumdem epistolas scripsit idem Stephanus. Eiusdem quoque iterum mentio habetur in pluribus litteris quas ad ipsum direxit Ioannes Sarisburiensis Carnotensis episcopus; et in Guillelmo Neubrigensi, lib. u, cap. 3, De rebus Anglicis.

Lucius papa permutationem Guigonis comitis factam cum ecclesia Lugdunensi ratam habuit, bulla data »uelleterani per manum Alberti S. R. E. presbyteri cardinalis anno 1182, pontificatus anno I.« At postea, cum idem comes pactum nichilominus contemneret, eiusque conditiones minime seruaret, Ioannes Philippum Augustum Francorum regem, comitis dominum, adiit, et ab eo concordie confirmationem obtinuit, prestito prius ei sacramento fidelitatis: unde in regio diplomate a Philippo dicitur  »fidelis noster.« Anno supra memorato aut circiter, idem Lucius pontifex decreto quod refert Seruetius, causam Carthusie Portarum aduersus molestias Iuimontensium monachorum iudicandam tuendamque committit, »uenerabilibus fratribus Ioanni Lugdunensi archiepiscopo . . . Datum Anagnie XIII Kal. Martii.« Denique idem papa bullam ad ipsum et ad Oliu. decanum direxit, qua presertim iussit aboleri prauam consuetudinem cessationis diuini officii in primario templo quoties thesaurarius cessaret in refectorio manuales distributiones tradere; »Data uerone Idibus Aprilis, III pontificatus,« id est Christi 1183. Fridericus imperator, accepto  Ioan. hominio, omnia comitatus Lugdunensis iura, exarchique ac principis consilii in Burgundia ei confirmat an. 1184, bulla aurea eodem tenore, iisdem uerbis exarata, quibus scripta fuerat ea, quam iisdem de rebus acceperat Heraclius. Eodem anno Guigo comes Forensis eiusque filius cognominis coram D. Ioanne archiepiscopo Lugdunensi plura concedunt monasterio uallis-benedicte. Anno 1186, charta, quam referunt D. le Laboureur  et D. Guichenon  , »Ioannes Dei gratia humilis sacerdos, apostolice sedis legatus, et capitulum prime Lugdunensis Ecclesie« testantur uirum nobilem Stephanum de uillars in Insula Barbara monachum receptum ac beneficio monacho debito tam in temporalibus quam in spiritualibus donatum, eidem  cenobio plura contulisse.

Anno 1189, defuncto Stephano Eduensi antistite, illius Ecclesie regalia sibi attribuit Francie rex Philippus Augustus: quo audito Ioannes Parisios profectus, de illata sibi iniuria cum rege expostulauit, hic re examinata diploma edidit in hec uerba: »Legitimorum hominum testimonio Lugdunensis Ecclesie ius esse didicimus, ut quoties Eduensis sedes uacauerit, toties Lugdunensis archiepiscopus et regalia nostra Eduensis, et alia que ad episcopatum Eduensem pertinent in manu sua habeat: et uice uersa quoties Lugdunensem sedem uacare contigerit, toties episcopus Eduensis in manu sua habeat et custodiat uniuersa ad episcopatum Lugdunensem  pertinentia: quocirca precepimus ac decreuimus quatenus utraque Ecclesia ius suum integre habeat . . . ita quod Ecclesiarum non cedat ad preiudicium quod regalia episcopatus Eduensis ex ignorantia occupauimus post decessum Stephani Eduensis episcopi. Unde fideli nostro Ioanni tunc archiepiscopo Lugdunensi regalia restituimus, et per ipsum successoribus, suis ipso episcopatu uacante, concessimus. Actum Parisiis an. 1189, regni decimo.« Eodem anno Philippus Augustus Francie et Richardus Anglie reges ad sacrum bellum profecti cum exercitibus suis Lugdunum ueniunt, ubi cum ipsi et maxima pars exercitus pontem Rhodani pertransiissent, pons ille corruit, et multos utriusque sexus submersit, inquit Math. Paris sub Richardo. Presens fuerat  an. 1184, charte fundationis uallis-Benedicte a Guigone Forensi comite: et anno 1187 ut »apostolice sedis legatus« dona eidem cenobio a Girino de Bonofonte et a Pontio de Petraficta facta, auctoritate domini pape confirmarat  . Anno 1190 tam ipse quam S. decanus et uniuersum capitulum concedunt monasterio Benedictionis-Dei quidquid reclusa quedam, donante Ecclesia Lugdun. possidebat circa S. Epipodium; eamdemque abbatiam sub sua clientela assumit apud D. de Mura . Anno 1192, »Ioannes Dei gratia prime Lugdunensis Ecclesie sacerdos humilis, et Stephanus eiusdem ecclesie decanus cum uniuerso capitulo . . .  capellam de Foruerio ab Oliuerio bone memorie quondam decano in fundo nostro in honore B. Marie uirginis, et S. Thome Cantuariensis archiepisc. et martyris inchoatam . . . restituimus, etc. Datum Lugduni, Celestino papa III, imperante Henrico I, et regnante Philippo rege. Anno a passione memorati martyris uicesimo, et salutis 1192.«

Transfretauit in Angliam an. 1194, teste Guillelmo Neubrigensi, lib. u, cap. III, De rebus Anglicis.

Domum seculi negotiorum pertesus et ad uitam contemplatiuam anhelans, abdicato sponte episcopatu, monasticam uitam anno saltem 1195, in abbatia Clare-uallensi amplexus est, ubi ad mortem usque cum maxima pietate et deuotione perseuerauit  teste Rogerio Houedeno. Secessionis sue causam aperit in epistola ad Glascuensem episcopum, que sic inscribitur: »uenerabili domino et consacerdoti G. Dei gratia Glasc. episcopo, I. prime Lugdunensis Ecclesie quondam archiepiscopus, nunc autem sacerdotum Christi minimus.« In ea uero sic loquitur: »Illud modicum uite que mihi Deo auctore prebetur, in penitentia et lacrymis transigere, et uite contemplatiue . . . . .« dulcedinem »pregustare« decreui: »necesse enim habui dum Lugdunensis archiepiscopatus honore fungebar, militie secularis honore implicari. Raptores et sacrilegos, et stratarum publicarum uiolatores prosequi, et eorum munitiones demoliri; in quorum persecutione, non solum  ipsorum malefactorum, sed etiam illorum quos deducebamus mortes aliquando contingebant. Unde . . . suppliciter exoro, quatenus pro reatuum meorum uenia interuenire dignemini.« Illum uisitauit Hugo Lincolniensis episcopus dum Franciam peragraret, quod his uerbis refert illius uite perantiquus codex: »Claram-uallem quoque uisitauit: miserat siquidem Ioannes Lugdunensis quondam archiepiscopus in occursum eius uenerabiles uiros, obnixe supplicans . . . ut olim desideratam presentie sue copiam exhiberet. Qui iam euo grauis officio cure pastoralis renuntiauerat, retentisque duntaxat iussu summi pontificis insignibus pristinis  in illo cenobio sacre contemplationi sedulus uacabat. Sciscitanti  autem episcopo, quibusdam scripturis meditationis sue negotia deuouisset, respondit: Psalmorum meditatio sola iam penitus totum sibi me uindicauit.« Anno 1201 per ipsum Innocentio pape suggesserunt Clare-uallenses, ut orationes in missa decantandas in honorem S. Bernardi prescriberet. Consensit pontifex, et eas misit cum epistola »Ioanni quondam Lugdunensi archiepisc. scripta, lib. u, epist. 160,« ex qua sumptum est caput: »Cum Marthe-Extr. de celebratione missarum.« In charta Belli-ioci diecesis Trecensis, ex tabulario Clare-uallis, Ioannes dicitur »quondam archiepiscopus« Lugd., et notatur ut superstes anno 1197.





IOANNIS DE BELMEIS ARCHIEP. LUGDUN. EPISTOLAE ET DIPLOMATA.



I---uI. Ad Thomam Cantuariensem archiepiscopum.






uII. Ad Gilbertum Londoniensem episcopum.





uIII. Ad rectores Ecclesiarum.---Ut preces ad Deum fundant pro restitutione castri de Angla quod Ricardus Aquitanie dux et Pictauiensis comes usurpauerat.


Cum in oppressionibus et angustiis uniuersis recurrendum sit ad illud singulare remedium diuinum Iesum Christum, qui prout uult, prout placet, facit in perturbatione serenum, et in tempestate tranquillum: nos in oppressione qua nos et Ecclesia  nostra Pictauiensis a nobili uiro comite Pictauiensi et suis recurrere uolentes ad ipsum Dominum Iesum Christum, cuius Ecclesie causam prosequimur in hac parte, districte precipimus, sub pena excommunicationis, et in uirtute obedientie firmiter iniungentes, ut singuli Ecclesiarum rectores, quatenus non subiiciuntur ecclesiastico interdicto, exclamationem et pacem pro nobis et Ecclesia nostra singulis diebus Dominicis et festiuis annalibus, faciant et dicant, prout inferius continetur; cuiusmodi formam recipiant a decanis et archipresbyteris suis, uel uicariis eorumdem. Cantato uero Agnus Dei, antequam detur pax, dicat sacerdos flexis genibus: Ante sacratissimum corpus et sanguinem tuum, Domine Iesu Christe, mundi Redemptor accedimus, et nobis in necessitatibus nostris a te uiuo et uero Deo misericorditer subuenire clamantes imploramus, ut nobilem uirum comitem Pictauensem, et suos ac eos quorum consilio super hoc  utitur, qui uiribus suis confisi, Ioannem episcopum nostrum et matrem Ecclesiam nostram Pictauensem castro et castellania de Angla cum pertinentiis suis per uiolentiam spoliarunt, et adhuc detinent spoliatos, nec competenter moniti uolunt satisfacere premissis, uel aliquo de premissis, propter quod et Ecclesia nostra et tua . . . quam in honore beatorum apostolorum Petri et Pauli fundasti, sedet in tristitia et merore, et non est qui consoletur eam nec liberet, nisi tu, Deus noster, ipsius comitis et sociorum suorum frangendo duritiam, ad uiam et consilii sui iustitie et ueritatis inducas, et humiles ad restituendum predictis et priora Ecclesie sue iura, et satisfaciendo de predictis iniuriis competenter. Exsurge, inquam, in adiutorium episcopi nostri, et Ecclesie  Pictauensi, et clamori nostro aures pietatis tue inclina. Respondeatur, Amen. Conforta eos et auxiliare eis, Amen. Expugna impugnantes eos, Amen. Frange duritiam eorum qui eos affligunt, Amen. Predictos autem comites et suos, ac consilium suum, Domine, sicut scis, iustifica in ueritate tua, Amen. Fac eos, prout tibi placet, recognoscere maleficia sua, et libera predictum episcopum et Ecclesiam Pictauensem misericordia tua, Amen. Ne despicias nos, Domine, clamantes ad te, Amen. Propter gloriam nominis tui, Domine, et misericordiam, qua ecclesiam predictam fundasti, et in honore sanctorum tuorum apostolorum Petri et Pauli sublimasti, uisita ipsam et episcopum eius in pace, et erue eos a presenti angustia, Amen. Tunc dicatur Psalmus CXXII:  »Ad te leuaui oculos meos;« quo dicto, dicat sacerdos capitulum: »Saluos fac seruos tuos, Esto eis turris fortitudinis;« oratio: Hostium episcopi et Ecclesie Pictauensis elide duritiam, et dextere tue uirtute prosterne, Amen. Cum nos requisierimus, et moneri fecerimus competenter nobilem uirum comitem Pictauensem, ut castrum et castellaniam de Angla, de quibus per Adam bailliuum suum in Pictauia, et seruientes suos nos fecit extra iustitiam dissaisiri cum suis pertinentiis, etc.



IX. Ad G. Glascuensem episcopum.---De temporali regimine Ecclesie Lugdunensis.---Scripta post depositum munus episcopale.


 uenerabili domino et consacerdoti G. Dei gratia Glas. episcopo, I. prime Lugdunensis Ecclesie quondam archiepiscopus, nunc autem sacerdotum Christi minimus, salutem in uero salutari.

Sicut uobis, bone frater, per priores litteras uestras responderamus, scimus quidem multo prudentiores et discretiores uiros in reditu uestro, quem prosperum fore desideramus, inuenire poteritis, qui uobis super questionibus quas nobis proposuistis, et aliis, si que uobis forte occurrerint, prudentius et plenius respondere poterunt, maxime cum per ciuitatem Parisiensem uiam uestram dirigere disposueritis: ubi multos tam diuini, quam humani iuris peritos inueniri posse dubium non  est. uerum ne sollicitudinem nostram omnino uacuam relinquamus, id quod maiorum exemplo et nostri quoque temporis experimento prosecuti sumus, uobis pro modulo nostro respondere curabimus.

Sedes illa archiepiscopalis, in qua nunc pontificalis honoris consecrationem recepistis, ubi per aliquot annos, licet indigni, honore pontificali functi sumus; plenissimam habet iurisdictionem, quam uos baroniam uocatis, tam infra terminos imperii, quam regni Francorum, quia propria loci illius parochia infra fines utrosque limitatur; nec existimamus, quod alia facile inueniatur ecclesia, que tante libertatis utrinque gaudeat prerogatiua. Nos itaque impositi nobis honoris et oneris officio iuxta  consuetudinem antecessorum nostrorum hoc modo utebamur. Habebam siquidem senescallum, cui sollicitudinem et curam forensium negotiorum committebam, qui pro negotiorum qualitate, non solum causas pecuniarias pertractabat, sed et criminibus et flagitiis pro consuetudine regionis puniendis preerat: ne, sicut in litteris uestris meministis, prauis hominibus pro impunitate cresceret audacia delinquendi. Cauebam tamen ne, si forte qualitas culpe aut suspendii penam, aut membrorum detruncationem mereretur, aliquod ad me super huiusmodi uerbum perferretur. Ipse cum assessoribus suis eiusmodi, quia me irrequisito diffiniebat; sciebam procul dubio, quod ei et cognoscendi, et diffiniendi auctoritatem prestabam; sed dissimulationi  me qualemcunque confidentiam accommodabat, quod uiri sancti qui me in eadem sede precesserant, secundum hanc consuetudinem irreprehensi processerant. Neque enim in orbe Latino preter maiorem nostram ecclesiam alicubi locorum tot sancti martyres uel confessores inueniuntur, quod facile deprehendere poteritis ex Martyrologio uenerabilis Bede presbyteri, uel successoris eius Oswardi, qui catalogum sanctorum ex magna parte ampliauit. Accessit autem ad ampliorem confidentiam, quod prefectus urbis Rome, qui puniendis criminibus specialiter preest, prefecture sue auctoritatem a domino papa recipere dicitur. Unde et in Dominica, qua cantatur Letare, Ierusalem,  expleta solemni processione, in qua rosam auream idem summus pontifex circumportat, ipsum quasi pro debiti exsecutione eadem rosa remunerat. Nihilominus  in ciuitate Beneuentana, que proprie ad mensam apostolicam pertinet, Rectorem dominus papa ordinat, qui uel per se ipsum, uel certe per ciues eiusdem urbis conflagitia eiusdem loci punit, et purgat. Huiusmodi quidem consolationibus utebar: sciens tamen quod, si qui prouentus ex eiusmodi causis accidebant, in expensas meas conferebantur, deducto iure senescalli mei, cui tertia pars prouentuum pro sollicitudine sua debebatur. Illud uero tam nos, quam antecessores nostri diligenter attendebamus, quod is qui eiusmodi exsecutioni deputatus fuerat, ad sacros  ordines deinceps non promouebatur. Heus! bone frater, ad primam questionem uestram respondimus, non diffinientes quid fieri debeat, sed quid fecerimus, cum aliquatenus scrupulosa uobis conscientia recognoscentes.

De cetero secunde consultationi uestre respondendum arbitrati sumus. Clerici, et maxime illi qui ad sacros ordines promoti sunt, districte prohibendi sunt, ne aut rapinas, aut furta sibi facta in foro seculari prosequantur; uel, si omnino cerceri non poterunt, usque ad monomachiam, uel candentis ferri, uel aque, uel aliquod huiusmodi examen nullo modo procedere audeant; qui si non acquieuerint, et eiusmodi concitatione aut membrorum detruncatio, aut homicidia perpetrata fuerint,  et officio et beneficio ecclesiastico priuari merebuntur. Proponenda enim est eis auctoritas apostolica qua dicitur: Quare magis non fraudem patimini? Fraudem siquidem appellatam credimus, damnum quod per fraudem uel malitiam alterius  alicui irrogatum est. Hec autem absque preiudicio melioris sane et sanioris consilii uobis satis meticulose transcripsimus. Propter supra memoratas causas, et nonnullas alias, que me grauius premebant; elegi, uenerande Christi sacerdos, illud modicum uite, que mihi, Deo auctore, prebetur, in penitentia et lacrymis transigere, et uite contemplatiue  dulcedinem pregustare. Necesse enim habui, dum Lugdunensis archiepiscopatus honore fungebar, militie secularis honore implicari. Raptores et sacrilegos, et stratarum publicarum uiolatores armata manu prosequi, et eorum munitiones et castella obsidere, succendere, et demoliri: in quorum persecutione non solum ipsorum malefactorum, sed etiam illorum quos  deducebamus, mortes aliquando contingebant. Unde nunc pedibus sanctitatis uestre, tanquam miser peccator, prouolutus, suppliciter exoro, quatenus pro reatuum meorum uenia interuenire dignemini. Bene ualete.




CIRCA ANNUM MCCIII
HUGONIS u ABBATIS CLUNIACENSIS DECIMI SEPTIMI STATUTA.






[STATUTA.]



PRAEFATIO.


uenerabilibus et karissimis nostris abbatibus, prioribus, monachis et conuersis ad Cluniacum pertinentibus, frater HUGO humilis Cluniacensis abbas, salutem, gratiam et benedictionem.

Cum religionis sacre primordia, a filiis prophetarum instituta, et ipso magno Ioanne Baptista, et preclaris successoribus confirmata et ampliata ad nos usque decurrerint, satagendum nobis est ut pro excelsis patribus, filii ueri nascantur ne si, quod absit! extra disciplinam facti fuerimus, degeneres et non filii reputemur; et non tantum splendorem imitemur auri, sed etiam uere aurum esse gaudeamus. Nunc autem, quod lugubres dicimus, non tantum aurum esse desinimus, sed insuper auri  mutatus est color optimus, et dispersi sunt lapides sanctuarii in capite omnium platearum , ipsis prelatis qui positi sunt in exemplum uias seculi incedentibus, et subditis uersis in dissolutionem. Itaque cum, sicut dictum est, in religiosis et maxime in glorioso membro Ecclesie, Cluniacensi uidelicet cenobio, uel in membris eius uirtutis  splendor obscuretur: nos cupientes ad honorem Dei nobis commissorum prouidere saluti, et nobis cauere a periculo, ne forte positi custodes, uineam nostram non custodierimus, ea que a patribus dudum sancita sunt, sed in parte per incuriam deformata, sicut possibile est, intendimus reformare, ne, si noua uel grauia proferremus in medium, infirmos animos lederemus. Ad quod efficiendum, sanctissimi Patris nostri Innocentii tertii, summi pontificis prouocamur exemplis: qui iuxta datam sibi celitus sapientiam et gratiam inspiratam, statum monasteriorum ad se, nullo medio, pertinentium, circa spiritualia et temporalia partim dilapsum curat prouida sollicitudine restaurare. In primis igitur ipsum honorantes cui beneplacitum est  super timentes eum, et in eis qui sperant super misericordia eius , que ad ipsius nomen et gloriam pertinent tenenda constituimus, imo constituta proponimus, et quibus ipse offenditur, fortius et districtius inhibemus, quod plus corrigendum uidetur, in capite proponentes.



CAP. I. De inquisitione facienda semel in anno, circa statum ecclesie Cluniacensis.


Cum Dominatorem omnium subditum hominibus fuisse legamus, nos ipsius sequentes exemplum et doctrinam dicentis: Qui maior est, fiat sicut iunior, et qui precessor est, sicut ministrator , ut formam demus aliis ad imitandum nos, etiam nos ipsos legi subiicimus, statuentes ut quatuor discrete et idonee persone eligantur, scilicet duo abbates, et duo priores, ad Cluniacensem ecclesiam pertinentes, qui semel in anno, statuto termino, uidelicet in Octauis apostolorum Petri et Pauli, Cluniacum ueniant, tam de nostra persona, id est abbatis Clun. quicunque per succedentia tempora fuerit, quam de statu Ecclesie in temporalibus  et spiritualibus, et locorum circumiacentium diligenter inquirant et que corrigenda fuerint, ad ipsorum consilium corrigantur, et per eos omnia hec in generali capitulo, annis singulis innotescant; ut per talem uisitationem, in bono statu Cluniacensis ecclesia perseueret, et ceteri exemplum capitis imitantes, nostra firmius instituta conseruent.



CAP. II. De muneribus non dandis pro curis uel rebus spiritualibus.

Cum omne quod irreprehensibile est, sibi sancta defendat Ecclesia, et precipue in religiosis nil debeat notabile reperiri, et nos macula respergamur, maxime in hoc quod multi diligunt munera, sequuntur  retributiones , ut saluti nostre et anime consulamus, statuimus et inuiolabiliter precipimus obseruandum, ne quis pro curis et rebus spiritualibus, aliquid donet, recipiat, uel promittat, aut etiam munerum mediator existat. Si quis contra hoc interdictum uenire presumpserit, absque misericordia separetur ab omnium communione, donec de culpa digne fecerit satisfactionem. Eadem pena feriantur et consentientes. Conscii uero similem uindictam sentiant, nisi cognitam detexerint iniquitatem.



CAP. III. Ne quis in monasterio pactionaliter recipiatur.

Quoniam plerumque, et in plerisque locis accidit, quod ingressus monasterii, pecunia uel pactione interueniente,  conceditur, cum hoc sit sacris canonibus inhibitum, et periculum utrobique uertatur animarum, tam recipientium quam recipiendorum, statuimus ne ullus de cetero in monasterio pactione seu pretio recipiatur, nec ab ingrediente quidquam exigatur. Sed si quis sponte quidquam obtulerit, non respuatur eius deuotio.



CAP. Iu. De non suscipiendis inutilibus personis.

Et quoniam ex susceptione debilium et inutilium personarum, ista precipue pestis irrepsit, precipimus, ut non nisi tales recipiantur in monachos, qui apti sint seruitio Dei, et non onerosi fratribus, et utiles monasterio.



CAP. u. Item de eodem.

Quoniam ea indiscreta laicorum susceptione, et  rusticorum, et senum, et aliorum quolibet modo debilium, et seruitium Dei minus celebriter agitur, et multipliciter domus grauantur, et ex eis nulla uel parua prouenit utilitas. Statuimus ne quis ulterius talium in monachum, uel conuersum recipiatur, nisi ad succurrendum, exceptis nobilibus et utilibus personis, quibus non possit ingressus commode denegari, et exceptis illis conuersis, qui apti et necessarii sint ad agriculturam, uel ad opera utilia exercenda, quorum examinatio in domno abbate pendeat, si prope est, uel camerario prouinciali, si longe.



CAP. uI. De pueris non recipiendis.

Quia uero ex immatura et celeri infantium susceptione, plurima ex parte ordo corrumpitur, et  aliorum religiosum propositum impeditur, uenerabilis memorie domni Petri abbatis uestigiis inherentes statuimus, ut nullus etiam ex concessione futurus monachus regularibus uestibus infra uiginti annos induatur, exceptis illis tantum de schola apud Cluniacum, sine quibus seruitium Dei fieri non consueuit. Quibus tamen nisi post immutationem uocis, alii non succedant.



CAP. uII. De magistro nouitiorum.

In uniuersis locis conuentualibus, ubi licet nouitios recipi, prouideatur frater discretus, et maturis moribus, cui non desit ordinis scientia, ad ipsorum instructionem in religione, et forma religionis, et morum gratia, et confessionibus, quoniam  per huiusmodi defectum, facti sunt quidam et gestu leuiores, et indeuotiores religione.



CAP. uIII. Ne monachi recipiantur infra triennium.

Quia ex numerositate monachorum, plurima loca nostra grauantur, statuimus ut infra instans triennium in domibus conuentualibus, et in locis in quibus ordo non seruatur, nullus unquam monachus, nisi ad succurrendum, recipiatur,



CAP. IX. De mulieribus non recipiendis.

Cunctis liquet quanta ex uicinitate et consortio mulierum, et pernicies animarum, et destructio locorum euenerit. Et ideo decernimus, ut nunquam in aliquo loco mulier quelibet in monacham uel conuersam seu prebendariam recipiatur, nisi ad  succurrendum. In locis autem ubi iam recepte sunt, a mensa, et omni conuictu seu consortio monachorum sint remote. Excipiuntur loca forinseca, in quibus ex necessitate mulieres oportet haberi. Que tamen tales sint et eius etatis, de quibus nulla suspicio habeatur, et una tantum in singulis grangiis.



CAP. X. Ne quis de alia religione recipiatur, sine licentia abbatis.

Statuimus ut nullus de alia religione in aliquo locorum nostrorum, sine nostra speciali licentia recipiatur, quia talibus durum est assueta relinquere, et nostris institutionibus informari, et sepe nostris propter suas leuitates, aut etiam enormitates, graues sunt et damnosi.



CAP. XI. De nouitiis benedicendis infra triennium a receptione sua.


Extra Cluniacum recepti nouitii, ultra tertium annum non differant benedici, nec interim, sicut usus Cluniacensis exigit, uel in presbyteros ordinentur, uel missam ante receptionem ordinati cantent, nec quamlibet spiritualem seu temporalem obedientiam administrent. Non enim ante professionem plene nobis tenentur, et sepe relicto habitu, ad seculum redeuntes, in ordine sacerdotali ministrant, et collecta pecunia, male utuntur patrimonio crucifixi.



CAP. XII. Ne nouitius habeat prioratum infra annum.

Nullus nouitius etiam professus, undecunque uel  de locis religiosis, uel de seculo ueniat, prioratibus, uel alicui obedientie preponatur, donec per annum in claustro Cluniacensi, uel in aliquo precipuo claustro ad nos pertinente, siue in societate domni abbatis, uita eius fuerit comprobata, et fuerit regularibus institutis competenter imbutus.



CAP. XIII. De proprietate.

Receptus autem in monachum ubi nil sibi de seculi facultate retineat, uel postea aliquid proprium habeat, nisi quod domnus abbas, uel hi quos in partem sollicitudinis, quoad custodiam ordinis uocauit, dederint aut permiserint. Et ut hoc uitium proprietatis a religiosis penitus exstirpetur, uolumus ab his ad quos hec pertinent sanis et infirmis, secundum possibilitatem loci sicut cuique necesse  fuerit, prouideri, iuxta illud Actuum apostolorum : Diuidebatur singulis prout cuique opus erat. Si quis contra hoc statutum, in tali uitio decesserit, Christiana careat sepultura,



CAP. XIu. De silentio.

Et quoniam contra prophete doctrinam qua dicitur: cultus iustitie silentium, et contra maiorum instituta corruptum audiuimus in quibusdam locis silentium, precipimus ut priores et custodes ordinis amodo circa silentii custodiam, omnem diligentiam adhibeant, et uniuersi in locis regularibus et horis statutis silentium integre teneant. Et hoc in locis conuentualibus. In minoribus autem locis semper in ecclesia et post completorium silentium a monachis teneatur. Ante primam uero uel tertiam,  lectioni, uel meditationi, uel orationi inseruiant.



CAP. Xu. De confessionibus frequentandis.

Quoniam ex causa et frequentia confessionis, maxime salus prouenit animarum, et ex omissione nimius torpor, et indeuotionis materia, et delinquendi ausus augetur, statuimus et diligentissime commonemus, ut semel saltem in hebdomada, quilibet confiteatur, hortante nos Apostolo et dicente: Confitemini alterutrum peccata uestra . Confessiones autem recipiat prior, uel subprior, aut alii custodes ordinis, siue aliqui de conuentu, quibus fuerit hec cura commissa, qui sciant curare sua uulnera, et aliena non detegere uel publicare.



CAP. XuI. De presbyteris, qui rarius missam cantant.


Non sine rubore et dolore dicimus, quod quidam fratrum nostrorum presbyteri, rarius quam oportet diuina celebrant, cum ad hunc tantum gradum ascenderint, ut in sanctis et sancti ipsi debeant ministrare. Monemus igitur, suademus, et consulimus in Domino, ut tales se faciant, et sic se probent, ut sancta digne frequentent, nec iudicium sibi manducent et bibant .



CAP. XuII. De etate ordinandorum.

Et ne contra decreta sacrorum canonum, adolescentes illitterati, et qui nondum capere possunt quam sit excellens sacerdotale officium, ad sacra illa celestia magis temerarii presumptores, quam  digni ministratores accedant, statuimus ne ullus nostrorum citra uicesimum quintum etatis annum ad sacerdotium prouehatur.



CAP. XuIII. De non preconanda missa noua

Cum autem primam missam cantaturus est, eam nullus foris faciat preconari, nec nouiter ordinatus, quidquam de oblatione retineat. Sed quod oblatum fuerit, consilio prioris sacriste reddatur. Plus enim talis preconatio gloriam inanem uel ambitionem redolet, quam formam humilitatis et deuotionem. Scriptum est enim: Radix omnium malorum est cupiditas ; et: Qui gloriatur, in Domino glorietur .



CAP. XIX. De pausatione habenda in psalmodia.

 Quia in officio diuini operis, quibusdam aliis precurrentibus, aliis autem plus iusto moram facientibus, magna fit confusio psalmodie, statuimus ut omnes uersus regularium horarum sub una et mediocri repausatione cantentur, ita quod uniuersorum uoces, simul cesuram uersus finiant, et post talem repausationem aliam simul incipiant.



CAP. XX. De uniformitate seruanda in seruitio Dei.

Et ubique locorum nostrorum in cantando et legendo seruetur identitas, nec aliqua sit discrepantia, maxime in seruitio Dei. Quia cum simus unius congregationis et ordinis, debemus esse in omnibus conformes.



CAP. XXI. Ut omnes conueniant ad horas regulares.

 Ad opus autem diuinum, scilicet nocturnis et diurnis horis, ad maiorem missam, et maxime ad collationem et completorium omnes conueniant, nec a completorio cuiquam liceat remanere, nisi ex iusta causa, et cum licentia, uel quis a priore detineatur. Et qui remanserint post tres ictus, non bibant, nisi forte abstinere nequiuerint, et tunc in infirmaria bibant, et in crastino eant ad primam.



CAP. XXII. Ut hi qui foris sunt, seruitium Dei non negligant.

Uniuersi autem ubicunque constituti sue seruitutis pensum non negligant reddere, maxime horarum regularium, ex quarum intermissione plures ualde reperiuntur. Nescientes Psalmos, pro singulis horis orationem Dominicam septies dicant: pro matutinis  septies septem, pro uesperis ter septem, cum flexione genuum, si fuerit priuata dies, ut quilibet secundum donum quod accepit a Domino, ipsi laudem, et gratiarum referat actionem.



CAP. XXIII. De ordine seruando.

In choro autem et in capitulo, et in refectorio, unusquisque suum ordinem conseruet, nulla penitus prelationis aut familiaritatis habita distinctione. Quoniam in ecclesia seniores ut liberius torpeant, ad remotiora secedunt, et alii ut de prioratu gloriam habeant, ad altiora loca conscendunt. In refectorio quidam ut accuratius uiuant, potentioribus se coniungunt, et ipsi potentiores causa familiaritatis sibi socios quos uolunt asciscunt.



CAP. XXIu. De singularitate ferculorum non habenda.


Nulla ab aliquo in refectorio sumptuosa et notabilis singularitas fiat, cum omnibus omnia debeant esse communia. Si cui uero aliquid huiusmodi datum uel transmissum fuerit, sedenti ad maiorem mensam offeratur, ab eo, cui uoluerit, distribuendum. Et ut ea que remanserint pauperibus eroganda seruentur, nullus aliquid de refectorio efferre presumat, quia rapinam committit.



CAP. XXu. Ut nullus ante refectionem uel post, sine licentia comedat, uel bibat.

Et ut leuitas, que uitio proxima est, in comedendo et bibendo, ab his qui debent esse maturis moribus, auferatur: et nouerca parcitatis, que  monachos decet, reprimatur auiditas, statuimus ut nullus ante uel post communem refectionem, sine licentia ubilibet comedat siue bibat, intus uel foris.



CAP. XXuI. Quibus locis liceat uesci carnibus.

Et quoniam debemus bona prouidere coram Deo et hominibus, ne quis nos etiam in cibo uituperet, statuimus ne quis carnibus uescatur, nisi in domibus nostris, et nostri ordinis, et diebus constitutis.



CAP. XXuII. Ne carnes comedantur quarta feria et Sabbato.

uolentes autem quorumdam qui in cellis consistunt, insolentiam refrenare, qui diebus certis quasi ex debito carnes exigunt comedendas, priorum committimus dispositioni, sicut honestum fuerit, et  facultatem habuerint, eis ex caritate esum carnium indulgere. Alioquin generalibus suis, uel his que sibi apponuntur, eos precipimus esse contentos. Nec uolumus ut quarta feria et Sabbato, preter omnino debiles et egrotos, et in generalibus infirmariis carnibus quis utatur, cum uideamus his diebus etiam seculares abstinere.



CAP. XXuIII. De cura infirmorum habenda.

Ante omnia autem abbates et priores, de infirmis sint solliciti, ut singulis secundum qualitatem egritudinis, et possibilitatem loci, in cibis et in aliis necessaria ministrentur, et ipsis tanquam Deo seruiatur, quoad corporis et anime sanitatem. Quia ipse Christus dicturus est: Infirmus fui et uisitastis me .



CAP. XXIX. De seruitore infirmorum.


In generalibus autem infirmariis, ita singuli necessaria percipiant, ut minoribus sufficiat, et potentioribus non superfluat. Nec teneantur sine aliquo custodum ordinis, ut ipsius reuerentia, et seruetur disciplina, et necessaria fratribus melius exhibeantur. Monachus seruitor apponat omnibus que apponenda sunt, qui et eleemosynam custodiat, et frequentiam arceat famulorum. Sedeant singuli dum comedunt, in ordine suo, nec se quis cui sibi uidetur, associet, quia hoc est causa extraordinationum et singularitatum, quas notabiles, sicut in refectorio fecimus, inhibemus. Ad edendum simul hora statuta conueniant, nec post completorium in conuentu cantatum, in infirmaria quisquam remanere  presumat.



CAP. XXX. De cenis infirmorum.

Ad exemplum quoque pie recordationis abbatis Theobaudi, statuimus ut quotiescunque conuentus semel comederit, et ipsi non nisi una uice reficiantur. Fercula uero que erant ipsis in cena apponenda, in prandio propter eleemosynam apponantur. Non est enim honestum dicere quanta ex huiusmodi cenis in temporibus et spiritualibus proueniant detrimenta.



CAP. XXXI. De ieiunio S. Benedicti

Similiter constituimus ut ab Idibus Septembris usque ad Pascha, secundum Regulam S. Benedicti, et consuetudinem Cluniacen. ordinis, omnes ubique  ieiunent; cum breues dies sint, et turpe sit a patrum institutione recedere.



CAP. XXXII. Ne monachi ipsa die qua ab infirmariis exeunt, missas cantent.

Et quoniam sacris est exhibenda reuerentia, que precipue in parcimonia conseruatur, statuimus ut ipsa die qua ab esu carnium in conuentu redeunt, a sacrorum abstineant celebratione. Non enim possunt carnes ueri Agni sapere palato fidei, pleno adhuc stomacho, et manente sapore carnis in palato oris.



CAP. XXXIII. De eleemosyna.

Periculosum est ualde, et multum nobis, apostolisque detrahitur, et utinam immerito, quod res ad  eleemosynam pauperum deputatas, in alios usus, quam debemus, conuertimus. Et idcirco statuimus ne quisquam hominum siue abbas, siue alius tollere uel alienare quidpiam eorum, que ad subsidium indigentium assignata sunt, aliqua temeritate presumat. Eleemosyna igitur fratri timenti Deum custodienda tradatur, qui omnes redditus et prouentus in usus pauperum et peregrinorum fideliter conuertat. Qui una sit equitatura contentus, paucis seruientibus, modicis sumptibus; quia quidquid uni ex minimis fit, Domino fit; quidquid eis subtrahitur, Deo aufertur. Nos in hoc animam nostram liberamus, ipsis quibus est cura commissa, de sua administratione iudici omnium Deo in districto examine responsuris.



CAP. XXXIu. De his qui egrediuntur portas monasterii sine licentia.


Nullus autem absque licentia, portas monasterii exiens sine satisfactione recipiatur. Nam crebro otiose circumeunt domos, uillas, rura et nemora, loquentes et facientes que non oportet, unde uituperium nobis, et scandalum emergit in populo. Habeat ergo monachus etiam accepta licentia in eundo et redeundo, testimonium bonum.



CAP. XXXu. De gyrouagis.

uolentes autem quibusdam uagandi licentiam amputare, qui non necessitate, sed leui uoluntate ducti ad claustra redeuntes, uaria monasteria, uillas et castella inordinate circumeunt, offendiculum intuentibus multipliciter generantes. Statuimus de  his, ut nullus talium, ultra dietam, quoquam sine litteris nostris, uel prioris, nobis absentibus, uel subprioris, nobis aut priore non presentibus, causam itineris, nomen loci, et terminum redeundi continentibus proficiscatur. Si aliter fuerint deprehensi, priores qui sic illos inuenerint, captis eorum equis, ipsos ut gyrouagos retineant, donec nos in eos debitam feramus sententiam, uel cum nuntio suo ipsos cum equis Cluniacum mittant. Hec etiam uolumus circa illos qui in locis nostris, sub obedientia priorum morantur, similiter obseruari.



CAP. XXXuI. De his qui fouent inobedientes.

Et quoniam hi tales, quod dolentes dicimus, nonnunquam complices inueniunt uel fautores, dum  eos in errore suo secreto uel publice fouent, et sic eos audaciores reddunt, uel pro eis falsa misericordia ducti, penis eos debitis liberare contendunt, huic pesti necessario uolentes occurrere, statuimus ut hi et qui fratribus suis captionis uel spoliationis impedimenta procurant, similis pene sustineant ultionem.



CAP. XXXuII. De iuuenibus petentibus obedientias.

Ad compescendam nonnullorum iuuenum temeritatem, qui iugo immature uolentes exui, aliorum communione non contenti, ut suis desideriis satisfaciant, obedientias petunt, uel sibi redditus assignari. Statuimus ut ipsis in huiusmodi petitionibus nullus prebeatur assensus; imo si commoniti non destiterint, grauiori discipline subdantur, et qui  habuerint, amittant taliter acquisitas.



CAP. XXXuIII. De his qui petunt honores per seculares personas.

Quia nonnulli fratrum nostrorum, non uite uel scientie meritis, sed interuentu secularium, committi sibi obedientias uel prioratus exposcunt, ponentes carnem brachium suum, et a Domino recedit cor eorum . Statuimus ne ullus taliter quilibet petens honorem, unquam illum obtineat, uel alium infra annum. Quia et seculares si non obtineant contra nos commouentur, et ipsi monachi dum confidunt in homine, minus student bonis moribus, et suos audacius prelatos contemnunt.



CAP. XXXIX. De institutione priorum.


uite autem merito et sapientie doctrina, non familiaritatis aut nobilitatis gratia eligantur, qui ceteris debent preesse, et curam habere animarum, ut exemplo suo informent subditos, et secundum Euangelium, similes sint patrifamilias, qui sciant de thesauro suo uetera et noua proferre. Statuimus ergo ut prioratus, decanatus, et cetere omnes administrationes, gratis et absque uenalitate uel pactione conferantur discretis et honestis uiris, qui preesse nouerint et prodesse; et ut obsequium suum magis rationabile fiat, et melius animabus possint consulere. Statuimus ut prioratus, maxime conuentuales, non nisi sacerdotibus committantur. Si autem ex necessitate talibus prioratus tales committi  contigerit, infra annum in presbyteros ordinentur. Alioquin, extunc suis prioratibus se nouerint destitutos.



CAP. XL. De mutatione priorum non facienda.

uolentes autem detrimentis occurrere, que ex frequenti priorum mutatione eueniunt, statuimus ut conuentuales priores, sicut superius diximus, instituti, non destituantur, et hoc iudicio diffinitorum in capitulo generali, nisi aliqua causa emergat manifesta, pro qua domnus abbas eum remouere compellatur. Confirmationes quassamus, nisi certis ex causis, scilicet, si domorum dilapidatores, si inobedientes et rebelles, si infames et incontinentes, uel ad maiorem utilitatem fuerint promouendi. Quod et  de iunioribus prioribus uolumus obseruari, unde litteris eos non oportet inniti, quamuis de non remouendo, litteras habeant confirmationis. Super quo nobis, a pluribus derogatur. Ex hoc enim et deuotio  contra matricem Ecclesiam potest subripere et materia inobedientie ac rebellionis oriri. Sit ergo eis ista institutio, uice confirmationis.



CAP. XLI. Ut priores fratrum seruent communionem.

Quoniam quidam priorum non attendentes quod scriptum est: Non dominantes in clero, sed forma facti gregi, equo remissius uiuunt, et ex leui occasione, fratrum communione relicta, extra refectorium comedunt, et nullo tempore in dormitorio iacent. Statuimus ut prior semper in refectorio cum fratribus edat, nisi pro euidenti necessitate uel magnorum  hospitum reuerentia extra refectorium uesci compellatur, quia, dum priores in cameris epulantur, plus ipsi et sui seruientes, quam ceteri fratres absumunt. In Aduentu et a Septuagesime principio usque ad Pascha saltem in dormitorio iaceant, nisi frequentius ibidem uoluerint de sua uoluntate iacere. Ex hoc enim et ipsis maius testimonium honestatis, et fratribus amplior prouenit disciplina. Cum autem ob causas predictas contigerit illos extra refectorium comedere, aliquos de illis assumant, qui assidui in conuentu, non obedientiarios, qui raro in conuentu inueniuntur, et paucis seruientibus sint contenti, qui ea que debentur pauperibus, non asportent.



CAP. XLII. De eodem.


Sit eis ergo sicut bonis pastoribus studium, sicut dignitate preeminent, ita gregem uirtute precedere. Intersint frequenter operi diuino, cum fratribus sedeant in claustro, sepius lectioni uacantes, teneant ob rigorem discipline crebro capitulum, nec de facili collationem dimittant, incedentes semper cum froccis intra claustrum, nec utentes pileis peregrinis, ut in omnibus seipsos prebeant exemplum bonorum operum in doctrina, in integritate, in grauitate.



CAP. XLIII. De habitu et gestu monachorum intus et foris.

Quoniam secundum uerbum Sapientis: Amictus corporis, risus dentium, incessus hominis annuntiant  de illo , cupientes, quantum in nobis est, hoc efficere, ut fratres nostri non respiciant in uanitates, et insanias falsas : statuimus, ut sicut in claustro, ita foris exeuntes, honeste se habeant, nec sine cuculla et frocco, uel sine cuculla et cappa, quam precipimus esse regularem; non sumptuosam, non bloyam, uel sine postella et sella regulari, non multum pretiosa, ullus priorum nostrorum equitare presumat, nec capellis filtreis, uel aliis omnino capellulis, uel non corrigiatis calceis, equitans quis utatur. In cena Domini annis singulis dentur secundum consuetudinem sotulares corrigiati, quibus utentur cum equitauerint, et aliis temporibus constitutis. Interim autem usque ad cenam Domini, equitantes aliunde sibi calceamenta corrigiata  prouideant.



CAP. XLIu. De numero equitaturarum.

Quoniam ex superfluis equitaturis sumptus fiunt non necessarii, quibus domus grauantur et uanitas enutritur. Singulis prioribus et nobis ipsis, uolentes aliis formam dare, certum euectionum numerum duximus prescribendum. Abbas Cluniacensis sexdecim sit equitaturis contentus, prior de Charitate octo uel nouem; prior Sancti Martini sex, uel septem, priores conuentuales tribus uel quatuor, ceteri minores priores duabus tantum euectionibus sint contenti.



CAP. XLu. De famulis.

Quia honestatem dominorum maturitas loquitur  seruientium, statuimus ut priores et monachi Cluniacenses famulos habeant maturos etate, uita honestos, non domicellos, non barbatulos, non comptos, non alio modo notabiles, non bipartita, non sumptuosa ueste indutos, ut si quis ex aduerso est, uereatur: nichil habens malum dicere de nobis.



CAP. XLuI. Ne aliquis monachus habeat prioratum, antequam fuerit Cluniaci.

Quoniam quod tractatur manibus plus cogitatur, et quod oculis cernitur cordi facilius inheret, uolentes filios nostros in sue matris amorem et deuotionem accendere, statuimus ut nullus omnino monachus etiam professus, antequam Cluniacensem ecclesiam uisitauerit, prioratum Cluniacensem assequatur. Si necessario fuerint instituti, infra  annum non omittant matricem Ecclesiam uisitare.



CAP. XLuII. De non mutandis monachis facile de loco in locum.

Quoniam ex mutatione monachorum de loco in locum, per priorum importunitatem sepius facta, ipsi inueniantur leuitate notabiles, et in fratres impii, dum eis denegant que sibi iure debentur. Statuimus ut eos secum in caritate sustineant et humane pertractent, et si opus fuerit corrigant et castigent. Et si iusta ex causa fuerint amouendi, eis in uestitu regulari prouideant sicut decet, et non nisi in equis mutentur. Quia scriptum est: Quod tibi non uis fieri, alii ne facias .



CAP. XLuIII. De infamia laborantibus.

Si quis autem infamia laborauerit, ad locum  alium transferatur, loco eius ibidem alius honestior subrogetur. Et in hoc casu uolumus, ut priores sui ad dictam commutationem consentiant, et monachi prioribus obedientes existant, quia scriptum est: Alter alterius onera portate, et sic adimplebitis legem Christi .



CAP. XLIX. Quomodo recipiantur fugitiui et recepti teneantur.

Fugitiui uero monachi quos B. Benedictus precipit ultimo loco recipi, ut ex hoc eorum humilitas comprobetur, cum recepti fuerint, ordinem suum non rehabeant, nisi de licentia nostra, nec diuina celebrent, si sacerdotes fuerint, nec obedientias habeant, nec etiam ad ordines promoueantur, ut timor aliis incutiatur similia perpetrandi. Hi autem  qui iuxta predecessorum nostrorum statuta, pro suis excessibus merentur expelli, si prope Cluniacum ad duas scilicet dietas exstiterint, de conscientia nostra, uel prioris Cluniacensis, nobis absentibus, eiiciantur. Si autem remotius, conscio camerario prouinciali.



CAP. L. Ut non plures fiant obedientiarii, nisi in precipuis locis.

Quoniam alicubi locorum nostrorum, propter diuisionem obedientiarum minor est utilitas uniuersitatis, et maior contra priores insolentia ministrantium, statuimus ut omnes obedientie sint in manu et dispositione priorum, qui adiunctis sibi quos uoluerint adiutoribus, faciant sicut uiderint  expedire.



CAP. LI. De suspectis personis, in consortio non habendis.

Quoniam sanctificari debent, qui ferunt uasa Domini, et in sapientia ambulare, ad eos qui foris sunt, statuimus ne ullus prior uel monachus personas habeat suspectas in conuictu, in consortio, uel ministerio suo; ut enim, sicut ait Salomon: Ignem in sinu quis gestat, et non comburitur .



CAP. LII. De non nimis diligendis parentibus.

Quidam abutentes testimonio Scripture, quo dicitur: Nemo unquam carnem suam odio habuit, sed nutrit et fouet eam , erga carnales affectus nimis teneri sunt et procliues, in tantum quod nec fame sue parent, nec domibus sibi commissis.  Monemus igitur, ut periculum euitantes quod ex hoc suis capitibus imminet, suos non ditent de pauperum alimentis.



CAP. LIII. De custodia sigillorum.

Quoniam ex negligenti sigillorum custodia, in domibus plura damna comperimus contigisse, statuimus ut sigilla domorum tribus clauibus includantur, quarum unam prior, reliquas, fratres Deum timentes, qui nichil inconsulto conuentu sigillent, nisi forte urgenti necessitate capitulum exspectari non possit. Et tunc de consilio et conscientia discretorum fratrum hoc fiat.



CAP. LIu. Ne quis mare, uel Alpes transeat, sine licentia.

Ut totius leuitatis materia et uagandi libertas monachis  subtrahatur, statuimus ne quis sine licentia, mare uel Alpes transire presumat. Excipiuntur hi qui a prioribus suis ad loca sua trans mare uel Alpes posita transmittuntur.



CAP. Lu. Ne ministeria unquam extraneis concedantur uel nostris, ad uitam uel hereditatem.

Statuimus ut clericorum uel laicorum ad nos non pertinentium homines uel serui, domorum Cluniacensium procuratores, cellarii siue prepositi nullatenus fiant; quia a talibus, uel talium occasione plerisque locis multa damna noscuntur illata. Sed nec etiam nostris ullum ministerium ad hereditatem, uel uitam committatur, qui, cum opus fuerit, non possint destitui ad arbitrium committentis;  quia talia quandoque ministeria consecuti, infideles fiunt nobis, ac conuertuntur in arcum prauum, et uenenum aspidum sub labiis eorum. Prebendas etiam obtentu pecunie uel cuiusquam seruitii, cuilibet ad uitam dari, cum hoc in damnum uertatur domorum, districte uetamus; si quando autem necessitas, uel euidens utilitas id poposcerit faciendum, fiat de consilio domni abbatis, uel si procul est, camerarii prouincialis.



CAP. LuI. De camerariis prouincialibus, et eorum officio.

Ut onus nobis melius et leuius feramus impositum, et utilius procedant negotia, dum in plures sarcina fuerit partita, ad instar Moysi, qui Ietro soceri sui sequens salubre consilium, ne stulto labore  consumeretur, et populus dum ultra uires suas esset negotium, elegit uiros timentes Deum, in quibus esset ueritas, et qui odirent auaritiam, et constituit ex eis tribunos, et centuriones, et quinquagenarios, et decanos, leuiusque sibi esset partito in alios onere, statuimus ut unaqueque prouincia unum aut duos habeat prouisores, quos camerarios appellamus, sollicitos, Deum timentes, probatos in omnibus, qui secundum Deum et preceptum domni abbatis Clun. ad honorem Dei et ecclesie Cluniacensis utilitatem, simul et honorem, et prouinciarum sibi commissarum, disponenda disponant, et corrigant corrigenda. Singulas domos, et maxime in initio sue prelationis circumeant. De statu domorum et debitorum quantitate, et priorum  uel fratrum conuersatione ac numero, uel etiam familie certificati: in quo tenore domos inueniant, in quo dimittant, ad generale capitulum nobis notificent, ut pro maiori sollicitudine, maiorem gratiam consequantur. Nec liceat eis cuiquam priori uel obedientiario dare licentiam uendendi, distrahendi redditus uel possessiones Ecclesie nobis inconsultis, nec priores mutare, sed quod audierint, iudicio nostro reseruent priores per omnia et in omnibus illis reddant rationem. Nec liceat prioribus sine conscientia camerariorum debitum domorum ultra centum solidos augmentare, nisi ostendant quare hoc fecerint, rationem manifestam. Quando autem necesse fuerit, pro aliquo terre, uel possessionis uel alio graui negotio, ad preceptum eorum  priores eis assistant cum propriis expensis, paupertati domorum occurrentes. Et quoniam homines sunt et tentari possunt; cum instituentur camerarii, inspectis sanctis Euangeliis et tactis reliquiis iurent se bona fide pro posse suo domni abbatis obedientie, et Ecclesie Cluniacensis utilitati intendere: nec prece, nec pretio, nec gratia, uitia uel notabiles negligentias, uel domorum destructiones celare: cum tribus aut quatuor equitaturis incedant, nec in domo aliqua accipiant nisi tantum uictui necessaria. Quod autem iuramentum in quibuslibet fratribus recipimus, non uideatur cuiquam reprehensibile; quoniam licet ex Euangelio commonitionem, et ex Regula S. Benedicti habeamus non iurandi, tamen iuramentum ex iusta causa prohibitum  non inuenimus. Nam et Apostolum legimus iurantem: Deus scit , et Per uestram salutem, fratres, et iusiurandum canones in certis casibus licenter admittunt. Preterea cum dies mali sint, adeo ut nunc possit dici: Putas inueniet filius hominis fidem super terram?  Ad prestandum licite iuramentum, hanc solam sufficere causam arbitramur. Nolumus autem ut occasione huius officii, sint camerarii ecclesiis etiam aliis temporibus onerosi.



CAP. LuII. De breuibus mortuorum.

Quoniam uapor est ad modicum parens uita nostra, et non est agnitus qui reuersus sit ab inferis, et quia ad eterna incessanter tendimus, de eternis nos oportet attentius cogitare. Prima est igitur et  ipsis succurrere, qui nos iam ad futurum seculum precesserunt, ut optimam habeant repositam gratiam . Unde quia de breuibus in Christo quiescentium minor quorumdam fuit hactenus sollicitudo, statuimus ut precipue Cluniaci, et in ceteris locis nostris ubicunque frater decesserit, maior de ferendis breuibus habeatur diligentia, et omnimode defunctis debita persoluantur. Interim autem usque ad sequens capitulum pro supradicta negligentia, in unoquo que mense unum officium cum missa celebretur ubique.



CAP. LuIII. De forma et tempore tenendi capituli generalis.

Quoniam autem modicum prodest iecisse semina, nisi subsequatur rigatio qua et ipsa ualeant germinare,  ut simus sicut oliua fructifera in domo Domini , et faciamus germen honoris et gratie, et fiamus de cetero in laudem et iustitiam coram uniuersis gentibus , presenti sanctione duximus statuendum, ut generale capitulum omnium priorum tam conuentualium quam minorum Cluniaci annis singulis celebretur, ubi sine acceptione personarum, secundum Deum et B. Benedicti Regulam, et Clun. ordinis instituta, delinquentium corrigantur excessus, et de salute animarum, conseruatione ordinis et domorum indemnitate tractetur, et statuatur quod fuerit regulariter statuendum.



CAP. LIX. De clamoribus.

 Nec in his sibi priores uel camerarii inuicem parcant, sed unusquisque quod nouerit in alio corrigendum, timorem Domini habens pre oculis, in capitulo publice uel priuatim, prout melius scierit expedire, in caritate proponat, recordans Scripture dicentis: Qui parcit uirge, odit filium ; et: Timor Domini odit malum ; et: Qui conuerti fecerit peccatorem a uia sua, saluauit animam eius a morte . Nec correptus hoc moleste ferat, sed correptionem fratris accipiat patienter, quia scriptum est: Argue sapientem et diliget te . Singulis annis Dominice secunde hebdomade Quadragesime, qua cantatur officium: Oculi mei semper , capitulum decreuimus  celebrari. Ad quod omnes abbates et priores ad Cluniacum principaliter pertinentes, accedere uolumus etiam non uocatos.



CAP. LX. De muneribus non dandis uel recipiendis in capitulo generali.

Illud autem auctoritate Dei et nostra districtius prohibemus, ne in generali capitulo alique fiant exactiones ex parte nostra, uel quorumlibet aliorum, aut etiam Cluniacensis ecclesie, uel aliqua munera dentur, uel recipiantur, uel promittantur. Quia munera excecant oculos sapientum , et auro uiolatur iustitia, et ignis consumet tabernacula eorum qui munera libenter accipiunt.



CAP. LXI. Quod priores tempore capituli prouideant famulis et equis suis.


Ne autem ex hoc tanto conuentu abbatum siue priorum, Cluniacensis ecclesia grauetur, prouisum est et statutum, ubi interim, donec de communi  consilio prouideatur, unde tante multitudinis debeant necessaria ministrari, omnes abbates, siue priores, nulla distinctione habita, famulos suos et equos, pro sua uoluntate exhibeant. Hec quidem, licet pauca, statuimus in presenti secundum uoluntatem Dei, et consilium fratrum nostrorum, in sequenti capitulo apposituri alia, si necesse fuerit, uel iis, prout ratio dictauerit, aliqua subtracturi. Singuli autem camerarii prouinciales hec statuta penes se habeant, et ea cure sue prioribus et monachis infra proximum Pascha obseruanda proponant, utpote in quibus et forma ordinis, et exemplum honestatis, et salus animarum, si sint custodita, consistit.



CAP. LXII. De orationibus et eleemosynis.

 Quoniam inter alia religiosa professionis officia, precipue uirtus orationis commendatur, docente nos Scriptura sine intermissione orare ; et inter opera pietatis tenet eleemosyna principatum, dicente Domino: Date eleemosynam, et omnia munda erunt uobis ; cupientes sicut nobis et nostris per hoc capitulum, ita etiam uniuersis fidelibus per hec eximia uirtutum munera prouideri, et iis maxime quibus spiritualibus sumus astricti, statuimus ut hoc anno instanti, pro domno papa et Ecclesia Romana, et domino rege Francie, et filio suo et regno, et regibus Anglorum et Hispaniarum, et catholicis principibus, et ordine Cluniacensi, et Cisterciensi, et Carthusiensi, Templariorum,  Hospitalariorum, et reliquis ordinibus, et prelatis ecclesiarum, fundatoribus et benefactoribus nostris et locorum nostrorum, ac omnibus Christi fidelibus, mille pascantur pauperes, et mille misse preter debitas et consuetas celebrentur. Omnibus autem in perpetuum diebus ubique locorum nostrorum pro uniuersis prenominatis, post Leuaui dicatur ad Sextam; ad missas pro uiuis, post Agnus Dei psalmus Ad te leuaui usque ad sequens capitulum dicatur, ut per hec orationum suffragia, pax uiuis et defunctis requies a Domino tribuatur. Missas autem celebrantes, obnixius commonemus, ut ad primum Memento, uiuorum deuote reminiscantur; et ad secundum Memento, memoriam pie teneant defunctorum.

 Acta sunt hec Cluniaci anno Dominice Incarnationis 1200, Iu Kalendas Nouembris. Presidente huic sacro conuentui domno Hugone abbate, huius nominis quinto.





STATUTA QUAEDAM ALIA CLUNIACENSIS CeNOBII MS.



CAP. I. Pro domno abbate Cluniacensi.


Quoniam alia est legitimi ordinis rectitudo, alia ex necessitate ordinis dispensatiua remissio, iustum est ut, necessitate cessante, ordinis integritas inuiolabiliter conseruetur, quia plerumque antidota  que curant egritudinem, cessante morbo, si sumantur impediunt sanitatem. Que ergo de statu nostri ordinis certis ex causis hactenus relaxata uidimus, causis eisdem desistentibus, in pristinum rigorem reuocari desideramus. Et quoniam domnus  abbas Pater et principium est nostri ordinis, ea que ab antiquis patribus nostris diligenter instituta et constanter obseruata audiuimus, tanquam Patri significamus, ut in eo et sinceritatem doctrine, et boni operis efficaciam, uel de speculo cognoscamus.

uidelicet ut cum conuentu in refectorio comedat et in dormitorio iaceat. Idcirco autem cum conuentu eum semper manere cupimus, ut subiectorum infirmitatibus ex his que simul cum ipsis passus fuerit compati nouerit.

Quod si aliquando uel fatigatio, uel infirmitas, eum parumper extra conuentum uel reficere, uel pausare cegerit, in communi infirmaria, uel in cella nouitiorum locus honestus cum tapetis et cortinis ei  sicut domino et Patri honorifice preparetur.

Nec unquam in domibus illis superioribus que sacristarie magis competunt, comedat, uel dormiat, sed sicut decet bonum pastorem, siue cum sanis sanus, siue cum infirmis infirmus maneat, et ita oues suas nunquam pius pastor deserat.

Infra septa quoque Cluniacensis monasterii nullum famulum ad suum seruitium admittat, sed aliquos ex fratribus et filiis suis mature etatis et studii, et ad mensam, et ad lectum, et ad infirmitatis sue curationem per omnia seruituros adhibeat. Et quia cultus iustitie silentium est, in locis silentio dicatis silentium teneat. Cappa etiam uel mantello nullatenus utatur.

Equitature etiam domni abbatis per decanias et  per alia loca, sicut ei uisum fuerit, custodiende deputentur, quatenus in decanorum utilitatibus seruiant, et Cluniacensi domui non sint oneri, nec tamen desint utilitati. Et quoties domnum abbatem necesse fuerit equitare, quod tamen cauere debet, nisi magna et ineuitabilia urgeant negotia, tunc decani et ceteri qui equitaturas custodiunt, eas cum famulis suis sicut decet ad seruitium tanti Patris honeste preparatas mittant; redeuntes uero peracto negotio et famulos et equitaturas iterum recipiant, et domorum sibi commissarum commoda de utrisque faciant. Cum uero equitature ille debilitate fuerint, si culpa custodum fuerit, custodes reddere cogantur; si noxa aliena, custodibus non  imputetur.

Et quia scriptum est: Omnia fac cum consilio, et post factum non penitebis , domnus abbas duodecim sapientes fratres in domo Cluniacensi semper habeat, quorum consilio in omnibus tam interioribus quam exterioribus agendis semper utatur.

Pastorem quoque proprium non habeat, sed talem cibum et talem potum per omnia quotidie coram se habeat, qualem conuentus habuerit. Super hoc tamen, sicut honor eius ex antiqua consuetudine exigit, duo guastelli de granario, et de meliori uino communis cellarii in cappa decenti, coram eo afferri debent.

Ab abbatibus uero et a prioribus suis nichil exigat,  sed si quis eorum ei aliquid gratis dare uoluerit, tanquam ad proprios usus, ad plus, unam marcam accipiat, unde pauperibus eleemosynam tribuat. Quod si forte aliqua alia in manus eius uenerint, camerario reddat. In nullo enim uel ab ipso domno abbate, uel ab alio distrahendi aut imminuendi sunt redditus camerarii, quoniam isdem camerarius omnium, que propria ipsius Cluniacensis ecclesie negotia contingunt, curam debet gerere, et ideo cuncta que apportantur, in integrum ad ipsum debent confluere, ipsius arbitrio per uarias ecclesie necessitates distribuenda. Si uero aliquando noua et magna negotia, aut insolita debita in ipsa ecclesia emerserint, tunc ad hec expedienda conuocatis hinc inde fratribus, eorum auxilio altiori utatur  consilio.

Nouos cantus, nouas lectiones, aut in ecclesia aut in refectorio nullatenus admittat, decanos de potestate camerarii in nullo excludat; thesaurum et ornamenta ecclesie absque consensu capituli non distrahat, non remoueat; in prioratibus neminem de his qui obedientiam tenent uel claustralem, familiari patrocinio a potestate sui prioris excipiat, ne lite inter eos pullulante, caritas et concordia refrigescant.

Terras et redditus ad ecclesiam pertinentes, siue antiquitus possessas, siue de nouo datas, nullo dono, nulla commutatione, nulla uenditione, ab ecclesia auferat. In statuendis siue remouendis prioribus, aut decanis non fauorem, non gratiam, non odium,  nec preces, nec promissa, nec pretium attendat aut recipiat, sed cum equitate, et modestia errata corrigat, et statuenda statuat.

Si domnus abbas extra conuentum in maiori ecclesia missas aut aliqua diuina officia celebrare uoluerit, ita tempus et cantum moderari studeat, ne fratribus molestiam inferat.



CAP. II. De electione quatuor personarum, que semel in anno Cluniacum ueniant, que diligenter inquirant statum domus.

uenerabilis Patris nostri domni Hugonis abbatis sanctionibus inherentes, nos qui sumus in capitulo generali definitores constituti statuimus ut quatuor discrete et idonee persone eligantur, scilicet  duo abbates et duo priores, ad Cluniacensem ecclesiam pertinentes, qui semel in anno statuto termino, uidelicet in Octauis apostolorum Petri et Pauli Cluniacum ueniant, tam de persona ipsius domini abbatis Cluniacensis, quicunque per succedentia tempora fuerit, quam de statu ecclesie in temporalibus et spiritualibus, et locorum coniacentium diligenter inquirant, et que corrigenda fuerint, ad ipsorum consilium corrigantur, et per eos omnia in generali capitulo annis singulis innotescant, ut per talem uisitationem in bono statu Cluniacensis ecclesia perseueret, et ceteri exemplum capitis imitantes, nostra firmius instituta obseruent.

Quoniam plerumque et in plerisque locis accidit quod beneficia spiritualia, pactione conferantur interueniente,  cum hoc sit sacris canonibus inhibitum, et legi diuine contrarium, prohibemus statuendo ne prioratibus dandis uel recipiendis, pro obedientiis, pro ecclesiis et capellanis, pro monachis recipiendis, sepultura seu aliis rebus uel officiis spiritalibus, pactione mediante, aliquid offeratur uel promittatur, excepto quod de monacho dicit B. Benedictus, quod eius deuotio sponte oblata non respuatur.



CAP. III. Quod pro monachis et obedientiis pretium non recipiatur. De eleemosynario.

Quoniam ex frequenti monachorum quorumlibet receptione inutilem excrescere multitudinem perpendimus, diffinimus, ne in capite siue in membris in quinquennium aliquis monachus recipiatur, nisi  ad succurrendum, aliter nunquam nisi urgeat necessitas euidens, nichilominus tamen per camerarium loci manifestata capitulo generali. Hoc idem de mulieribus quibuscunque in cellis nostris recipiendis diffinimus, excepto quod de cetero etiam post quinquennium, talium receptio capitulo generali significetur antequam fiat. Periculosum est ualde, et multum nobis a plerisque detrahitur, et utinam immerito, quod res ad eleemosynam pauperum deputatas, in alios usus quam deberemus, conuertimus; et idcirco statuimus ne quisquam hominum, siue abbas siue alius, tollere uel alienare quidpiam eorum que ad subsidium indigentium assignata sunt, aliqua temeritate presumat. Eleemosyna igitur fratri timenti Deum custodienda tradatur,  qui omnes redditus et prouentus in usus pauperum et peregrinorum fideliter conuertat, qui una ad plus sit equitatura contentus, paucis seruientibus, modicis sumptibus, quia quidquid uni ex minimis, Domino; quidquid eis subtrahitur, Deo aufertur. Nos in hoc animas nostras liberamus, ipsis quibus est hec cura commissa, de sua administratione iudici omnium Deo, in districto examine responsuris. Delinquentes autem cum compertum fuerit, ceteris acrius puniantur.



CAP. Iu. De hospitalitate.

Cum sectandi hospitalitatem auctoritatem habeamus a Domino Iesu Christo, dicturo in futuro: Hospes fui et collegistis me , et ex patribus  exemplum in ueteri Testamento, quia per hanc placuerunt quidam, angelis hospitio receptis, et oculata fide, hac de causa loca religiosa creuisse uideamus: erubescendum nobis est, quod hanc minus honeste obseruamus, et occasione qua creuerunt, modo decrescunt. Statuimus ergo ut religiose persone seculares et pauperes singulis suis modis secundum facultatem locorum benigne recipiantur, et exhibeantur honeste. Huic autem officio in locis maioribus fidelis et sedulus frater similiter assumetur: quod si, superuenientibus hospitibus, ob locorum paupertatem commode non potuerint necessaria impendi, eis saltem hospitium, et uultus hilaris non negentur, quia hilarem datorem diligit Deus . Prioribus autem et obedientiariis monachos  Cluniacenses non recipientibus, hanc penam decreuimus infligendam pro clausa porta: Prior, si presens fuerit, depositionem sine misericordia mereatur; si autem absens fuerit, ille deponatur, qui uices agit prioris, pro non exhibitione necessariorum ad consilium camerarii, qui nouit facultatem loci, puniatur, si duxerit eum puniendum.



CAP. u. Ne monachus hospitetur nisi in domo religionis.

Quoties monachus Cluniacensis egressus foras congrue diuertere poterit ad locum religiosum, ad domos secularium non declinet, licet ii ad quoscunque diuertit eum de suo nolint aut nequeant procurare; honestius enim et tutius apud religiosos et  sumptus fieri, et mora potest haberi.



CAP. uI. De honoribus amittendis:

Quoniam quidam tam monachi quam priores, periculum inobedientie, quod a primo parente contraximus, uerentur, et sui uoti quod de obedientia promiserunt, passim transgressores, nostris uel maiorum suorum preceptis non obtemperant: statuimus, et districte precipimus, ut priores semel et bis commoniti, si emendare noluerint, suos absque spe recuperationis amittant honores, et si contumaces perstiterint, etiam ab ordine toto eiiciantur. Monachi uero hoc nefario scelere detenti, penis secundum ordinem durissimis plectantur, et si emendare noluerint, a consortio uniuerse pellantur congregationis. Idem dicimus, de fautoribus eorumdem,  et eorum qui fratribus suis captionis uel spoliationis impedimenta procurant.



CAP. uII. Ne monachi habeant honorem precibus laicorum.

Quoniam nonnulli fratrum nostrorum, non uite, uel scientie meritis, sed secularium interuentu committi sibi obedientias uel prioratus exposcunt, ponentes carnem brachium suum, et a Domino recedit cor eorum , statuimus ne ullus taliter quemlibet petens honorem, unquam illum obtineat, uel alium infra annum, quia et seculares, si non obtineant, contra nos commouentur, et ipsi monachi dum confidunt in homine, minus student bonis moribus, et suos audacius prelatos contemnunt.



CAP. uIII. Quibus prioratus committendi sint.


Statuimus ut prioratus, decanatus, et cetere omnes administrationes discretis et honestis uiris committantur, qui preesse nouerint et prodesse, non nobilitatis gratia uel familiaritatis, sed uite merito et doctrine. Preterea prioratus, maxime conuentuales, nonnisi sacerdotibus committantur, uel talibus qui infra annum in presbyteros ualeant ordinari; sin autem, extunc a prioratibus se nouerint remouendos.



CAP. IX. De dilapidatoribus domorum, et confirmatione prioratuum.

Priores conuentuales non remoueantur nisi certis ex causis, scilicet si domorum dilapidatores, si  inobedientes et rebelles, si infames et incontinentes, uel ad maiorem utilitatem fuerint promouendi, et hoc iudicio diffinitorum in capitulo generali, nisi aliqua causa manifesta emerserit, pro qua domnus abbas eos remouere compellatur. Confirmationes prioratuum ad uitam nichilominus quassamus, exemplo domini pape, et ne fiant de cetero prohibemus.



CAP. X. De electione priorum.

Ad abolendam sane aliquorumdam monachorum insolentium prauitatem, qui in pluribus locis sibi priores in preiudicium matricis ecclesie ceperunt eligere, et eorum qui nominantur frenandam ambitionem, et superbiam retundendam, sub districtione anathematis inhibemus, ne unquam de cetero talis  electio uel nominatio fiat. Si autem, quod absit! contra hoc fuerit attentatum, is qui electioni uel nominationi consensit, nisi statim resipuerit, ex ipso facto excommunicatum se sciat, et perpetuo omni honore et administratione priuandum: qui huius exsecrande electionis uel nominationis fuerint auctores, simili omnino pena plectantur. Sequacibus uero, et minus intelligentibus, ultimis in congregatione futuris, non celebraturis diuina, donec Cluniacum adierint, aut de indulgentia domni abbatis, fuerint misericordiam consecuti.



CAP. XI. De illis qui habent obedientias ab aliis monasteriis.

Non uidetur utile uel honestum, quod fratres  nobis subditi, et maxime priores in fraudem et eludium discipline et fomitem cupiditatis, procurationem in aliis monasteriis assequantur, uel professionem ibi faciant, uel obedientias nanciscantur, ideoque presenti constitutione sancimus, ut omnes priores nostri qui habent domos uel obedientias ab aliis monasteriis, eas dimittant, uel nostras amittant in continenti. Claustrales uero nostri, si alienas habeant obedientias, eas dimittant, si nostras uoluerint adipisci. Monachi autem qui habent procurationem in aliis monasteriis, uel professionem fecerunt, una uel alia sint contenti, et si sine uoluntate uel licentia priorum illuc transierint, tanquam fugitiui habeantur; hinc enim inobedientia et rebellio nascitur, et nostris domibus grauia solent  accidere detrimenta.



CAP. XII. Ut priores faciant cum consilio aliorum.

Quoniam ex uocatione multorum ad consilium nonnunquam domorum impeditur utilitas, ordo confunditur, et prioris potestas minuitur, dum sunt aliqui tumidi spiritus et discordes, uel etiam imperiti, qui suo consilio uolunt uniuersa disponi, statuimus ut in minoribus agendis, prior meliorum tantum utatur consilio, et in maioribus tantummodo professorum. Alii enim, ut pote non plene monachi Cluniacenses, se non uigeant consiliis, nisi de prioris fuerint uoluntate uocati.



CAP. XIII. De sigillo prioris et conuentus.

Prior Cluniacensis sigillum habeat speciale et  nomine suo confectum quo libere ualeat sigillare: sigillum autem conuentus, cum solemnitate non modica custodiatur. Hoc idem de sigillis conuentualium domorum diffinimus.



CAP. XIu. De mutuo faciendo.

Preterea statuimus ut priores omnes siue maiores, siue minores, consilio fratrum quibus presunt, et familie, et prepositi, et quorumdam bonorum uirorum, qui ad eumdem locum pertinent, cum mutuum faciendum est, uel immutandum, faciant; ita quod omnibus patefiat, quibus personis, et quibus terminis, et ad quantas usuras debeatur, et in quos usus contractum mutuum fuerit conuersum, hinc enim poterit domibus melius esse consultum.



CAP. Xu. De computatione.


Ut domorum status certior habeatur, ad minus ter in anno coram priore et senioribus reddant singuli de suis officiis rationem, facientes computationem fideliter de expensis omnibus et receptis. Similiter prior bis in anno statum domus in capitulo plene manifestet, et ad generale capitulum semel cum testimonio camerarii prouincialis, domno abbati status domorum per priores plenius innotescat; sic enim incommodis facilius poterit obuiari, et libertas male ministrantium cohiberi.



CAP. XuI. Ne monachus fideiubeat

Statuimus ut nullus prior uel monachus fideiubeat, uel sigillum suum proprium, aut commune obliget, pro aliqua ecclesiastica seculariue persona;  quia, dum eos ad obligationem non liberant, domibus talibus, talibus impedimentis grauiter onerantur, nec inter se seculares contractus monachi fideiubendo habeant, uel pignora supponendo, uel aliter negotiando.



CAP. XuII. De alienatione domorum.

Si quis aliqua de causa, terras, domos, possessiones, thesauros ecclesiarum uendere, inuadiare ad minorem censum, terras pro magno pretio dare, uel alio modo inconsulto domno abbate, uel capitulo Cluniacensi presumpserit alienare, absque remissione de prelatione deiectus, per triennium teneatur in claustro Cluniacensi, nullam omnino obedientiam habiturus, et quod magis est, premissa  regulari disciplina ad terrorem aliis, et sibi confusione incutienda, et transgressi mandati penam singulis dominicis diebus per mensem integrum, secundum quantitatem delicti ad iudicium domni abbatis hac satisfactione mulcetur, ut ad processionem cum totus conuentus est cum populo in naui ecclesie, cum uenerit, in medio fratrum prosternat se in terra, ut publice confundatur, et qui terram uendidit, adhereat pauimento, ceterique a similibus terreantur, donec domnus abbas cum consilio suo misereatur et dicat: Sufficit.



CAP. XuIII. De illis qui faciunt falsa debita.

Quoniam maiora facinora acriori pena punienda sunt, de quibusdam qui fraude pessima de substantia Iesu Christi mammona thesaurizant, et, quod  pessimum est, dilapidatis domibus, alienatis possessionibus, uenditis thesauris, refertis marsupiis mediantibus personis laicis, sibi et domibus suis sub graui fenore commodant, et cum prioratus amiserint, faciunt ab eis exigi quod non debetur, statuimus et de his et de illis qui in aleis et tesseris ludunt, et latronibus, et falsariis ut, si quis super hoc conuictus fuerit, absque misericordia de monasterio et congregatione, amputato caputio, expellatur. Idem constituimus de iis qui fenus exercent, uel priuatas gagerias accipiunt, siue res suas ad terminum lucri causa turpis uendunt, si moniti non resipuerint, et peculium non reddiderint. Idem de his censemus qui falsa debita fingunt, uel celant.



CAP. XIX. Ne monachus in extremis positus, alicui res suas dimittat.


Cum monachus uel conuersus, nec sui iuris, nec potestatis existat, nec quidquam proprium debeat possidere, multominus res, si quas habet, alicui dare uel dimittere in extremis, ne tunc culpam contrahat cum a culpa debeat per penitentiam relaxari. Ne ergo hoc de cetero fiat districtius inhibemus, sed si qua habuerint, in sui sint dispositione prelati. Quod si quisquam fecerit, et quod fecit irritum habeatur, et nomen eius non scribatur in catalogo defunctorum.



CAP. XX. Ne aliqui beneficia presumat promittere.

Supra modum grauari domos nostras pensionibus concessis clericis, obtentu ecclesiarum non uacantium,  quas ipsis priores contra Lateranensis concilii statuta promittere non uerentur, satis superque dolemus, et ideo his grauaminibus uolentes occurrere, prohibemus, ne quis de cetero uel beneficia non uacantia promittere, uel pensiones huiusmodi cuiquam presumat aliquo modo conferre, sciturusque quod qui hoc presumpserit, gradus sui periculum incurret et discipline regularis acrimoniam sustinebit.



CAP. XXI. De prioratibus, quibus tradantur.

Nullus prioratus, decanatus, uel alia domus que possit per monachum Cluniacensem gubernari, alteri persone regenda tradatur, quia per hoc uidetur, in nostris aut probos uiros non esse, aut nos probis et utilibus inuidere. Si quando autem hoc necessitas  exegerit, nequaquam fiat sine consilio capituli generalis. Statuimus ut clericorum, uel laicorum homines, ad nos non pertinentium, uel serui domorum Cluniacen. procuratores cellarii, siue prepositi, nullatenus fiat, sed etiam nostris ullum ministerium ad hereditatem, uel uitam committatur.



CAP. XXII. De prouisoribus et camerariis prouinciarum.

Ut autem onus Domino impositum melius ferat, dum in plures sarcina fuerit partita, statuimus ut unaqueque prouincia unum, aut duos habeat prouisores, quos camerarios appellamus, sollicitos, Deum timentes, qui in domibus disponenda disponant, et  corrigant corrigenda. De statu domorum et priorum conuersatione certificent diffinitores in capitulo generali, nec liceat eis cuiquam priori, uel obedientiario licentiam dare redditus, uel possessiones distrahendi, domno abbate inconsulto, nec liceat prioribus . . . . . ne conscientia camerarium, debitum domorum ultra centum solidos augmentare, nisi ostendant, quare hoc faciant, rationem manifestam, quando autem necesse fuerit pro aliquo graui negotio, priores eis in propriis assistant expensis. Illi autem camerarii cum instituuntur coram positis Euangeliis, se bona fide domino abbati obedituros iuramento mediante promittant, et significaturos, si per se corrigere non possunt, que uiderint in suis prouinciis corrigenda. Unde enim ex iusta  causa inuenimus prohibitum iuramentum



CAP. XXIII. De muneribus non dandis in capitulo generali.

Prohibemus insuper ne in capitulo generali munera dentur, uel recipiantur, uel promittantur, quia munera excecant oculos sapientum , et auro iustitia uiolatur, et ignis consumet tabernacula eorum qui munera libenter accipiunt.



CAP. XXIu. Quomodo ueniant priores ad capitulum.

Priores conuentuales ad capitulum uenientes, tribus sint equitaturis contenti. Prior tamen de Charitate duos secum priores conuentuales adducat, prior autem S. Martini, unum; omnes autem tam priores quam abbates sibi prouideant ad capitulum, donec  de expensis capituli aliquid fuerit diffinitum. Nullus monachus nec aliquis nouitius benedicendus accedat propter multitudinem ad capitulum generale.



CAP. XXu. Ne prioratus committantur alienis monachis.

Preterea diffinimus, ne abbates qui nostras abbatias non tenent, licet monachi nostri sint, nedum alii prioratus, in continenti Cluniacum relinquant, nec de cetero talibus committantur nisi tanta sit necessitas, cui capitulum generale uelit assentire.



CAP. XXuI. De his qui debent uenire ad capitulum.

Qui de remotis sunt prouinciis de biennio in biennium  ad capitulum uenire procurent. Illos autem remotos reputamus, qui in Anglia, Hispania, Lombardia prouinciis fuerint constituti. Alii singulis annis uenire nullatenus pretermittant. Qui autem terminis statutis uenire contempserint, a prioratibus deponantur, nec eos nisi per diffinitores capituli generalis ualeant retrahere, illis duntaxat exceptis, qui se excusauerint necessitate euidenti. Ut tamen uitium insuetum appellationis de medio subtrahatur, statuimus ne appellantes in posterum unquam in claustro habeant Cluniacensi mansionem; sed ad alias domos nostras conuentuales districtionis ordinis mittantur, toto tempore uite sue moraturi, nec administrationem aliquam in ordine Cluniacensi de cetero habituri. Illi uero qui litteras furtim personis  excellentibus per ecclesiam Cluniacensem transeuntibus porrexerint; quia per hoc congregatio diffamatur uniuersa, tanquam fures puniantur, quia ob hec instituitur capitulum generale, ut corrigantur corrigenda, et ut supradicti proponant que uiderint proponenda. De proprietariis, secundum Regulam S. Benedicti, procedatur usque adeo quod si in fine cum eis pecunia, quam non solum manifestauerint fuerint inuenta, Christiana careant sepultura, sententia excommunicationis, si propter hoc lata fuerint, penitus relaxata. Communitatem in refectorio uolumus obseruari, antiquas tamen et regulares penitentias approbamus, uitiosa nouitate reprobata,  quam faciunt obedientiarii, pretiosa cibaria comparando. De licentia tamen misericordiam habeant seniores et infirmi.



CAP. XXuII. De institutionibus custodiendis.

Statuimus preterea, ut tam priores quam camerarii presentes institutiones pre manibus habeant ut in uisitationibus camerariorum priores respondeant de singulis requisitis. Idem a diffinitoribus fiat in capitulo generali. Illi autem qui iam appellauerunt, cum satisfactione recipiantur. Ita tamen quod in claustro Cluniacensi non habeant de cetero mansionem, sed ad obedientias diuisi mittantur exteriores.



APPENDIX AD HUGONEM.





ROSTANGNI CLUNIACENSIS MONACHI TRACTATUS Exceptionis capitis S. Clementis pape et martyris ab Constantinopoli ad Cluniacum translati, tempore Hugonis abbatis.


 Ad corroborandam fidem fidelium, et ad augendam deuotionem audientium, quomodo uel qualiter, uel a quibus factum est, uel que fuit causa huius translationis, pro modulo sensuli mei, presentibus et futuris certificare studui. Huius facti causa fuit captio sancte ciuitatis Hierosolyme, que pluries a pluribus est capta, imo plerumque a plerisque usque ad solum est diruta. Huius ciuitatis casus et clades, quas pro peccatis incolarum passa est, audire non est contemnendum, quia in ipsa fides et salus seu redemptio nostra sumpserunt exordium atque perfectionem, quia: Ibi operatus est Dominus salutem nostram in medio terre .



TRANSLATIONIS NARRATIO.

 Legimus in antiquis historiis atque prophetis, ubi conditoris nostri miracula, et fortia facta patrum narrantur, quod comminatio excidii, quam Dominus aduersus Hierusalem per uaticinia prophetarum mandauerat, ea se non corrigente, per Nabuchodonosor regem Babyloniorum adimpleta est, adeo ut quidam Nabuzardan princeps militie sue non solum ciuitatem Hierusalem exspoliauerit, sed etiam muros destruxerit, et alumnos eius Babyloniam captiuos transduxerit. Huius predicte ciuitatis ruinas Ieremias quadruplici planxit alphabeto, que postea sub  Cyro rege Persarum honorificabiliter reedificata est. Legimus etiam in Euangelio quod cum Dominus per mediam transiret ciuitatem, quidam ex discipulis eius ait illi: Magister, aspice quales lapides et quales structure muri eius. Cui Dominus ait: uides has magnas edificationes? non relinquetur lapis super lapidem, qui non destruatur . Quod uerbis, quamuis preteritorum, celo et terra transeunte, preteriri non potuit, quia ex ore uerbi eterni prodiit; imo per Titum et uespasianum completum est, qui non solum usque ad solum ciuitatem destruxerunt, et inhabitantes Iudeos trucidauerunt, et triginta ex eis pro uno argenteo uendiderunt, uerso ordine quia Dominus triginta argenteis ab eis fuerat emptus; rursusque eamdem ciuitatem  Aelius Adrianus, Iosepho narrante, funditus subuertit; sed quomodo deinceps et a quibus edificata uel regnata fuerit, usque ad tempus millesimi nonagesimi noni anni, nam ab Incarnatione Domini

Anno milleno centeno, sed minus uno
Hierusalem Franci capiunt uirtute potenti.
quere historias, et inuenies. Huius autem captiuitatis, captionis uel ereptionis de manu paganorum, causa exstitit Urbanus papa secundus, uir religiosissimus et reuerentissimus, quem diuina dispositio de claustro Cluniacensi elegit in sacerdotem  sibi, et in culmine summi pontificatus constituit. Hic celesti desiderio afflatus, cepit deliberare qualiter ciuitas sancta Hierusalem ab immundis et nefandis hominibus liberata, Christianis et Christiane religioni redderetur, ut ab eis Deus glorificaretur et honorificaretur; ubi Deus multa pro eis passus fuerat. Ob hoc peregrinationem, gratia lustrandi Gallias, aggressus est, et ueniens Aluerniam apud Clarummontem, celebre celebrauit concilium: ibique precepit primatibus, patriarchis, archiepiscopis, episcopis, abbatibus, prioribus, sacerdotibus, ut uniuersos Christicolas ubique terrarum hortarentur, quod pro redemptione animarum suarum iter Hierosolymitanum arriperent, ad recuperandum locum, ubi Deus operatus est salutem nostram et redemptionem  nostram: nec etiam pertimescerent pericula terrea uel marina, recordantes quantum laboris ibi pro nobis Deus sustinuit.

Hac de causa eo tempore deuotissimus comes Flandrensis monitus instinctu diuino, et dux Normannie, et comes S. Aegidii, nec non et clarissimus princeps Boymundus, et Ademarus episcopus Podiensis, atque episcopus Albariensis, et episcopus Ianuariensis, omnes isti diuino spiritu hortati, sine rege et imperatore, ad liberandam sanctam ciuitatem, Christo duce, transfretauerunt, prouincias Saracenorum uastauerunt, ciuitates et castella fregerunt, Turcos occiderunt, et transierunt de gente in gentem, et de regno ad populum alterum, et uenerunt  Antiochiam, quam multo obtinuerunt labore: et postea, Domino se protegente, Hierusalem obsederunt, et multo conamine, auxilio Dei eam occupauerunt, infidos Saracenos necauerunt, ciuitatem a spurcitiis idolorum mundauerunt, regem ibi constituerunt, patriarcham ordinauerunt, et plebem ibidem ad inhabitandam et custodiendam ciuitatem dimiserunt. Populus uero procerum ad alias regiones, cultui diuino subiiciendas, cum ipso rege Hierosolymitano profecti sunt.

Nec uos pigeat hec omnia me breuiter epilogasse: amenum est enim omnia scire, que si scire desideratis, historiam Hierosolymitanam inspicite, que luce clarius conscripta est ab eo qui omnibus his casibus interfuit. Nunc uero ad modernos, et ad moderna  tempora stylum uertamus, breuiter intimantes, qua iusta occasione, et a quibus caput S. Clementis a Constantinopoli Cluniacum translatum est.

Itaque sciendum est quod plebs Hierosolymis dimissa, ex diuersis collecta, genere linguarum, diuersis moribus et uita dissimiles, nulla affinitate uel consanguinitate coniuncti erant. Ideoque alter alteri fidem non habebat, sed alter alteri detrahebat. Et Sancta sanctorum sibi a Deo commissa, obliti beneficiorum Dei, luxuriose uiuendo, indigne tractabant, rapinis et furtis inhiantes. Peregrinos uero, qui a mundi finibus illuc uenerant adorare, in loco ubi steterunt pedes eius qui pro nobis ibidem pati dignatus est, dolosificabant; et quod mortis est cauponum et tabernariorum, pocula uenenata aliquando  eis porrigebant, ut eis latenter exstinctis, eorum supellectili pro libero uterentur arbitrio. Propter hoc Dominus donum, quod eis dederat, ob ingratitudinem eorum de iure reuocauit; et ut ab indignis, indignioribus, in eorum iniuriam, ciuitatem suam tradidit, ad tempus scilicet, Saladino et barbaris gentibus. Sic et olim arcam Testamenti abstulit a filiis Isrel, et tradidit in manus Philistinorum, tempore Heli sacerdotis, prostrata innumera multitudine Iudeorum.

Considerans itaque Balduinus illustris comes Flandrie, quod rex Francorum, rexque Anglorum hanc sanctam ciuitatem predictam, nutu Dei concitati recuperare putauerunt, sed inuidia diaboli, qui hominem de paradiso deiecit, discordes effecit;  dum alter alterum fastu regio superare contenderet, et in superbia elati, alter alteri se preferre niteretur: Deus, qui superbis resistit , de medio eorum se subtraxit, quia in scissura mentium Deus non habitat: ideoque opus ceptum imperfectum reliquerunt, et discordia que tunc ab eis concepta est, proh dolor! pro peccato illo, adhuc dum et scribo inter eos durissime durat. uerumtamen ciuitas Achon Dei auxilio ab eis occupata est, quam ciuitatem, que uulgo Acre dicitur, paulo ante Saraceni nobis uiolenter abstulerant, sed multiplices phalange peregrinorum zelo Dei maria transfretantes, eamdem ciuitatem obsederunt, sed illi illico a Saladino obsessi sunt. Cumque ciuitatem  ante se impugnarent, a Saladino a tergo impugnabantur, sed ipsi fecerant uallum inter se, et illum, ne in eos facile irruere posset. Carebant quidem uictualibus, eo quod nulla negotiatio uictualium peruenire ad eos posset. Igitur, fame multo angore tabescebant; ita quod non de salute animarum, sed corporum desperarent. Sed misericors et miserator Dominus, qui dat escam timentibus se , et implet omne animal benedictione , aperuit eis manum suam, et prospicientes in mari eminus uiderunt classem regis Francorum maria sulcantem. Tunc pauor pauori, et dolor dolori additur, et pre timore clamauerunt, estimantes auxilium Saracenorum uenire ad urbem, tamen miserunt quamdam triremem obuiam eis, ut explorarent  quenam gens esset. Cumque propius accessissent, substiterunt timentes, quousque cognouerunt uela regia et cruces in proris affixas, et uocati ab eis fiducialius accesserunt. Et cum rem didicissent ut erat, repleti gaudio, reflexis habenis equi lignei, citissime uolantes ad littora redeunt. Ibi populus inhiabat audire rumores. At illi antequam terram attingerent, clamare ceperunt: Annuntiamus uobis gaudium magnum quod erit omni populo, quia uenit rex Francorum liberare uos de manibus inimicorum uestrorum. Quo audito,

Attollunt animos, palmasque ad sidera tendunt, 
rigantes genas lacrymis, quas magnitudo letitie fundebat. Statimque rex appulit ad portum. Cui occurrentes  cum tympanis, et choris, et citharis, quanto gaudio, imo quanto iubilo eum susceperint, cogita, si potes. Cumque ille et sui oblata potirentur arena, rex munera maioribus largitus est uictualium, et pauperibus eleemosynas distribuit, fixisque tentoriis et papilionibus distensis ciuitatem ex magna parte obsedit: et statim direxit nuntios ad regem Anglorum, qui Cyprum obtinuerat, ibique adhuc morabatur, ut citissime ueniret, deferens ei in hoc, quod, eo absente, urbem nolebat attentare. Qui concitus cum magno exercitu et regio apparatu ueniens, duplicato gaudio circumdederunt urbem; quam post multos labores, auxiliante eo, qui solo . . . . ciuitatem ceperunt. Tuncque famelici saturati sunt, et egentes spoliis ditati, et ciuitas cum magno  triumpho obtenta est. Quam si nunc non haberemus, nusquam in partibus illis tutum portum inueniremus. Sed zelo inuidie reges discordes effecti, ab inuicem discedentes, iter Hierosolymitanum postposuerunt.

Hec supradicta deliberans comes Balduinus Flandrensis, accersito comite Sancti Pauli, et quampluribus aliis baronibus, de Gallia, de Anglia, de Alamannia et de uniuersis mundi prouinciis; recolens quod Deus non in multitudine, sed in paucis saluare solitus est; iactans in Domino cogitatum suum, iter Hierosolymitanum arripuit. Cui Dominus in auxilio et consilio dedit comitem, scilicet marchionem Montis-Ferrati, cuius laus et potestas  ubique terrarum predicatur. Duxit etiam secum uiros reuerentissimos, episcopum uidelicet Saixonensem, [f. Suession.] episcopum Trecensem et alios quamplurimos religiosos. Huic sacro comitatui iunxit se quidam miles, nomine Dalmacius de Serciaco, uir nobilis et ualde litteratus, qui sibi associauit quemdam militem nomine Pontium de Busseria, uirum fidelem et bonum socium. Hi pariter cum predicto exercitu iter arripuerunt, atque uenetiam deuenerunt, et a ueneticis uenenatis dolose recepti sunt: qui transitum eis neque naulo neque aliquo pretio ex longo tempore concedere uoluerunt. Tandem a labyrintho eorum liberati, inciderunt in Carybdim imperatoris Constantinopolitani: qui dolens de aduentu eorum, tristitiam cordis ficta letitia celauit, diu in auxilium  sibi falsis persuasionibus detinuit, et peracto negotio suo, non ut imperator, sed ut perfidus, stipendia, que eis promiserat mentitus est. Et efferatis eis, non solum ab urbe, sed etiam a regno eos bello expellere satagebat. At tamen Franci inter incudem et malleum constituti, ad solitam Dei clementiam recurrentes, diuinum implorantes auxilium, animati a Deo, qui potens est in prelio , Grecos tantummodo plebs peditum ante ortum aurore aggreditur. Greci uero diuino nutu terga uertentes, in fugam uersi sunt, et unus de nostris centum decem millia persequebatur. Franci autem persequentes, trucidando fugientes, ciuitatem obtinuerunt, et imperatorem de palatio fugere compulerunt. Quo deiecto, comitem Flandrensem pro  imperatore constituerunt, ciuitate obtenta. Quapropter idem predictus Dalmatius, eo quod Hierusalem adire non poterat, deliberauit cum socio suo qualiter caput beati Clementis pie furari posset. Quod caput audierat a quodam imperatore a mari Constantinopolim esse translatum, et in loco celebriori reposuisse. Quod quomodo, Deo concedente, Dalmatius predictum sancti caput Clementis obtinuerit, ipso narrante, audite.

Ego Dalmatius de Serciaco, et socius meus Pontius de Busseria, e Thessalonica recedentes, proposueramus terram Hierosolymitanam uisitare; sed illuc peruenire non potuimus, propter imminentium uentorum procellam. Laborauimus itaque per sex hebdomadas super mare. Tandem angustia uentorum  compulsi, Constantinopolim iterum applicuimus. Cumque illuc quasi in dolore et tristitia sepultus essem, eo quod uoti compos, eundi in Hierusalem habere facultatem nequissem, uerens ne fructus tanti laboris, pro quo tot terrena et marina pericula subieram, amitterem, conuersus ad Dominum cum lacrymis cepi orare, dicens: Illustra faciem tuam, Domine, super seruum tuum, et doce me iustificationes tuas ; et inspirare dignare aliquod factum seruo tuo, quod equipolleat uoto cepto, nec completo: sitque tibi pereque gratum, ut mee remunerationis nummum non amittam. Et ut reuera reor, exaudiuit Dominus uocem fletus mei, et orationem meam suscepit . Et  innatum est, id est conceptum diuinitus in mente mea, ut de reliquiis sanctorum, quorum ibi tanta erat copia, quod uilius ibi tractarentur, de eis in transmarinis deferrem partibus; sciens quod quanto longius eorum reliquie deferrentur, tanto clarius gloria et laus eorum longius clarescerent. Et dum talia in animo meo uoluerem, concepi in mente mea, ut consulerem uenerabiles et religiosos uiros, Ecclesie Romane cardinales, domnum uidelicet Benedictum, domnum Petrum Capuane Ecclesie cardinalem, qui pari uoce et equali concordia mihi in preceptis dederunt, ut undecunque possem habere sanctorum reliquias absque uenalitate, quia lex inhibet ut nemo martyres distrahat, nemo mercetur; et in loco religiosiore ad laudem Dei et ipsorum  sanctorum, quorum reliquie haberentur, honorifice deponerem. Quo precepto recepto, cepto cepi operi instanter ardentius effectui mandare quod in uoto conceperam: et per totam hiemem Constantinopoli usque in Ramis palmarum hiemantes, studium nostrum apposuimus. Accidit quidem in ipsa Dominica, dum inter prandia essemus, et de sanctorum reliquiis sermocinaremur, quidam sacerdos nomine Marcellus, uir religiosus, territorii Cabilonensis indigena, dixit se scire honorabiles cuiusdam sancti reliquias, uidelicet caput beati Clementis. Et nos sciscitati sumus ab eo, quomodo de his certus erat. Et respondens, se uidisse barreteam criseam, id est laminam auream insortam capsule, in qua depicta erat imago Sancti Clementis,  et suum proprium nomen Grece scriptum, scilicet, , quod Latine dicitur sanctus Clemens. Est autem abbatia illa, in qua beati Clementis caput continebatur, magne auctoritatis, in eadem ciuitate, que Grece dicitur Trentafolia, Latine uero interpretatur Rosa. Qualiter uero caput sancti Clementis habuimus, paucis non possumus explanare uerbis; breuiter tamen quedam insinuabimus. Tunc accessimus ad monachos loci illius, rogantes ut nobis sanctorum reliquias causa orationis ostenderent. Illi uero quemdam clericum nobis tradiderunt, qui nos custodiret, et ea que petebamus ostenderet. Ego autem Dalmatius predicto sacerdoti, et cuidam monacho Gisterciensi, qui nobiscum erat, dans opportunitatem peragendi negotium  pro quo ueneramus, clericum, qui nos illuc adduxerat, per diuersa Ecclesie loca mecum deducebam, de multis aliis cum eo colloquens, et aspectum eius ad contuendas imagines retorquens, faciebam eum uagari, ne posset uidere que presbyter facturus erat. Tunc presbyter cum tremore accedens ad beati Clementis caput, non est ausus totum assumere, sed mentum cum maxillis caute auulsit, capite derelicto. His factis, cum iam extra portam abbatie essemus, interrogaui ego Dalmatius sacerdotem quid fecisset: ipse respondit se de reliquiis sufficienter accepisse. Quesiui iterum ab eo, utrumne totum caput haberet; respondit: Non, sed tantum mentum cum maxillis. Commotus ergo dixi illi: Nihil fecisti? Ite contenti eo quod habetis; ego, et  socius meus Pontius uidebimus quid facere poterimus. Sic itaque illis recedentibus nos duo ad monasterium reuersi sumus. Monachis ergo, qui in porta erant, querentibus ad quid regrederemur, ego Dalmatius chirotecas meas in ecclesia reliquisse respondi: sicque cum monachis in porta remanens, detinendi causa, socium meum domnum Pontium, ad implendum quod querebamus, intus misi. Ille igitur monachum quemdam quasi custodem monasterii retro portam dormientem perspiciens, ad negotium implendum festinauit. Et ex Dei permissione, de duobus capitibus sanctorum, que in armariolo retro altare continebantur, beati Clementis caput attulit. Considerauit enim quod illud erat S. Clementis,  de quo presbyter mentum acceperat. Sicque cum gaudio equos nostros ascendentes, cum festinatione abbatiam exiuimus. Comperientes uero monachi quod factum fuerat, cum magno eiulatu post nos currentes, barbarumque suarum et capitum pilos dirumpentes, reliquias sanctas nos furtim rapuisse clamabant. Ego autem Dalmatius Pontium socium meum cito precedere commonens, ad retardandos monachos habenas reprimens, sinum meum uacuum illis ostendens, nos nichil eis abstulisse pro mendacio asserebam. Sicque ex Dei gratia cum sancta preda per multarum uiarum diuortia, cum gaudio et timore ad hospitium reuersi sumus, sanctumque beati Clementis caput, non quanta debuimus, sed quanta ausi fuimus et potuimus, ueneratione,  in capella domus nostre occulte reposuimus. Postea uero aliquantulum dubitantes, et de facto nostro certiorari uolentes, nullam ausi sumus facere mentionem a die Dominica in Ramis Palmarum usque ad parasceuen, sed taciti super hec permansimus. Illa uero passionis Dominice die permutato habitu, et pedites uisitantibus sancti, quasi peregrini ad predictam abbatiam deuenimus: et non solum ad adorandum, sed potius ad furandum aliud caput quod relictum fuerat, uersus altare uiam direximus. Quod uiuentes monachi multi post nos currentes, usque ad armariolum nobiscum pariter deuenerunt. uixque multa precum instantia, sanctuarium quod intus erat, manus nostras mirabiliter obseruantes, osculari permiserunt. Cumque  ab ipsis, quare sic timerent, quereremus, responderunt, pretiosissimas reliquias, caput beati Clementis se de nouo taliter amisisse. His auditis, certiores effecti, ab ipsis recessimus, et sic quieti usque in diem Pasche permansimus. Ipsa autem Resurrectionis die, ego Dalmatius de acquisito capite plurimum gaudens, et ampliorem uolens habere certitudinem, quemdam interpretem, quem mecum tenebam, Grece et Latine lingue peritum, ad abbatiam predictam transmisi, eique ut abbati illius loci insinuaret, quod aliquas reliquias cuidam militi, auri, uel argenti, uel domorum, siue reddituum permutatione concederet, iniunxi. Qui ad abbatem ueniens, quod sibi iniunxeram patefecit. Cum abbas quasi iratus, nullas reliquias, quibus carere  uellet, quoniam caput beati Clementis de nouo perdiderant, se habere respondit. Cumque in hunc modum ab eo interpres recederet, quidam uenetiani, in quorum dominio et potestate predicta abbatia sita est, obuii uenientes, quidnam quereret ipsum interrogauerunt. Quibus cum se ad adoranda sancta deuenisse respondisset, ipsi ipsum forte ex his qui sanctum caput beati Clementis furati fuerant ei obiecerunt. Quibus ille nichil horum se scire respondens, quam citius potuit ab eis recessit. Et ita ad nos rediens, totum quod audierat et uiderat recitauit. In hunc igitur modum augmentato et confirmato gaudio nostro, ego Dalmatius nec dum de inquisitione ueritatis facti nostri quiescere uolens,  a quodam Suriano, Moyse nomine, qui ante tempora captionis ciuitatis Ierusalem, sepulcri Domini nostri Iesu Christi canonicus et custos exstiterat, et post tempora prefate captionis deuenerat Constantinopolim, ibique ultra Xu annos moram fecerat, et multa de statu ecclesiarum, et de depositione sanctorum, ut diligens inquisitor audierat, utrumne aliquid de corpore beati Clementis in eadem ciuitate delatum fuisse audisset, multa diligentia quesiui. Qui siquidem post multam inter se auditorum reuolutionem, caput beati Clementis a quodam imperatore longe ante Constantinopolim deportatum, sed ubi repositum fuerit, se nescire respondit. His igitur intersigniis et inquisitionibus: ego Dalmatius et socius meus Pontius admodum letificati,  beati Clementis caput, si Deus prosperum ad patriam nobis reditum concederet, sancte Ecclesie Cluniacensi nos daturos deuouimus et promisimus.

Quanto citius ergo potuimus, nauem ascendentes, et de prosperitate itineris nostri ex Dei gratia, et patroni nostri sancti Clementis tutamine plurimum confidentes, multa maris spatia usque ad uigiliam Pentecostes satis prospere transiuimus. Ipsa autem uigilia inuidus ille humani generis inimicus omnium bonorum, inquantum a Deo permittitur, perturbator, felicibus, ut credimus, actionibus nostris inuidens, noctis illius crepusculo, uehemens et intolerabile uenti marisque super nos induxit tormentum. Quo turbine turbati, turbantur et cerula ponti, et cleuate sunt mirabiles elationes maris .  Tunc unda dehiscens maris secreta undauit, estusque furit arenis, et sepulcrum nostrum, uentres scilicet piscium, iam mare parauerat. Tunc extemplo omnium soluuntur frigore membra, eo quod non tam nauis inter undas, quam unde intra nauem uiderentur. Et carbasus arcemone inclinato iam maria lambere uidebatur, et naute de uita desperantes, naue relicta in barcellis effugerunt. Cumque omnes alii, qui in naui remanseramus, de euasione et uita desperaremus, et omnium bonorum, et malorum obliti extra nos positi fueramus. Tunc confestim Spiritus Paracletus, qui ubi uult spirat , inspirare dignatus est nobis, ut confugeremus ad sanctum Clementem, cuius reliquias portabamus, eiusque experiremur clementiam. Nos  uero ante capsulam, flexis poplitibus, lacrymis distillantibus, palmis ad celum extensis, huiusmodi orationem obtulimus: O clementissime Clemens, clementiam tuam imploramus, de cuius patrocinio  confidimus; ut qui pro nomine Christi in mari subuersus es, nos a subuersione maris liberare digneris, ut ex hoc ueraciter comprobemus te nobis auxiliari.

Oratione autem finita, illico finita est procella, et tranquillitas maris reddita est nobis. Fatemur igitur, et confidenter dicimus, quod statim per beati Clementis merita aquilone fugato, auster prosper propere successit, et nauem ex opposita parte euidenter erigendo, prefatum mortale periculum feliciter euasimus. Et letabundi letabundas exsoluimus gratias erectori nostro, sicque per mare uolantes citius appulimus ad portum optatum. Postea uero per diuersa terrarum spatia, a beato Clemente prospere conducti, uI Kal. Augusti sepe dictum sancti martyris caput cum multa deuotione et  honorificentia Domino concedente, et ipso martyre permittente, sancte ecclesie Cluniacensi, et eiusdem uenerabili conuentui obtulimus perpetuo uenerandum et colendum. A quibus honorifice et cum ingenti reuerentia susceptum, cum aliis sanctis reliquiis letantes deposuerunt. Sed paulo post cum ingenti reuerentia et honore in capsam argenteam honorificentius recondiderunt. Unde, de eius clementia sperantes apud eum, qui iudicaturus est uiuos et mortuos, de eius patrocinio et aduocatione perpetuo confidimus muniti. Eiusque deprecamur clementiam, ut sicut aliquando uniuersalem rexit Ecclesiam; ita nunc hanc specialiter regere et gubernare dignetur. Amen.

Hoc autem factum est per gratiam Dei, anno 1206,  presente Innocentio papa, regnante Philippo rege Francorum, adiuuante Domino nostro Iesu Christo, cui est gloria perennis et laus perpetua, per infinita secula seculorum.


 Explicit narratio exceptionis apud Cluniacum capitis beati Clementis.



BALDUINI FLANDRIAE ET HANNONIAE COMITIS POSTMODUM IMPERATORIS CONSTANTINOPOLITANI





EPISTOLAE ET DIPLOMATA.



I. Littere de pace facta inter comitem Balduinum et illos de Tornaco. 
[MARTEN. Thesaur. Anecdot., I, 664. Ex Hasnoniensi chartarie dominorum de Auesnis.]


Ego BALDUINUS Flandrie et Hannonie comes omnibus  notum fieri uolo, quod, sacramento prestito et fide interposita, concessi cuilibet de Tornaco quod firmas eis trugas tenebo, donec firma pax reformata fuerit inter dominum regem et me de illa quidem guerra que modo est incepta inter dominum regem Francorum et me, hoc uidelicet modo, quod ipsi non poterunt interim amplius firmare ciuitatem  suam quam modo est firmata, nec quemquam uel aliquos ex parte domini regis, uel ex aliqua parte alia, receptare poterunt, unde malum aliquid mihi accidat, et CCC seriantes quos mittere solebant domino regi in expeditionibus suis, ei mittere non poterunt: sed si dominus rex eos habere uoluerit, ipsi liberabunt illos ei apud Tornacum et non in alio loco, et si tunc dominus rex eos abducere poterit, eos abducet. Ciues etiam nullam debent domino regi dare pecuniam pro seriantibus istis, sed nec etiam pro aliqua alia occasione pecuniam ei aliquam debent dare, uel auxilium aliquod ei facere, unde mihi malum aut tedium accidere possit, quandiu guerra durabit. Homines autem mei libere poterunt transire per ciuitatem, dum tamen  exercitus non transeat cum armis, et emere uictualia sua, et querere mercatus suos, et nauigia poterunt transire ascendendo et descendendo cum uictualibus et mercatibus, et ipsi ciues liberum et securum interim habebunt transitum per totam terram meam querendi mercatus, et negotia sua, sicut faciebant tempore pacis, et antequam guerra esset incepta inter dominum regem et me. Ceterum si forte discordia aliqua oriatur inter aliquem, uel aliquos ex hominibus meis, uel de his qui ad me pertinent, et aliquos, uelut aliquos ex ciuibus, concordia et compositio debet inde fieri per quatuor homines meos, hos uidelicet, Walterum de Auesnis, Th. de Dichemue, Ren. de Trit, et Wilhelmum patruum meum, et per quatuor burgenses, hos uidelicet:  Henr. Wambe, Walt. Galet, Fob. Iustitiam, Comm. de Barra.

Hanc autem treugam ex parte mea firmiter tenendam iurauit mecum Henricus frater meus, et hi homines mei fide interposita firmauerunt, Henricus patruus meus, Walterus de Auesnis, Wilhelmus patruus meus, Th. de Beuerna, Ren. de Trit, Roger. castellanus de Curtraco, et Rogerus filius suus, Balduinus de Commines, Balduinus de Prat, Boissardus et Gill. fratres de Borghela, Rabber. et Rogerus fratres de Ruma, Gont. de Mouscin, Thom. de Lealcort, Fast. de Orcha, Osto de Arbre, Egidius et Gossuinus fratres de Aigremont, Nich. Desplecin, Ger. de S. Amando prepositus, Monicus et Egidius  fratres de Guegnies.

Hanc etiam compositionem treugarum firmiter obseruandam iurauerunt, et fideiusserunt ex parte sua prepositi, iurati, scabini, et electores, et omnes burgenses de Tornaco, et pro se dederunt hostagios Waltero de Auesnis de CC marcis, Rogero de Curtraco de C marcis, Egidio de Aigremont de C marcis, Bossard. et Gill. de Borghella de CC marcis, Ger. preposit. de S. Amando de C marcis, Gont. de Moscin de C marcis, Monicum de Guegnies de C marcis, Frastreit de Orcha de C marcis, Babber. de Ruma de C marcis, Nich. de Flamengheria de C marcis, et Thomam de Lealcort de C marcis. Hoc uidelicet modo, quod si burgenses treugas istas non tenuerint, sicut dicte sunt et ordinate, isti mihi  debent soluere pecuniam istam, et mihi concesserunt, quod ego ubicunque potuero, absque forefaciendo de treugis, potero accipere de rebus eorum et de suo, quousque mihi plenarie fuerit emendatum quod treugas infregerint, si infra octo dies non emendauerint, et hanc compositionem treugarum recognoscam eis coram scabinis de Gandauo, de Brugis, de Ypra, et de ualenchenis, et pro his treugis, sicut dicte sunt et ordinate, debent dare ex parte mea Laur. de Campanis, Ioanni de Bauaco, Egid. de Attrebato quater mille marcas XXXIII solid. et Iu denarios Flandrensis monete pro singulis marcis, mille in nundinis Messinis, mille in nundinis de Curtraco, mille in nundinis de Ypra, et mille in nundinis de Trouhout. uerum ut stabiles teneantur  treuge iste, sicut hic dicte sunt et ordinate, presenti feci scripto commendari, et sigilli mei appensione muniri.

Actum ante Tornacum anno Domini 1197, mense Iulio, Dominica prima ante festum Beate Marie Magdalene.



II. Balduini Flandrie et Hannonie comitis leges de homicidio. 
[D. MARTEN., Anecdot., I, 765, ex ms. Camberonensi.]

Hec est forma pacis in toto comitatu Hannoniensi, quam dominus Flandrie et Hannonie BALDUINUS,  et uiri nobiles, et alii milites suis iuramentis assecurauerunt et confirmauerunt, appositisque sigillis suis, tam domini comitis, quam uirorum nobilium roborauerunt.

I. De hominibus igitur qui milites, uel filii militum non fuerint, mortuum pro mortuo, membrum pro membro. Filii uero militum, qui usque ad uicesimum quintum annum etatis sue non fuerint facti milites, post uicesimum quintum annum tales erunt ad pacem quam rustici.

II. Si quis homo hominem inuaserit, quod uulgariter assalire dicitur, et homo assalitus erit supra corpus suum defendendum illum interfecerit qui eum assalauerit, pacem firmam inde debet habere erga Deum et erga amicos occisi.

 III. Si quis in custodia fructuum terrarum suarum, uel nemorum, uel aquarum, uel pratorum, uel huiusmodi, per se, uel per seruientem suum panna, seu uadia accipere uoluerit, et ei pannum, uel uadium denegatum, id est sconditum fuerit, et inde inter eum et illum qui uadium denegauerit, id est scondiuerit, quem supra suum inuenerit, rixe et contentiones, uel conflictus moueantur; et ille cuius fuerit terra, uel nemus, uel pratum, uel aqua, uel huiusmodi, illum interfecerit, quem supra suum inuenerit, nulla in eum fiet uindicta, nec ipse faciet emendationem aliquam, sed pacem firmam habere debet.

Iu. Si homo hominem interfecerit, et ille homicida aufugerit, eius amici et proximi eum abiurare  et foriurare debent; et sic pacem habere debent. Qui uero cum foriurare noluerit, talis erit qualis et homicida qui aufugerit, quousque eum foriurauerit.

u. Si quis cum homicida fugerit, uel occasione illa se absentauerit et patriam exierit, quod homicidam abiurare noluerit; infra annum redire potest et foriurationem facere. Post annum uero non plus redire potest, quam ille qui malefactum perpetrauerit; et infra annum illum dominus in cuius iustitia manserit, mobilia illius habebit, ubicunque fuerint illa in comitatu Hannonie. Amici autem et cognati illius hominis qui occisus fuerit, debent assecurare omnes homines illos qui homicidam foriurauerunt; qui uero illos assecurare noluerit, in eodem puncto  erit quo et ille qui malefactum fecerit. Hoc tamen addito, quod postquam admonitus fuerit de assecuratione facienda, de die in crastinum usque ad uesperam potest patriam exire, et dominus in cuius iustitia manserit, mobilia illius habebit, sicut predictum est. Si uero post admonitionem patriam non exierit de die in crastinum, de eo fiet idem quod de illo deberet fieri qui malefactum perpetrauerit. Hic etiam infra annum redire potest ad assecurationem faciendam.

uI. De membro ablato erit ad pacem eodem modo ad ualentiam facti, uidelicet de ablatione membri et de assecuratione.

uII. Homicide qui fugerit, et illius hominis qui  alii membrum abstulerit et aufugerit, dominus in cuius iustitia manserit, mobilia omnia ubicunque fuerint in comitatu Hannonie, et fructus terre anni unius habebit.

uIII. Fugitiui quidem, uel banniti hominis terram ultra annum dominus tenere non potest; sed transacto anno propinquus heres illius hereditatem et terram eius habebit, si eum abiurauerit.

IX. De occiso homine mortuam manum habebit ille cuius seruus, uel de cuius aduocatia fuerit.

X. Si homo fugitiuus, qui hominem interfecerit, uel homini membrum abstulerit, uel bannitus in patriam redierit; nulla uilla libera, nullusque dominus, uel homo, illum tueri, uel garrandire potest, quin ubicunque inuentus fuerit, eum capere possit  omnis qui pacem iurauerit. Captiuum debet presentare illi supra cuius iustitiam captus fuerit, ut ille de eo iustitiam et uindictam predictam faciat. Quod si ille non fecerit iustitiam et uindictam, dominus comes Hannonie eam facere debet.

XI. Si homo uulneratus fuerit, uel grauiter lesus, unde de morte, uel de perditione membri dubitetur; uulnerator, uel lesor tenendus est, et custodiendus, quousque uisum fuerit quid de uulnere illo, uel lesione euenerit.

XII. Si miles hominem illum tentum in custodia habuerit, et ei euaserit, miles iurare debet se tertio militum, quod absque culpa sua ei euaserit, salua tamen bona pacis ueritate. Si autem uillico, uel alicui balliuo, uel cuilibet homini, qui miles  non fuerit homo ille tentus et custodiendus euaserit, se septimo hominum iuret, quod absque culpa sua ei euaserit, salua tamen bona pacis ueritate.

XIII. Qui cultellum cum puncta portauerit, nisi sit uenator, uel coquus, uel macellarius, uel alienus homo transiens per patriam; emendare debet per sexaginta solidos denariorum illi in cuius iustitia inuentus fuerit. Si autem pre paupertate emendationem illam soluere non poterit, auris ei amputetur.

XIu. Emendatio malefactorum in omnibus uillis in quibus forum non currit, de uicino scilicet contra uicinum, tam in hominibus domini comitis, quam aliorum, hec est. De homine roisnato, uel de membro fracto, quinquaginta solidi denariorum dandi sunt, unde homo lesus triginta solidos habebit, dominus  in cuius iustitia manserit homo lesus uiginti solidos. De effusione sanguinis triginta solidi dandi sunt, de quibus homo medietatem habeat, dominus uero in cuius iustitia manserit homo ille medietatem. De capillatione, uel percussione sine sanguine quindecim solidi, unde capillatus, uel percussus medietatem habeat; dominus uero in cuius iustitia manserit; aliam medietatem.

Xu. Hec omnia per bonam ueritatem comprobanda sunt. Si uero ueritas non comparuerit; ille qui alterum inculpauerit, iuret solus, quod ille eum leserit, aut percusserit, aut capillauerit. Alter uero se tertio iuret, quod inde non culpabilis sit, et per hoc pacem debet habere.

 XuI. In iuramentis illis nulle occasiones admiscende sunt, que gitta dicuntur.

XuII. Si quis hominum, quorum emendationes sunt in quinquaginta solidis, uel triginta, uel quindecim missus fuerit illi ad quem pertinet iustitia pro homine suo qui lesus fuerit, si infra quindecim dies emendationem soluere non poterit, uel noluerit, dominus inde iustitiam faciet secundum malefactum. Si autem ille aufugit, fugabitur sicut alii banniti, et confusus habebitur; amici eius pacem habebunt.

XuIII. Per has emendationes pax firma debet esse inter dominos et uicinos et homines, tam de hominibus domini comitis, quam de aliis.

Hec omnia dominus comes Flandrie et Hannonie  Balduinus, et homines sui uiri nobiles, et alii milites, quorum subsequuntur nomina, tactis sacrosanctis Euangeliis, se plenarie obseruaturos iurauerunt, Philippus uidelicet marchio Namurcensis, sepedicti comitis germanus, Henricus etiam eiusdem comitis germanus, Waterus de Auesnis, Alardus de Cymaco, Rasso de Gaura, Gerardus de Iace, Eustachius de Rues, Nicholaus de Barbencione, Wilhelmus prefati comitis patruus, Aegidius de Trasiniis, Wilhelmus de Keui, Renerus de Trit, Nicolaus de Ruminio, Engelbertus de Aengien, Arnulfus de Moreliner, Godefridus de Thuin, Wilhelmus de Haussi, Alulfus filius eiusdem Wilhelmi, Walterus de uilla, Walterus de Kaureng, Nicolaus de Condato, Hugo de Gaia, Bernerus de Roucourt, Nicolaus de Mainwaut,  Hugo de Beuerna, Aegidius de Brena, Henricus frater eius castellanus Binciensis, Osto de Wadripont, Nicolaus de Flamengeria, Henricus castellanus Montensis, Gillenus castellanus Bellimontis, Osto de Arbro, Balduinus de S. Remigio, Walterus de Sotenghien, Arnulfus de Aldenarda, Gerardus de Sancto Oberto, Henricus patruus sepedicti comitis, Adam de Walencourt, Aegidius de Berlaimont, Hugo de S. Oberto, Gerardus prepositus Duacensis, Walterus castellanus Duacensis, Petrus de Duaco, Stephanus de Deneng, Ioannes de Semeriis, Ioannes de Herispont, Balduinus de Strepi, Alardus et Nicolaus et Walterus filii eiusdem Balduini, Aegidius, Ulbadus de Harueng, Balduinus de ualenchenis, Benardus de Strepi, Robertus de  Louiniis, Nicolaus de Montinio, Hugo de Haruen, Franco de Felliu, Fastredus de Cambron, Renerus de Montibus, Karolus de Cruce, Drogo de Quarinum, Romundus de Quarinum, Goswinus prepositus Senogiensis, Walterus de Blanden, Gerardus filius eius, Obertus de Fontiniis, Aegidius de Montibus, Wilhelmus de Montinio, Balduinus de Curtisolua, Alardus de Grandiriuo, Gillebertus Cornutus, Wilhelmus Flaons.

Actum anno uerbi incarnati 1200, Montibus in Castro, u Kalendas Augusti, feria uI ante festum Sancti Petri ad uincula.



III. Item alie leges eiusdem Balduini comitis, de successionibus, et aliis rebus. 
[MARTEN. ibid, p. 769, ex Hasnoniensi chartario dominorum de Auesnis.]


Hec est declaratio legum in curia et comitatu Hainensi communi consensu et consilio ac deliberatione, sanaque recordatione uirorum nobilium et ministerialium ad comitatum Hainensem pertinentium discretius conscriptarum, sigillisque et iuramentis domini Balduini comitis Flandrensis et Hainensis, et fidelium hominum suorum ad comitatum et dominationem Hainensem pertinentium, ad perpetuam obseruationem confirmatarum.

I. Firmatum est igitur ad legem, ut si homo tenens feodum duxerit uxorem, et ex ea filiam habuerit,  et non filium: ipsa filia succedet patri et matri in feodum.

II. Si prima hominis uxore defuncta, homo aliam duxerit uxorem, et ex ea filium habuerit, filius succedet in feodis sui patris, sed non filia prime uxoris.

III. Est quoque ad legem firmatum, ut si homo tenens feodum habuerit filios, uel filias tantum; et primus filius, uel prima filia habuerit heredem proprii corporis, et moriatur, ipse primus filius, uel ipsa prima filia, antequam pater, heres illius non succedet auo in feodo, sed succedet ei in feodi tenore morienti propinquior heres superuiuens, filius scilicet, uel filia in feodo.

Iu. Si homo tenens feodum, moriatur absque  proprii corporis herede, feodi successio deueniet ad propinquiorem eius heredem, illum scilicet qui de illa fuerit consanguinitate de qua feodum illud ante descenderat.

u. Eadem est lex de femina tenente feodum, si absque proprii corporis herede decesserit.

uI. Si homo ducens uxorem, de feodo eam donare uoluerit: hoc per dominum feodi, et per testimonium hominum ipsius domini fieri oportet.

uII. Si homo absque proprii corporis herede decesserit, eius uxor in eius feodis, uel in allodiis que ex parte uiri iure hereditatis prouenerint, nichil retinebit, nisi tantummodo dotalitium et mobilia in terra cultibili illius anni.

uIII. Est etiam ad legem, ut si homo et femina  per matrimonium conuenerint, et ex parte unius uel utriusque feoda, seu allodia prouenerint, et moriatur homo uel femina absque proprii corporis herede, feoda uel allodia que ex parte hominis mortui, uel femine mortue prouenerant, ad suos propinquos heredes statim redibunt; ita quod uir in uxoris hereditate nichil retinebit, nec femina in sui uiri nisi dotalitium, saluis tamen utriusque mobilibus in terra cultibili illius anni.

IX. Si homo moriatur antequam eius uxor, heres eius si etatem habuerit, succedet patri statim in feodis: ita quod uxor nichil inde retinebit, nisi dotalitium sibi datum, et mobilia illius anni in terra cultibili, que uulgariter Wangnaule dicitur.

 X. Similiter si femina decesserit antequam eius uir, heres eius, si etatem suam habuerit, succedet statim matri in feodis; ita quod uir in illis nichil retinebit, nisi mobilia que supra terram suam cultibilem, id est Wangnale, fuerint illius anni.

XI. Ad legem etas hominis est quindecim annorum, femine uero duodecim.

XII. Habetur etiam ad legem, ut si nomo et eius uxor feodum pariter acquisierint, et homo absque proprii corporis herede decesserit, feodum illud ad propinquum ipsius hominis heredem statim deuenire debet; ita quod heres propinquior, illud a domino feodi recipiet, et ei hominium faciet, et munitionem, si qua fuerit, habebit, et hominia ad feodum pertinentia. Uxor uero, dum uixerit, medietatem  commodorum et prouentuum habebit in illo feodo, absque seruitio faciendo., et absque iustitia facienda domino feodi; heres uero aliam medietatem, qui inde seruitium et iustitiam facit domino feodi.

XIII. Si homo et femina allodium pariter acquisierint, et decesserit homo sine proprii corporis herede, femina quoad uixerit totum allodium tenebit; post decessum uero femine, totum allodium ad propinquos uiri heredes deueniet.

XIu. Si femina decesserit, ex cuius parte feoda uel allodia prouenerint, uir eius ante puerorum suorum plenam etatem in ipsis prius, et in feodis eorum, et bonis baiulationem habebit, quousque parui etatem suam habuerint.

 Xu. Similiter si homo decesserit, ex cuius parte feoda uel allodia prouenerint, femina in pueris suis et eorum feodis et bonis eamdem baiulationem habebit. Homo autem, dum uixerit, allodia eodem modo tenebit.

XuI. Si homo et femina decesserint, antequam parui eorum etatem suam habeant, propinquior heres paruorum qui de illa fuerit proximitate, in pueris et eorum feodis et allodiis baiulationem habebit, quousque pueri etatem suam habuerint.

XuII. Seruus aliquis allodium suum a manu sua nullatenus potest eiicere, uel feodum facere, nisi assensu domini sui.

XuIII. Baiulus domini comitis Hanoniensis supra omnes alios baiulos sub testimonio hominum domini  comitis constitutus, iustitiam non potest facere de uno homine contra alium, et exercere de omnibus rebus tanquam dominus comes. Homines uero domini comitis pro illo iustitiam plenarie debent facere, de uno scilicet homine contra alium tanquam pro domino comite. Ipse autem baiulus de possessionibus et tenuris, et hereditate domini comitis placitare non potest, quod comes per illius iustitiam, uel manu tenementum perdere possit, nec potest baiulus aliquem domini comitis hominem trahere in causam uel querelam de tenuris suis, uel hereditate eius, nisi in presentia domini comitis.

XIX. De mobilibus autem inter comitem et homines suos potest baiulus potestatiue placitare, et de catallis cause preterite, et querele que antea  iudicate fuerant, remaneant sicut inde iudicatum fuerat.

XX. Dominus uero comes Balduinus Flandrensis et Haynensis, et fideles homines sui Philippus scilicet marchio Namucensis, ipsius comitis germanus, Henricus etiam eiusdem comitis germanus, Walterus de Auesnis, Alardus de Cymaco, Rasso de Gauera, Gerardus de Iacea, Nicolaus de Barbenchione, Eustachius de Rues, Wilhelmus auunculus predicti domini comitis, Wilhelmus de Keui, Renerus de Trit, Nicolaus de Ruminio, Walterus de Kauren, Aegidius de Trasiniis, Engelbertus d'Angien, Henricus patruus domini comitis, Gerardus de S. Oberto, Wilhelmus de Haussi, Adam de uallencurt, Aegidius  de Blainmont, Arnulfus de Aldenarda, Walterus de Sotenghien, Osto de Wadripont, Walterus de uilla, Nicolaus de Condato, Aegidius de Brena, Henricus Castellanus Binchiensis, Gerardus prepositus Duaci, Walterus castellanus Duaci, Petrus de Duaco, Gerardus senescalcus Bulcheni, Stephanus de Deneng, Arnulfus de Kauren, Hugo de S. Oberto, Wilhelmus de Gominiis, Gillenus castellanus Bellimontis, Henricus castellanus Montensis, Osto de Arbro, Hugo de Gaia, Renardus de Strepi, Achardus de uerli, Hugo de Crois, et quamplures alii hec omnia, tactis sacrosanctis, se obseruaturos iurauerunt, suo addentes iuramento, quod si quis hominum has leges conscriptas in aliqua parte infringere presumpserit, omnes alii contra illum  erunt ad plenam omnium predictorum obseruationem.

Actum anno uerbi incarnati 1200, Montibus in Castro, u Kalendas Augusti, feria uI ante festum Sancti Petri ad uincula.



Iu. Pactum inter regem Anglie et comitem Flandrie et Hannonie. 
[Ibid., col. 771, ex eodem chart.]

Notum sit uniuersis hoc scriptum uisuris, quod hoc est fedus et conuentio inter Ioannem, regem Anglie, et Balduinum, comitem Flandrie et Hannonie consanguineum suum, uidelicet quod idem rex Anglie pacem aut treugam cum rege Francie non  faciet, nec facere poterit, absque uoluntate et consensu eiusdem comitis, nec idem comes faciet, aut facere poterit pacem aut treugam cum rege Francie, absque uoluntate et assensu predicti regis Anglie. Et si forte de uoluntate et assensu utriusque pax aut concordia fieret inter regem Francie et eos, et rex Francie postmodum alterutrum guerraret, tenerentur predicti rex Anglie et comes ad mutuum subsidium et auxilium sibi inuicem conferendum, prout melius poterunt, et sicut fecerunt tempore quo fedus istud inter eos est contractum. Et sciendum est quod hoc fedus et hec conuentio non solummodo duratura est tempore guerre, sed in perpetuum inter eos et inter heredes eorum, qui terras ipsorum tenebunt post eos, siue pax fuerit, siue  guerra: ita quod si rex Anglie hoc fedus et hanc conuentionem non obseruauerit, illi qui iurauerunt hoc fedus et hanc conuentionem tenendam pro rege Anglie, mittent se in captionem prefati comitis infra mensem postquam id bona fide scierint, non exspectata submonitione dicti comitis. Similiter si dictus comes hoc fedus et hanc conuentionem non obseruauerit, illi qui iurauerunt hoc fedus, et hanc conuentionem tenendam pro ipso comite, mittent se in captionem dicti regis Anglie infra mensem postquam id bona fide scierint, non exspectata submonitione dicti regis Anglie. Hoc iurauit pro ipso rege Anglie bona fide tenendum Robertus comes Leycestrie, et in animam eiusdem regis, et pro  seipso iurauit idem comes in animam suam, et alii, quorum nomina subscripta sunt, iurauerunt in animas suas idem fedus et eamdem conuentionem bona fide tenendam: uidelicet Wilhelmus marescalcus comitis de Pembroc, Rander comes Cest, Balduinus comes Albemart, Wilhelmus Arundell. Rad. comes Augi, Robertus comes de Mellento, Hugo de Gornaco, Wilhelmus de Keu, Gaufridus de Cella, Rogerus constabularius Cestr. Robertus filius Walteri, Wilhelmus de Albiniaco, Robertus de Ros, Ric. de Muntficeth, Rogerus Etthen, Saherus de Quincy, Wilhelmus de Muntchenesy, Petrus de Pratellis, Wilhelmus de Stangno, Adam de Portu, Robertus de Turneham, Wilhelmus Males, Eustatius de uescy, Petrus de Brus, Wilhelmus de Humei  constabularius Normannie, Wilhelmus de Presciniaco, Hubertus de Burgo, Wilhelmus de Manseio, Petrus Sauarici.

Hoc fedus et hanc conuentionem bona fide tenendam iurauit predictus Balduinus comes Flandrie et Hannonie manu propria in animam suam, et alii, quorum nomina subscripta sunt, iurauerunt in animas suas idem fedus et eamdem conuentionem bona fide tenendam pro ipso comite: uidelicet Henricus frater comitis, Wilhelmus auunculus comitis, Saherus castellanus de Gant, Hugo de Sancto Auberto, Renerus de Trit, Reginaldus de Aria, Gillenus castellanus de Bellomonte, Daniel de Curtraco, prepositus de Bruges, Balduinus de Cumines, Henricus de Bailliol, Terricus de Beuerne, Gerardus de  Rodes, Walterus de Sotenghien, Bokardus de Burgell. Walterus castellanus de Duaco, Osto de Arbre.

Acta sunt ista coram ipso rege Anglie apud castrum de Ruppe-Andeliaci XuIII die Augusti, regni sui anno I.



u. Charta Balduini Flandrie comitis pro monasterio Clareuallis,---Proficiscens Ierosolymam, et sanctitate Clareuallensium monachorum compunctus, donationem eis facit. 
[MARTEN. ibid., ex chartario Clareual.]

In nomine Patris et Filii, et Spiritus sancti. Ego BALDUINUS Flandrensis et Hannonie comes, notum  fieri omnibus uolo, quod Ierosolymam profecturus, cum per monasterium Clareuallense transitum facerem, congregationis sancte uisione roboratus, et in Dei nimirum amore feruentior, ex tante deuotionis accensus exemplo, eidem loco benefaciendi animum Christiana preuia fide ac religione concepi. Quia uero rebus meis dispositis, et reditibus ordinatis, pro uoluntate mea quod conceperam pleniter ordinare non potui, memoriale saltem quoddam liberalitatis initium arrhamque disposite interim ordinaui, eleemosynamque perpetuam ad panem et uinum consecrationi Dominici corporis et sanguinis necessarium eis libere contuli, et liberaliter assignaui, decem uidelicet libras ualencene monete in grangia mea de Montibus in festo  sancti Remigii parate singulis annis accipiendas, et per manum abbatis Camberonensis predicto monasterio deferendas. Hanc autem eleemosynam pro salute anime mee et carissime consortis mee Marie, illustris Flandrensis et Hannonie comitisse, et antecessorum meorum, ac deinceps successorum a me solemniter ordinatam atque concessam, ut rata et inconcussa in perpetuum perseueret, dignum duxi presentis scripti patrocinio, et sigilli mei impressione firmandam. Nihilominus eadem auctoritate firmans omnes eleemosynas et libertates quas memorato conuentui sanctitatis eximie per sua authentica confirmauit omni posteritati ueneranda in perpetuum et tenenda illustris memorie quondam Flandrensis et uiromanduorum comes auunculus  meus Philippus princeps toto orbi clarissimus, sicut in eisdem authenticis continetur.

Actum anno Domini 1202 mense Aprili.





uI. Epistola M. marchionis Montis-Ferrati, B. Flandrie comitis, L. Blesensis, et H. S. Pauli, ad uniuersos Christi fideles.---De expugnatione urbis Constantinopolis. 
[MARTEN. ibid., col. 788, ex ms. Elnonensi.]

Uniuersis Christi fidelibus, archiepiscopis, episcopis, ceterisque ecclesiarum prelatis et clericis, baronibus, militibus et seriantis, ad quos littere iste peruenerint, M. marchio Montis-Ferrati, B. Flandrie et Hannonie, E. Blesensis et Claromontis,  et H. S. Pauli comites, ceterique barones et milites exercitus signatorum in stolio uenetorum sic currere per stadium, ut ad brauium perueniant uocationis eterne.

Quanta fecerit nobis Dominus, imo non nobis, sed nomini suo, quantam gloriam dederit suis diebus, quanta possumus breuitate perstringimus, ipso prenotantes initio, quia ex quo urbem trangressionis exiuimus, sic enim Iaderam nominamus, cuius excidium uidimus, dolentes quidem et necessitate compulsi, nichil inter nos ordinatum esse meminimus, quod communiter ad utilitatem pertineret exercitus, quin illud in melius prouidentia diuina mutauerit, sibique totum uindicans, stultam fecerit sapientiam nostram. Hinc est quod eorum que facta  sunt apud nos gloriose, omnem a nobis gloriam iure repellimus: quippe qui operis adhibuimus parum, consilii nichil. Unde necesse est, ut si quis ex nobis uoluerit gloriari, in Domino glorietur, non in se, uel in altero. Federe igitur Iadere confirmato cum illustri Constantinopolis quondam imperatoris Isachii filio Alexio, cum uictualibus et rebus egentes, Terre sancte uideremus grauamen potius illaturi, sicut et alii ex nobis qui nos precesserant, quam iuuamen aliquod allaturi, nec terre Saracenorum, in tanta egestate nos crederemus applicare potentes: uerisimilibus quidem omnino rumoribus et argumentis inducti, quod dicti Alexii suspiraret aduentum regie pars potior ciuitatis, et pondus imperii,  quem electione concordi et solemnitate debita imperiali diademate sublimasset, contra consuetum ordinem temporis, aura fauente, obedientibus Domino uentis et mari, ad urbem regiam, preter omnium spem, prospere applicuimus, et in breui; sed nec aduentauimus improuisi, qui usque ad sexaginta millia equitum preter pedites in urbe reperimus: et transilientes loca tutissima, pontes, turres et flumina sine damno nostrorum, terra et mari obsedimus ciuitatem et tyrannum pariter, qui commisso in fratrem parricidio, fasces imperii diutina incubatione polluerat. Preter igitur omnium opinionem, uniuersorum ciuium mentes contra nos inuenimus obfirmatas, nec aliter contra dominum suum ciuitatem moris et machinis obseratam, quam si aduentasset  populus infidelis, qui loca sancta polluere, et religionem proponeret inexorabiliter euellere Christianam. Imperii siquidem crudelissimus incubator, domini sui et fratris proditor et orbator, quique eumdem carcere perpetuo sine crimine condemnasset, idem filio eius illustri facturus Alexio, si non eumdem a manibus eius felix eripuisset exsilium, prehabita in populum detestabili contentione, potentes simul et plebem sermonibus adeo infecerat uenenatis, ut ad subuersionem libertatis antique Latinos assereret aduentare, qui Romano pontifici locum et gentem restituere properarent, et Latinorum legibus imperium subiugare. Hec profecto res sic omnes contra nos animauit pariter et armauit, ut contra nos et exsulem nostrum, et barones nostros,  seu etiam nosmetipsos a ciuibus postulantes audiri, nec aduentus nostri causam, nec petitionis nostre modum potuimus explicare, sed quoties terra uel mari stantibus in muro sermones obtulimus, toties retulimus tela pro uerbis. Considerantes igitur quod preter spem nostram cuncta contingerent, in eum statum necessitatis impacti, ut statim necesse haberemus, aut perire, aut uincere; cum et obsidionem ipsam in quindecim dies nulla ratione protelare possemus, quos uictualium omnium incredibilis urgeret angustia, non ex desperatione quidem, sed inspirata quadam securitate diuinitus suspirare cepimus ad bella promptissimis periculis nos audacter opponere, et incredibiliter in omnibus obtinere. Ad conflictum etiam campestrem sepius ordinati,  inestimabilem multitudinem fuga in urbem ignominiosa conclusimus. Aptatis igitur interim terra et mari bellicis instrumentis, die obsidionis octaua uiolenter ciuitas introitur, grassatur incendium. Disponit contra nos in campo acies imperator, et paratis nobis excipere uenientes, constantiam nostram cum paucitate miratus, ignominiose freno reflectit in urbem retrogressus ardentem. Ipsa nocte fugam cum paucis aggreditur, suamque in urbe relinquit uxorem et paruulam prolem. Ea re comperta, nescientibus nobis, Grecorum proceres in palatio congregantur, et exsulis nostri solemnis celebratur electio, seu potius restitutio declaratur, insperatamque letitiam copiosa in palatio luminaria protestantur.

 Mane facto, prodit in castra inermis Grecorum procerum multitudo, suumque cum gaudio querit electum. Restitutam ciuitati asserit libertatem, et regredienti filio, ad fasces imperii cum gaudio inestimali subleuatum de carcere caput patris Isachii quondam imperatoris ostendunt. Preordinatis itaque que que necessaria uidebantur, ad ecclesiam Sancte Sophie nouus imperator cum solemni processione deducitur, exsuli nostro sine omni contradictione imperiale restituitur diadema cum plenitudine potestatis.

His peractis, ad solutionem promissorum prosilit imperator, et promissa rebus accumulat, uictualia seruitio Domini profutura prebet in annum. Detenta  marcharum millia nobis soluere pergit et uenetis, sumptibus suis stolium nobis prolongat in annum, seque iuramento astringit, quod erigere debeat nobiscum regale uexillum, et in passagii Martii nobiscum ad seruitium Domini proficisci, cum quantis potuerit millibus armatorum, et sub eadem promissione concludit quod eam reuerentiam prestare debeat Romano pontifici, quam antecessores sui imperatores catholici predecessoribus suis pontificibus pridem impendisse noscuntur, et Ecclesiam Orientalem ad hoc idem pro uiribus inclinare. Tantis igitur utilitatibus prouocati, ne salutem quam dederat Dominus in manibus nostris spernere uideremur, et uertere in opprobrium sempiternum quod ad hominem nobis incomparabilem cessisse uidebatur.  Prompta deuotione consensimus, et ibidem hiemem, Deo dante, facturi, ad partes Aegypti proximo passagio transmeare, tam certo proposito quam irreuocabili iuramento prompta uoluntate sumus astricti. Et nunc scire uos uolumus, quoniam gaudii huius et glorie participes omnes uos esse in uisceribus Christi Iesu desideramus ardenter. Ad hoc nuntiis iam premissis, tam dicti imperatoris quam nostris, soldano Babylonie Terre sancte impio detentori, qui ex parte regis nostri Iesu Christi Nazareni et seruorum eius dicti uidelicet imperatoris et nostra, regaliter, ut decet, debeant intimare, quod deuotionem populi Christiani incredule genti sue, Deo dante, in proximo proponamus ostendere, et ad contritionem infidelitatis de celo nos exspectare  uirtutem. Hec autem fecimus de uestra potius sub Domino quam de nostra uirtute confisi; quos eo deuotius ac uehementius nobis desideramus adiungi, quo meliores ac plures regis nostri ministros nobiscum uiderimus decertare, ne Iudeis pridem traditus in Galilea illudendus, de cetero gentibus relinquatur. Hec eadem fratribus nostris, qui in Terra sancta nostrum prestolantur aduentum significare curauimus, tam nos quam ipsos Christiani nominis zelatores, consolationis quam dedit nobis Dominus fieri fraterna societate participes, modis omnibus in Domino preoptantes. uobis igitur, uenerabiles Patres, ecclesiarum prelati, humiliter supplicamus ut sermo exhortationis diuine uiuus et efficax spargatur in populos; et ad consummationem  propositi uoluntarios in lege excitetis, atque ad uirtutis gloriam capessendam, quam Dominus eisdem pro labore permodico dignatur offerre, uiriliter animetis. Nihilominus et uerbi requirimus auditores, ut sint etiam prompta et uirili animositate factores. Ostium enim magnum apertum est eis, ut modicum tribulationis et laboris non solum nomen faciat eis temporale, sed et eternum glorie pondus operetur in eis. Nec enim eos manet que super dorsa nostra pertransit laborum difficilis ac pene intolerabilis magnitudo, quam nobis uirtus que de celo est misericorditer leuigauit.



uII. Epistola Balduini imperatoris Constantinopolitani ad Innocentium III papam.---De capta urbe Constantinopolitana et ipsius ad dignitatem imperialem eleuatione.






uIII. Ad eumdem.---De rebus gestis ab exercitu crucesignatorum; de expugnatione Iadere, etc.





IX. Epistola Balduini imperatoris Constantinopolitani ad Cameracensem, Atrebatensem, Morinensem et Tornacensem episcopos.---Conceptam spem de Terre sancte recuperatione significat, rogatque ut nobiles ad transfretandum exhortentur.



BALDUINUS, Dei gratia fidelissimus in Christo imperator, a Deo coronatus, Romanorum moderator semper augustus, Flandrie et Hannonie comes, uenerabilibus et amicis in Christo karissimis, Cameracensi, Atrebatensi, Morinensi, Tornacensi, eadem gratia episcopis, gratiam suam et omne bonum.

Statutum et progressum nostrum, et totius exercitus Christiani litteris et nuntiis nostris uobis plenissime declarasse meminimus, quam mira dispensatione Dominus per ministerium christiani exercitus ecclesie sue procurauit unitatem. Hinc enim, sicut a sapientibus euidenti ratione coniicitur, ad  subuentionem Terre sancte ostium manifeste patebit et aditus. Non solum enim transitum habituri sunt a modo liberum per nos peregrini, sed preter uires nostras quas per gratiam Dei etiam in presenti haberemus non modicam, et quas omnino illi terre deuouimus, uictualium illis quoque abundantiam ferax gratia ministrabit. Ad liberationem enim terre, in qua uita mortua mortem triumphauit, totis uisceribus anhelamus. A cuius rei proposito,  cum ipsum et pretium nobis exstitit, nunquam desistemus quoad uixerimus, donec cum tot ante concessis in hac etiam parte se nobis etiam ostenderet Salutare Dei. uerum cum ad tantum et solemne negotium, non ex nostra sufficientia, sed uniuersorum Christi fidelium adminiculis sub Deo audeamus presumere, dilectionem uestram exoramus attentius, quatenus nobiles et ignobiles in episcopatibus uestris constitutos, ad idem propositum monitis salutaribus accendatis. Omnibus enim qui ad nos uenerint paratos nos esse noueritis et sufficientes secundum statum personarum et modos amplis occurrere possessionum largitionibus et honorum. Ad hec rogamus obnixius quatenus orationibus uestris et precibus personam nostram, necnon et coadiutores  imperii in ecclesiis uestris commendetis, et ad idem clerum et populum uobis commissum moneatis, ut Dominus iehsu, pro cuius hereditate indesinenter laborare proposuimus, tam nos quam imperium nostrum, sicut cepit, non desinat conseruare.



X. Littere Balduini imperatoris Constantinopolitani, quibus sigillum suum reuocat. 
[MARTEN. ibid., p. 793, ex chartario Hasnoniensi dominorum de Auesnis.]

B., Dei gratia fidelissimus in Christo imperator, a Deo coronatus, Romanorum moderator, et semper  augustus, Flandrie et Hannonie comes, omnibus ad quos littere iste peruenerint salutem.

Noueritis quod a tempore coronationis nostre, hoc est a septimo decimo Kalendas Iunii sigillum nostrum antiquum quod litteris istis appendet, uiribus carere lecreuimus, et si quid a tempore iam dicto fuerit aliquid inde sigillatum  omnino falsum, irritum iudicamus et uacuum.

Datum anno Domini 1204, mense Iunio.



APPENDIX AD BALDUINUM IMP. CONSTANTINOPOLITANUM.





GENEALOGIAE COMITUM FLANDRIAE ED. L. C. BETHMANN.




I. WITGERI GENEALOGIA ARNULFI COMITIS.

Genealogie comitum Flandrensium quas nouimus omnes orte sunt apud Sanctum Bertinum atque in eius uiciniis. Antiquissima inter eas est quam intra annos 951 et 959  condidit Witgerus presbyter,  Compendii ut uidetur degens. Exscripsimus eam ex codice autographo olim Bertiniano, iam ciuitatis Audomarensis n. 776  , ubi inter plures membranas uariis temporibus scriptas atque ante hec duo modo secula in unum uolumen ligatas hec tria exstant folia, ipsius Witgeri manu exarata medio seculo decimo, forme quadrate, uersibus distincta qui singuli singula littera rubra prenotantur; quam distinctionem nos quoque retinuimus. Ex hoc codice fluxit apographum recens seculi XII bibliothece Ambianensis n. 498, olim 356. Edidit primus A. Hermand in Mémoires de la société des Antiquaires de la Morinie, t. II, deinde alteram partem Warnkonig apud De Smet Corpus chronicorum Flandrie Brux. 1837. 4to I, 42; atque iterum in Flandrische Rechtsgeschichte, III, 197



HIC [1 1Kb] INCIPIT GENEALOGIA NOBILISSIMORUM FRANCORUM IMPERATORUM ET REGUM DICTATA A KAROLO REGE CONPENDIENSIS LOCI RESTAURATORE POST BINA INCENDIA.


Ansbertus nobilissimus genuit Arnoldum ex Blitchildi filia Clotharii regis Francorum, et Feriolum et Modericum et Tarsiciam.

Arnoldus genuit Arnulfum. Arnulfus genuit Flodulfum, Walchisum et Anschisum.

Walchisus genuit Wandregisilum confessorem Domini.

Anschisus dux genuit Pipinum seniorem.

Pipinus senior et dux genuit Karolum seniorem.

Karolus senior et dux genuit Pipinum  , Karlomannum, Griphonem et Bernardum ex regina;  Remigium et Geronimum ex concubina.

Pipinus rex genuit Karolum et Karlomannum et Gislam ex Bertrada regina.

Karolus imperator genuit Karolum Hludouicum et Pipinum, Rotrudim et Bertam ex Hildegardi regina, Dogronem et Hugonem et Rothaidim ex concubina.

Hludouicus imperator genuit Hlotharium Pipinum et Hludouicum, Rotrudim et Hildegardim ex Yrmingardi regina, Karolum et Gislam ex Iudith imperatrice.

Hlotharius imperator genuit Hludouicum, Hlotharium [2 1Kb] et Karolum ex Hirmingardi regina.

Hludouicus rex genuit Karlomannum, Hludouicum et Karolum ex Emma regina.

 Karlomannus rex genuit Arnulfum regem.

Arnulfus rex genuit Hlodouicum ex Oda regina, Sendeboldum uero ex concubina.

Karolus imperator genuit ex Hyrmentrudi regina quattuor filios et totidem filias, id est Hludouicum, Karolum, Karlomannum et Hlotharium Iudith [3 1Kb] quoque et Hildegardim, Hirmintrudim et Gislam.

Hlodouicus rex genuit Hludouicum et Karlomannum et Hildegardim ex Ansgardi uocata regina, Karolum quoque postumum et Irmintrudim ex Adelheidi regina.

 Karolus rex genuit ex Frederuna regina Hyrmintrudim, Frederunam, Adelheidim, Gislam, Rotrudim et Hildegardim; ex concubina uero Arnulfum, Drogonem, Roriconem, et Alpaidim. Denique uero defuncta Frederuna regina, sibi sociauit alteram in coniugium reginam nomine Otgiuam, ex qua genuit filium eliganti forma Hludouicum nomine. Et postea ex regina Gerberga Hlotharium Karolum [4 1Kb] Ludouicum et Mathildim.



HIC INCIPIT SANCTA PROSAPIA DOMNI ARNULFI COMITIS GLORIOSISSIMI FILIIQUE EIUS BALDUINI QUOS DOMINUS IN HOC SECULO DIGNETUR PROTEGERE.

Quam Iudith prudentissimam ac spetiosam sociauit sibi Balduinus comes fortissimus in matrimonii coniugium .

 Ex qua genuit filium, inponens ei nomen sibi equiuocum, uidelicet Balduinum.

Qui Balduinus accepta uxore de nobilissima progenie regum ultramarinorum, sumpsit ex ea duos bone indolis filios, quorum unum uocauit Arnulfum, fratrem uero eius Adelulfum.

Qui ultimus permittente Deo ab huius seculi sarcina ereptus, in monasterio sancti Bertini Christi confessoris noscitur esse sepultus 

Si autem prolixioris temporis in hoc uiueret spatio, gaudium permaximum suis foret et fortitudo.

Domnus uero Arnulfus comes uenerabilissimus atque domino Iesu Christo amantissimus, prudentia eximius, consilio pollens, omni bonitate fulgens, ecclesiarum Dei perfectissimus reparator, uiduarum  orfanorum ac pupillorum piissimus consolator, omnibus in necessitate auxilium ab eo petentibus clementissimus dispensator [5 1Kb] .

Quid amplius? si centum ora linguasque quis haberet, eius beneficiorum dona nequaquam enarrare ualeret

uerum quia de millenis eius bonitatibus nullo modo sufficienter loqui ualemus, pauca de plurimis dicemus.

Est namque monasterium in Conpendio palatio, in honore sancte Dei genitricis Marie dicatum,  quod multis donariis ab eo est honoratum, uidelicet in auro et argento et palliis.

Clericis uero inibi Domino seruientibus nummorum copiam sepe distribuit largissimam.

Lectum nempe sanctorum Christi testium Cornelii ac Cypriani purissimo argento ab eo pondere decem librarum nouimus esse decoratum.

Signum nobilissimum quod alio nomine campana dicitur, eidem sancto loco contulit. Non mirandum.

Quia uero iamdictus locus ab attauo suo imperatore Karolo, qui Caluus dicebatur, mirifico opere omnino est fundatus.

Ipse namque iam predictus comes uenerabilis Arnulfus accepit coniugem nomine Adelam ,  domni Heriberti comitis filiam [6 1Kb] atque duorum Francorum regum, Odonis scilicet [7 1Kb] atque Rotberti, neptem  .

Ex qua, Deo protegente, genuit filium eligantis forme nomine Balduinum, uultu decorum, Deo dilectum suisque fidelibus per omnia carum, comitem nobilissimum, exemplo patris ecclesiarum Dei amatorem, humilem, mansuetum, pium, modestum, benignum, sobrium, insuper etiam omni bonitate repletum.

Qui ad legitimam perueniens etatem, Deo concedente ac patris uoluntate accepit coniugem nobilitati sue condignam nomine Mathildim , filiam nobilissimi principis uocabulo Herimanni.

Ex quibus, gratia superna largiente, uideat precipuus  genitor eius ac genitrix filios filiorum, si  Deo libitum fuerit, usque in tertiam et quartam generationem, concessa sibi corporis sanitate ac omni incolumitate uniuersorumque criminum absolutione, nunc hic et in seculorum tempore. Amen.

Utinam hoc fiat omnipotente Deo Patre de celis miserante. Amen. Utinam hoc fiat Domino Iesu Christo filio eius Domino nostro concedente. Amen. Utinam hoc fiat superna gratia Spiritus sancti paracliti a Patre et Filio procedentis largiente. Amen. Amen. Amen.

Presbiter hoc obtat Witgerus nomine dictus [8 1Kb] ,

Ut comiti dicto sit salus tempore longo.

Amen. Amen. Amen. Amen. Amen. Amen. Amen. Amen.

Quicumque hanc perlegerint uenerabilem genealogiam  domni ARNULFI nominatissimi huius seculi principis filiique eius BALDUINI nobilissimi, orent pro eis solotenus et dicant clamentque puro corde: ORATIO PRO DOMNO ARNULFO ATQUE EIUS FILIO BALDUINO. Deus omnipotens fortis dominator pius et clemens, rex regum et dominus dominantium, saluet domnum ARNULFUM comitem gloriosissimum, eiusque filium Deo dilectum nomine BALDUINUM. Regat, tueatur, protegat atque defendat, custodiat et subleuet, exaltet et confortet, muniat ac corroboret omnibus diebus uite eorum in hoc presenti seculo. Post longeuam istius seculi uitam, omnium sanctorum interuenientibus meritis, peruenire mereantur ad gloriam paradisi, ipso donante a quo sunt conditi. Amen. Amen. Amen. Amen. Amen.  Amen. Amen.



II. DE ARNULFO COMITE.


uir admodum reuerendus Franciscus uandeputte abbas in Annales de la société d'émulation de la Flandre occidentale, I, 3, 228 et II, 3, 69, primus edidit sequentem notulam, tergo diplomatis seculo decimo confecti inscriptam alia manu seculi ut ipsi uidetur XI, per monachum ut ex fine apparet Blandiniensem. Eamdem nos, ipso benignissime concedente, iterum huc sistimus.

 Arnulfus marchio magnus, qui dicebatur Contractus, ex Adela filia Hereberti comitis uirmandorum filium genuit nomine Balduinum . Qui Balduinus ex Mathilde filium genuit Arnolfum minorem, et immatura morte preuentus morbo uariolorum periit. Sed Arnulfus maior filium eiusdem Balduini, minorem scilicet Arnulfum, consanguineo suo Balduino  cognomento Baldzoni nutriendum et custodiendum tradidit, eundemque Baldzonem regimini totius monarchie, quousque minor Arnulfus cresceret, prefecit. Hic etenim Baldzo filius fuit Adalulfi, qui erat uterinus frater Arnulfi magni eundemque Baldzonem ex concubina genuit, et per infortunium a subulco proprio in quadam silua occisus  interiit . Tunc Arnulfus occisi fratris filium sibi in loci filii adoptauit, eumque postea custodem nutriciumque nepotis sui iunioris Arnulfi  constituit. Hic est ille Balduinus cognomento Baldzo, qui ex propria hereditate uillam Traslingehem cum appendiciis suis sancto Petro tradidit.




III. GENEALOGIA COMITUM FLANDRIAE BERTINIANA.


Sub Roberto II, qui anno 1111 obiit, condita fuit apud S. Bertinum ut uidetur  genealogia, que a pluribus continuata, et iam anno 1120 a Lamberto S. Audomari canonico excepta, sequentium omnium exstitit fundamentum. Hec prima fuit, que Lidricum Ingelramnum Audacrum primos fecit comites Flandrenses  , cum precedentes a Balduino demum lineam ducerent. Codice primario quo Lambertus usus fuit deperdito, hi nobis presto fuerunt:

1. uedastinus iam deperditus, sed a Martenio descriptus, qui eum seculi XI dicit. Hunc quoque adhibuit Lambertus.

2. Bertinianus, iam Boloniensis n. 142, fol. seculi XIII exeuntis.

3. Marchianensis, iam Duacensis n. 698, eamdem continet ultimo folio inscriptam manu s. XII, que eam continuo calamo ad a. 1127 deduxit; tres alie, quinque uicibus sibi succedentes, eam continuarunt.

4. Formosellensis, iam Bruxellensis n. 8673, annales continet iam tomo quinto a nobis editos, quorum margini alia manus seculi XII hanc genealogiam apposuit, in uerbis multum mutatam.

5. Leidensis bibl. publ. inter Latinos n. 20, mbr. fol. seculi XII. Ibi in pagina uacua manus alia seculi XIII in. eamdem descripsit, et in uerbis et uero in fine multa mutans, eamque continuo calamo continuans.

5*. Hoc ipsum exemplar Leidense pauculis quibusdam additis atque ademptis, iterum descriptum fuit et eodem calamo ad a. 1279, deductum in codice Diuionensi n. 322, de quo cf. Pertz Archiu. uil, 353; quem eumdem codicem credo atque Cisterciensem, quo usus est Brial.

Ediderunt eam Brial XIII 417 ex 1. 5*. De Smet Corpus chron. Fland. I, 9 ex 2.



[INCIPIT GENEALOGIA.]


 Lidricus [9 1Kb] Harlebeccensis comes genuit Ingelrannum [10 1Kb] . Ingelrannus genuit [11 1Kb] Audacrum. Audacer genuit [11 1Kb] Balduinum Ferreum, qui duxit filiam Karoli Calui nomine Iudith [12 1Kb]  . Balduinus [13 1Kb] Ferreus genuit Balduinum Caluum, qui duxit filiam Edgeri [14 1Kb]  regis Anglorum, nomine Elftrudem [15 1Kb] . Balduinus Caluus genuit Arnulfum Magnum restauratorem Blandiniensis [16 1Kb] cenobii, qui duxit filiam Heriberti uirmandorum comitis Adelam [17 1Kb]  Arnulfus  Magnus genuit Balduinum, qui iuuenis morbo uariole obiit et apud Sanctum Bertinum sepelitur [18 1Kb] . Hic duxerat  filiam Herimanni ducis Saxonum Mathildem, ex qua genuit Arnulfum. Mathildis uidua relicta nupsit Godefrido duci de Enham [19 1Kb] , ex quo suscepit [20 1Kb] tres filios  , Gozelonem ducem, Godefridum, Hezelonem [21 1Kb] . Arnulfus, filius eius ex priori marito Balduino [22 1Kb] , duxit filiam Berengeri [23 1Kb] regis Langobardorum, Ruzelam [24 1Kb] que et Susanna  [25 1Kb] , ex qua suscepit Balduinum Barbatum. Balduinus Barbatus duxit filiam  Gisleberti comitis [26 1Kb] Odgiuam, ex qua suscepit Balduinum Insulanum, qui duxit filiam Rodberti regis Francorum Adelam  . Balduinus Insulanus genuit
[1Kb]


2. 3. 4.

Balduinum Hasnoniensem, et Rodbertum cognomento postea Iherosolimitanum, et Matildem uxorem Guillelmi regis Anglorum [27 1Kb] . Balduinus ex Richelde  uidua Herimanni comitis Montensis duos suscepit filios, Arnulfum et Balduinum. Quorum altero occiso, altero per uim expulso,  altero per uim expulso, Rodbertus [28 1Kb] , qui ex uidua Florentii Frisionis comitis Gertrude Rodbertum equiuocum et fratrem eius Philippum susceperat, rerum potitur et regni heres efficitur [29 1Kb] . Rodbertus Rodberti filius Clementiam [30 1Kb] , filiam Guillelmi nobilissimi comitis Burgundionum cognomento Testahardith duxit, de qua genuit Balduinum et Guillelmum [31 1Kb]  .



1.


Balduinum, qui duxit uiduam Hermanni comitis Montensis Richildem, ex qua genuit Balduinum et Arnulfum. Horum patruus Robertus duxit filiam Bernardi Saxonum comitis  Gertrudem, uiduam Florentii comitis Fresonum, et cum ea eius tenuit regnum. Hic accepta  a patre suo pecunia maxima sacramento Flandriam abdicauit  , quam iure hereditario fratri suo Balduino eiusque successoribus concessit. In uita enim fratris Robertus siluit; sed post eius obitum traditorum auxilio Arnulfum nepotem suum comitem Flandrie apud Casel interfecit, regnumque eius dolo obtinuit. De prefata enim uidua Gertrude Philippum et Robertum comitem genuit. Robertus uero duxit Clementiam filiam Willelmi ducis  Burgundie, ex qua genuit  Willelmum et Balduinum comitem. Balduinus autem duxit filiam Alani Fregani comitis Britannie [32 1Kb] .



CONTINUATIO MARCHIANENSIS.

Guillelmus ante patrem suum moritur. Balduino quoque sine herede defuncto, Karolus filius Cnutii regis Datie ex filia prioris Roberti comitatum suscepit. Quo innocenter occiso, Guillelmus filius Rotberti comitis Normannie  comitatum obtinuit  Quo in transmarinis partibus defuncto , Balduinus comes Hainensis  comitatum suscepit. Cui filius eius equiuocus non multo post in utroque successit comitatu. , Iste Balduinus genuit ex coniuge sua duas filias, Iohannam et Margaretam, et postea abiit in terram Constantinopolitanam, et ibi rex et imperator coronatur . Qui postea in prelio captus, quo fine obierit, nescitur. Filia uero eius Iohanna obtinuit comitatum utrumque, et Hainensem et Flandrensem. Que duxit maritum fratrem regis de Portigal, nomine Fernandum . Contra quem rex Francorum Philippus bella mouit et exercitum duxit in Flandriam, eumque ad pontem de Bouinnes in bello cepit; ubi ipse comes pene a suis omnibus derelictus, uiriliter dimicando diu restitit,  et tandem uulneratus, captus est  et apud Parisius cum aliis multis baronibus suis etiam captis ductus, ubi per 13 annos ab ipso rege detentus est. Postea  Iohanna mortua , cum non haberet heredes, soror eius Margareta obtinuit comitatum utrumque. Que Margareta cum de duobus haberet liberos, ordinatum fuit ipsa uiuente, ut post eius decessum Iohannes de Auennis, filius eius quem de primo uiro susceperat, Hainonensem comitatum haberet, Flandrensi comitatu alterius uiri heredibus remanente. Qua mortua , successerunt ei Iohannes filius Iohannis filii eius in comitatu Haynoiensi, et Guydo filius eius in comitatu  Flandrensi.



CONTINUATIO LEIDENSIS ET DIuIONENSIS.

[Gen. Bert.] Lidricus [33 1Kb] genuit Ingelrannum. Ingelrannus Odracum. Odracus Balduinum Ferreum. qui duxit uxorem Iudith, filiam Karoli Calui regis Francorum, illa illum sequente. Balduinus Ferreus genuit Balduinum Caluum, qui duxit Heldradam filiam Otgeri regis Anglorum. Balduinus Caluus genuit Arnulfum Magnum, restauratorem Blandiniensis cenobii, qui duxit Adelam filiam Heriberti comitis uiromandorum [34 1Kb] . Arnulfus Magnus genuit Balduinum, qui morbo uariole ante obitum patris obiit et apud Sanctum Bertinum sepultus est. Hic duxit Matildem filiam Herimanni ducis Saxonie, ex qua genuit Arnulfum Barbatum. Matildis relicta  uidua nupsit Godefrido duci de Enham. Arnulfus Barbatus [35 1Kb] duxit Susannam filiam Beringeri regis Langobardorum, et [36 1Kb] genuit Balduinum Barbatum; qui duxit Ogiuam filiam Gisalberti comitis, et postea filiam secundi Ricardi ducis Normannorum [37 1Kb]  . Balduinus Barbatus genuit Balduinum Insulanum, qui duxit Adelam filiam Roberti regis Francorum. Balduinus Insulanus genuit Balduinum Hasnoniensem et Robertum Barbatum. Balduinus Hasnoniensis genuit Arnulfum et Balduinum ex Richelde. Post mortem Balduini Hasnoniensis comes fuit Arnulfus filius eius, quem occidit Robertus patruus eius facto bello apud Cassellum , licet Philippus rex Francorum partibus Arnulfi concesserit [38 1Kb] ; et expulit Balduinum fratrem eius cum matre,  et duxit Gertrudem uiduam, que fuerat uxor Florentii comitis de Holanth [39 1Kb] , de qua genuit Robertum et Philippum. Post aliquot annos iuit in Ierusalem; unde post duos annos reuersus et paucis annis quietam uitam ducens, obiit, apud Cassellum ecclesia beati Petri, quam ipse edificauerat, sepultus est . Robertus autem filius eius duxit [40 1Kb] Clementiam, filiam Willelmi comitis Burgundie, de qua genuit Balduinum et Willelmum. Roberto autem in Francia [41 1Kb] defuncto et Attrebati sepulto , Balduinus filius eius suscepit comitatum Frandrie, Willelmo fratre suo iam defuncto. Balduino sine filiis mortuo et apud Sanctum Bertinum sepulto , successit Karolus filius amite eius et Kanuti regis Danorum. Quo [42 1Kb] interfecto  1127mo anno Domini sine filiis, Guillelmus successit per biennium, cuius pater fuit Robertus, auus eius Guillelmus comes Normannorum et rex Anglorum [43 1Kb] , qui duxit Matildem, germanam Roberti Frisionis auique Balduini. Et hoc quoque interempto sine liberis [44 1Kb] , Theodericus filius ducis [45 1Kb] Alsatie ex tertia amita Balduini comitatum suscepit. Hic duxit Sibillam filiam Fulconis comitis Andegauerum, ex qua genuit Philippum, Matheum, Petrum et  tres  filias , quarum primogenita nupsit Amico comiti Intermontano [46 1Kb]  :


Cod. Diuion. et Cisterc. addunt:

Tres itaque filias et unam germanam  habuit Robertus comes cognomento Frisio; quarum prima  nupsit Kanuto regi Danorum, quam postea habuit Rogerus dux Apulie; secunda  Philippo regi Francorum, de qua genuit Ludouicum regem; tercia  Theoderico comiti Alsatie, de qua genitus est comes Flandrie Theodericus, qui duxit Sibillam filiam Fulconis comitis Andegauensis, qui postea rex Ierusalem claruit; et genuit ex ea quattuor filios, Balduinum, Philippum, Matheum et Petrum. Balduino autem in pueritia mortuo, accepit comitatum Flandrie Philippus, comitatum Bolonie  Matheus, preposituram Brugensem et Audomarensem Petrus. Philippo sine liberis mortuo , successit nepos eius ex sorore Balduinus comes de Hannonia, qui postea fuit imperator Constantinopolitanus. Iste moriens reliquit duas filias, Iohannam et Margaretam; quarum prima succedens in comitatu pro patre suo, nupsit Ferrando nepoti regis Portusgallorum ex filia; qui conspiratione facta cum Othone imperatore et Iohanne rege Anglie et Reginaldo comite Bolonie, pugnauit contra dominum suum Philippum regem Francorum ; in quo bello ipse Ferrandus uictus et captus est cum comite Bolonie Regilnaldo. Isto mortuo, nupsit iterum predicta Iohanna Thome fratri comitis Sabaudie. Ista defuncta sine liberis , accepit  comitatum soror eius Margareta; de qua, cum esset iuuenis et in custodia Buchardi Auennensis fratris Galteri comitis Blesensis, ipse Buchardus genuerat duos filios, Iohannem et Balduinum. Que postea nupsit nobili uiro Guillelmo domino de Dampetra , qui genuit ex ea tres liberos, Guillelmum, Guidonem et Iohannem. Quorum primo mortuo sine liberis in torneamento apud Trasegnies, adhuc uiuente matre, accepit comitatum pro eo Guido frater eius .



Iu. GENEALOGIA REGUM FRANCORUM COMITUMQUE FLANDRIAE.


Sub hoc titulo Lambertus S. Audomari canonicus in libri Floridi folio 105 exhibet carmen, quod hic primum prodit ex autographo Gandensi anni 1. 20. Compositum igitur fuit a. 1120; utrum ab ipso Lamberto  an ab alio, incertum; illud tamen ueri similius. Metrum trochaicum, nec tamen sibi constans; singuli uersus nunc septem nunc sex theses habent, arses autem ubiuis octo



Francorum Flandrensiumque principum nobilium
Post urbis euersionem egressus de Frigia,
Priamo quoque perempto, filius Marcomeruse
A Marcomere processit Faramundus nomine,
Genitus a Faramundo rex inuictus Clodio
Merouechus rex Francorum de istius genere
Childericus itaque Clodoueum inclitum,
Rex autem Lotharius Chilpericum maximum,
Magnus rex Lotharius Dagobertum edidit,
Post Theodericus rex Clodouei filius
Childebertus etenim Dagobertum genuit,
Arnoldus post de Blithilda filia Lotharii
Arnoldus regem Arnulfum post Metensem presulem
Karolus quippe Martellus a Pipino nobili
Processit a Karlo magno Ludoicus nobilis
Ludoicus cesar Pius Caluum regem Karolum
Procedens a Karolo Caluo Iudith filia,
Iudith Caluum Balduinum Balduino peperit.
Balduinus de Mathilda Arnulfum post edidit,
Balduinus Balduinum sepultum in Insula;
De Rotberto, qui regali prole fuit genitus,
Rotbertus Hierusalem expugnator hostium
Hic bellis frequentibus hostes regni domuit;
Tunc successit Karolus nepos huius comitis,
Iamque Chutone perempto Athela cum puero
Qui sic ortus de regali Karolus progenie
 Priamus dux Troianus extitit exordium.
uenit ipse et Antenor simul in Pannonia.
profectus est in extremis Germanorum finibus.
quem in regem gens Francorum eleuauit super se.
regnauit annis uiginti in castro Disbargio.
Childericum genuit deditum luxurie.
Clodoueus etenim edidit Lotharium.
Chilpericus quoque rex genuit Lotharium.
Dagobertus itaque Clodoueum genuit.
Childebertum protulit, qui fuit rex inclitus.
qui regnans quinquennio, sine prole obiit.
filius ducis Ansberti, sceptrum regni tenuit.
genuit, et hic Anchisem, Pipinumque Anchises.
genuit paruum Pipinum, patrem magni Karoli.
rex Francorum et augustus Romanorum utilis.
genuit, qui Romanorum tenuit imperium.
est secuta Balduinum Ferreum in Flandria.
De Caluo magnus Arnulfus Balduinum genuit.
et Arnulfus Balduinum structorem Blandinii.
Balduinus Insulanus Rotbertum de Athela.
processit alter Rotbertus, miles inuictissimus.
Balduinum genuit Clementie filium.
paruo regnans tempore sine prole obiit.
quem Chuto de Athela genuit rex nobilis.
rediit in Flandriam, Danos linquens perfidos.
heres regni factus est atque comes Flandrie.



u. LAMBERTI GENEALOGIA COMITUM FLANDRIAE.


Lambertus filius Onulfi anno 1077 defuncti, canonicus Sancti Audomari, anno 1120, librum de diuersorum auctorum floribus Deo sanctoque Audomaro pio patrono nostro contexuit, quem quoniam sic ratio postulat, Floridum intitulauit. Ibi inter cetera quam maxime inter se diuersa f. 104 legitur genealogia, a Lamberto, ut credimus, ipso ita concinnata, ut genealogiam Bertinianam ad uerbum transcribens, ex Hincmari Remensis annalibus atque aliunde ampliaret et ad sua usque tempora deduceret. Hoc Lamberti opusculum paulo post a. 1164 pro fundamento inseruiit ei quam statim post illud daturi sumus genealogie; paulo post a. 1128 continuatione auctum fuit breuissima, cuius auctor nescitur. Proponimus illud ex codice autographo olim Audomarensi, dein Sancti Bauonis, iam uniuersitatis Gandensis, de quo egerunt Pertz Archiu. uII, 540. Iules de St. Genois in Messager de Gand 1845, p. 473, nos in Serapeum 1845, p. 59. Ex hoc transcripti sunt Parisiensis Supplem. Lat. 10 bis sec. XIII, Parisiensis Suppl. Lat. 107, anni 1429. Duacensis 741, sec. Xu, Leidensis uossianus Lat. 31, sec. XIu, olim Alexandri Petauii, cum continuatione que in reliquis quos diximus codicibus non habetur. Guelferbytanus inter Gudianos 1, sec. XIII cum eadem continuatione. Hagensis n. 759, anno 1460, ex Guelferbytano fuit exceptus in oppido Ninouensi; cuius uersio Gallica exstat in codice Haagensi 759a, anno 1512, iubente Philippo de Cleues confecta. Bruxellensis 16531, olim Blandiniensis, sec. XuI, de quo egimus in Pertz Archiu. uIII, 531, et ipse ex Audomarensi fluxit; cuius apographum recentius est Parisiense inter Baluziana arm. II, paquet 1, n. 3. Ediderunt genealogiam Labbe concilia X, 578, e codice Carthusie Montis Dei, sed partiunculam tantum; integram Brial Recueil XIu, 520, ex apographo iam inter Duchesniana n. 93 seruato; Warnkonig Flandrische Rechtsgeschichte I, append. 15, et apud De Smet corpus chron. Flandrie I, 1 ex autographo; uandeputte in Annales de la société d'émulation de la Flandre 1845. III, 40, qui primus etiam continuationem edidit. Nos denique codices iamdictos adhibuimus omnes; capitum distinctionem, que in codicibus non habetur, de nostro instituimus.



GENEALOGIA COMITUM FLANDRIAE.

 1. [Gen. Bert.] Anno ab incarnatione Domini 792 Karolo Magno regnante in Francia, Lidricus  Harlebeccensis comes, uidens Flandriam uacuam et incultam ac nemorosam, occupauit eam  .  Hic genuit Ingelramnum comitem. Ingelramnus autem genuit Audacrum, Audacer uero genuit Balduinum Ferreum. Balduinus autem Ferreus genuit Balduinum Caluum ex Iudith uidua Adelbaldi regis Anglorum, filia uidelicet Karoli Calui regis Francorum [Hincm.]. Hic prius eam duxerat, et anno eodem quo eam accepit, obiit  . Quo defuncto, Iudith, possessionibus uenditis, quas in Anglorum regno obtinuerat, ad patrem rediit, et Siluanectis, Sentliz [47 1Kb] sub tuitione paterna seruabatur. Balduino Ferreo uero lenocinante et Luduico fratre eius  consentiente, mutato habitu, ipsum furto secuta est anno Domini 860  . Quod ut rex comperit, episcopos et principes Francorum consulens, iuxta edictum beati Gregorii depromi sententiam  ab episcopis peciit. At illi iuxta illut: »Si quis uiduam in uxorem furatus fuerit, anatema sit ,« Balduinum et Iudith excommunicauerunt. Quo audito Balduinus Romam profectus est ad Nicolaum papam, huius rei petens indulgentiam. Nicolaus autem misericordia motus, misit  legatos suos, Radoaldum scilicet Portuensem episcopum et Iohannem Ficodensem episcopum, Suessionis ad Karolum; quos aliquandiu secum retinuit, et concessa Balduino indulgentia, pro cuius obtentu uenerant, cum epistolis ad apostolicam sedem redire muneratos absoluit. Postea rex Karolus ad Autisiodorum ciuitatem usque perueniens, ibidem filiam suam Iudith, sicut domnus papa eum petierat, Francorum consilio Balduino quem secuta  fuerat, legaliter coniugio sociari permisit anno Domini 862  .

2. [Gen. Bert.] Balduinus autem Caluus, ducta filia Edgeri  regis Anglorum, nomine Elferudem, genuit Arnulfum magnum, restauratorem Blandiniensis cenobii. Arnulfus uero magnus genuit Balduinum iuuenem de Athela filia Herberti uirmandorum comitis. Balduinus autem iuuenis duxit Mathildem, filiam Hermanni ducis Saxonum, de qua genuit Arnulfum; post cuius ortum Balduinus iste morbo uariole obiit, et apud Sanctum Bertinum sepultus est. Mathildis uero uidua relicta nupsit Godefrido duci de Enham, ex qua suscepit tres filios, scilicet Gocelonem ducem et Godefridum et  Hecelonem. Arnulfus autem, filius Balduini iuuenis, duxit Susannam filiam regis Longobardorum, de qua genuit Balduinum Barbatum. Balduinus autem Barbatus Gandaui sepultus, accepit Otgiuam filiam  Gisleberti comitis de Lizelenbors, ex qua suscepit  Balduinum Insulanum. Balduinus uero Insulanus, ibi sepultus, duxit Athelam Mecenis  sepultam filiam Rodberti regis Francorum, de qua genuit Balduinum Montensem et Robertum et Mathildem reginam Anglorum, uxorem Willelmi nothi. Balduinus autem Montensis, Hasnone sepultus, duxit Richildam uiduam Hermanni comitis  de qua genuit Arnulfum qui in ecclesia sancti Audomari sepultus est, et Balduinum qui in expeditione Hierusalem obiit.

3. Horum patruus Rodbertus duxit filiam Bernardi ducis Saxonum, Gertrudem Furnis sepultam scilicet, uiduam Florentii Fresonum comitis, et cum ea eius regnum obtinuit. Hic, accepta a patre suo pecunia maxima, sacramento Flandriam abdicauit,  quam iure hereditario fratri suo Balduino Montensi eiusque successoribus concessit. In uita enim fratris Rodbertus siluit, sed post eius obitum traditorum auxilio Arnulfum nepotem suum comitem Flandrie apud Casel interfecit, et Balduinum fratrem Arnulfi a regno expulit illutque obtinuit. Cum autem in regno esset sublimatus, morientes clericos exhereditabat, mittens exactores, qui post eorum obitum heredes et familias ab eorum domibus pellebant. Quod importabile iugum et inauditum seruitutis genus  clerici non ualentes sustinere diutius, Urbanum papam adeuntes, eius prouoluti pedibus, lacrimabilem de tyranno fecerunt querimoniam. Cui pro ereptione clericorum  hanc misit epistolam anno Domini 1091:

4. URBANUS, episcopus seruus seruorum Dei, dilecto filio RODBERTO, totius Flandrie strennuo militi, salutem et apostolicam benedictionem. Memento, karissime fili, quantum omnipotenti Deo debeas, qui te contra uoluntatem parentum tuorum de paruo magnum, de paupere diuitem, de humili gloriosum principem fecit, et quod maximum est inter seculi principes rarum, dote litterarum, scientie atque religionis [48 1Kb] donauit. Eius igitur memor esto, qui te talem fecit, et omnibus modis elabora, ut tantis beneficiis non inueniaris ingratus. Honora igitur eum in ecclesiis suis, et alterius sub aliqua occasione eos, qualescumque sint, uexare minime presumas, nec eorum predia in tuos usus post eorum exitum  redigas, nec pecuniam seu quecumque de patrimonio suo eis dimittunt, uiolenter auferas; sed libera sit eis facultas et Deo seruiendi et res sui patrimonii cuicumque uoluerint impendendi. Quod si pretendis, hoc ex antiquo usu in terra tua processisse, scire  debes, creatorem tuum dixisse: »Ego sum ueritas ,« non autem usus uel consuetudo. Que igitur diximus, fili karissime, uolumus et per beati apostolorum principis claues precipimus ut obserues, et super libertate clericorum te Christum honorantem honorifices. Ipse uero attestatione sui ipsius honorificantem se honorificabit. uale.

5. Rodbertus autem comes in malitia sua perseuerans, apostolicis litteris obedire noluit, sed clericos minis terrendo, bona eorum per satellites et apparitores impios uiolenter diripuit. Tunc Flandrenses clerici tristes et anxii, interesse studentes concilio eo tempore a Rainaldo Remorum archiepiscopo Remis celebrato, epistolam a tyranno contemptam sacro representant concilio, referuntque  minas necnon iniurias, ab eo multo tempore passas [49 1Kb] .

6. Epistola cleri Flandrensis Reinaldo archiepiscopo missa pro comite Rotberto de clericorum ereptione ab eius seruitute : Domino suo Dei gratia RAINALDO Remensi archiepiscopo et uniuersis episcopis in concilio consedentibus, clerus Flandrensis que domino sunt placita peragere. Ecce iterum, pater sanctissime, compellimur confugere ad matrem nostram, sanctam uidelicet Remensem ecclesiam; quam simpliciter exoramus, ut secundum uiscera pietatis sue dignetur respicere lacrimas miseriarum nostrarum. Nunc quidem terrore absentes, pedibus tamen uestris prouoluti, ac sanguineis  lacrimis tam uos quam hoc sacrum concilium per epistolam nostram interpellamus pro comite Rotberto, qui nos tanquam leo conculcat et deuorat et tanquam draco serpentina astucia circumuenit. Sed qui ambulat super aspidem et basiliscum et qui conculcat leonem et draconem, uobis sua gratia cooperante, de his malis nos eripere preualebit. Siquidem, ut auditum fuerit quemlibet nostrorum infirmari, statim mittuntur apparitores et carnifices comitis Rotberti, qui occupant domum et omnia que esse uidebantur egroti, ita ut si forte uelit quicquam Deo uouere aut debita sua reddere aut quicquam beneficii famulantibus sibi impendere, omnino non liceat. Mittuntur etiam exploratores circumquaque inquisitum, utrum domus illa uel illa aliquo tempore fuerit  clerici. Quod si inuentum fuerit, illico iuri comitis tanquam sua recipientis designatur. Quod inportabile iugum, quod nouum et inauditum seruitutis genus sufficienter [50 1Kb] ferocitatem leonis, cuius immanitatem  atque rugitum nube fallacie contegere solet, dicens se optare omnes clericos bonos esse, transitoria contempnere, tendere ad eterna, addens malos sacerdotes non esse; ac si peccator homo non esset homo! Nam si homo peccator homo non esset, nequaquam dominus iehsu hominem redimisset. Intantum autem terror illius excreuit, ut pastorum nostrorum ora obstruxerit. Ipsi uero uideant, quid summo pastori respondeant, qui pro ouibus suis periculo se non opponunt. Non solum autem aduersum nos nimis inhumane agit, sed etiam contra iura celestia in uestras cathedras prosiliuit, dum clerum uestrum suis coartat legibus, et uestras quasi disponit ecclesias. Sicque fit, ut quamuis non habeat potestatem soluendi, habeat tamen potestatem ligandi,  capiendi et spoliandi. Unde necesse habemus, sanctissimi patres, ad uos confugere. uos quoque manus armate et linguas uestras insuperabili gladio Spiritus sancti, si dignum iudicaueritis; quia etsi nunc afflicti sumus atque despecti, sumus tamen de grege uestro et de corpore uestro; nec in posterum erubescatis, tales ad sedes uestras pertinere, quales nos cogit secularis potentia esse. Conuentus quidem est ab episcopo nostro. ab abbatibus nostris, ab ipsa [51 1Kb] metropolitani presentia, nuperrime a litteris domini pape Urbani, in quibus precepit ei per claues beati Petri, ne ulterius uexaret clericos, et pretenderet in excusationem sui, hoc esse more patrie sue. Conuicit eum idem domnus papa uerbis Domini dicentis: »Ego sum ueritas ,« non autem usus uel  consuetudo. Quibus omnibus contemptis, ad callida conuersus argumenta, cum reuera crudeliter uexet clericos, dicit tamen se clericos non uexare.

7. Uniuerso autem concilio condolente et acclamante, precepit Rainaldus beate memorie archiepiscopus Arnulfo Sancti Audomari preposito et Iohanni abbati Sancti Bertini et Giraldo abbati de Ham et Bernaldo Watanensium preposito, ut cum auctoritate sancti concilii ipsum comitem Rodbertum conuenirent---qui eo tempore priuatam ducebat uitam  , commorans in claustro sancti Bertini causa continentie et quadragesimalis supplicationis---, quatinus usque ad dominicam palmarum inuasa restitueret, aut gladio anathematis percussus sciret totam  terram suam diuino priuandam officio. Quod metuens satisfecit, professusque obedientiam conseruare, ueniam peciit et accepit; sicque cassauit  omnia que fecerat, ut nullus successorum illius hanc  iniquitatem resuscitare ausus fuerit. Quod factum est anno Domini 1092  , in quo obiit et sepultus est in Casel.

8. [Gen. Bert.] Iste Rodbertus Barbatus de predicta Gertrude duos filios genuit, Rodbertum militem obtimum, qui in expeditione Hierusalem insignis habebatur, et Philippum Bergis sepultum. Robertus uero insignis sepultus Atrebas duxit Clementiam, filiam Willelmi comitis Burgundie, ex qua genuit Balduinum et Willelmum apud Sanctum Bertinum sepultum.

9. Balduinus uII autem comes filius [52 1Kb] Clementie, in diebus suis potens super omnes Francorum principes, bellis frequentibus ita nobiliter Flandrensium exaltauit regnum, ut uicinis suis tyrannis undique  terrorem inferret, et Henricum regem Anglorum a Normannia expulisset, nisi infirmitas obstetisset. Nam circa festum natiuitatis sancte Marie, collecta exercituum multitudine, oppidum Rotubiportum  , in quo prefatus rex latitabat, obsidione uallare disposuit et eum comprehendere aut bello excipere et a regno quod iniuste inuaserat expellere. Qui cum exercitum per Atrebam duceret, ex occasione uulneris quod paulo ante in Normannia in fronte acceperat, in eadem ciuitate repentina infirmitate correptus, 17. Kal. Octobris egrotare cepit, et a femore usque ad pedes paralysi percussus, plenis nouem mensibus in languore permansit. Cumque a medicis curari non ualuit, domnum Karolum comitatus sui preordinauit successorem, quem Athela,  soror patris sui Rotberti, peperit de Chutone [53 1Kb] rege Danorum. Ordinato igitur omni regno Flandrensi, octauo regni sui anno 15. Kal. Iulii in uilla Roslarensi  obiit, et a Karolo ad Sanctum Bertinum delatus, in medio ecclesie sepultus est, anno dominice incarnationis 1119, indictione 12, regnante Ludowico in Francia.

10. Quo sine herede defuncto , Karolus ei successit. Karolus iste et Francorum rex filius Philippi Ludowicus de duabus sororibus orti sunt, de Bertrada Ludowicus, et de Athela Karolus a Cuthone [53 1Kb] genitus. Quo a Danis perfidis interfecto  , Athela uenerabilis regina cum filio Karolo reuersa est ad patrem suum Rotbertum in Flandriam. Deinde  transacto quinquennio, accepit Rotgerum filium Rotberti Wiscardi, ducem Apulie. Predictus autem Karolus longe post patris matrisque obitum a Balduino prefato preelectus, eo ut dixi defuncto, anno incarnationis dominice 1120. ecclesiam sancti Audomari ingressus, cum principibus regni sui primam curiam tenuit, et anno eodem castrum sancti  Pauli, in quo Hugo Campus auene perfidus predonesque multi latitabant, penitus destruxit , fossamque circumfluentem impleri iussit, et peruersorum municiones ceteras uiriliter deleuit et sibi regnum nobiliter subiugauit [54 1Kb] .



CONTINUATIO.

11. Anno incarnationis dominice 1127, uI Non. Martii, luna 16, epacta 6, concurrente 5, Karolus marchio totius Flandrie, heu quam misera, quam scelerata morte affectus uitam finiuit! Misera inquam et scelerata, quia nec in lecto egritudinis aliqua infirmitate innata corruptibile corpus aggrauante obiit, nec in campo ad bellum prescripto, dum bellica tuba perstreperet, dum sperata uictoria se ipsam utrimque promittens, belli ad enses prouocaret,  hostili percussus occubuit: sed in templo beati Donatiani, dum in oratione procumberet, dum sacerdos missam ex more celebraret, a propriis seruis et a domesticis suis, Burchardo scilicet et a complicibus ad tantum scelus illectis fraudulenter circumuentus, consilio et instinctu Bertulfi eiusdem ecclesie prepositi in tempore pacis in quadragesima interfectus est. Causa autem hec fuit, quia illos per misericordiam defendebat, quos isti per maliciam et potentiam opprimere uolebant. Unde principes conturbati, ciues conterriti, agricole contristati, ad ulciscendum tantum facinus, ad extirpandos prefatos homicidas, omnem generationem eorum conueniunt, domumque in qua erant obsidentes, ne quis eorum effugeret, quam plures apposuere  custodes, qui eos impugnando tamdiu inquietarent, donec secundum examinationem publice legis dampnandos coacti se redderent. Mulieres et infantes et hoc omne genus infirmioris nature deuouent eos maledicuntque sorti eorum, clerici quod suum erat facientes, gladio sancti Spiritus a limine sancte ecclesie et participatione sacramentorum indignos excludunt.

12. Interea huius rei miserabilem euentum fama ferente Ludouicus rex Francie audierat; et contristatus tam de morte tanti principis quam de destitutione regni, ad Attrebatum ueniens , primores totius patrie mandauit, ut eorum consilio et assensu rectorem regno uiduato prouideret. Hoc  enim facere sui iuris erat et sue potestatis, ut [55 1Kb] de perpetrato homicidio eorum etiam iudicio uindictam satis dignam sumeret. Confluentes igitur ad regem et qui mandati fuerant et qui non, modo publice modo priuatim inquirunt, quis sit, quem hereditas Flandrie contingat. Aderat ibi Willelmus filius Roberti comitis Northmannie, qui aliquo hereditatis  iure post Karolum succedere in regnum poterat. Hic quia [56 1Kb] insignis erat uirtute animi et corporis, et nobilitate parentum preclarus, et, ut dicam uerius, optimus miles in milibus, a media plebe indiscrete subrogatur, a principibus familiarius eligitur, a rege, quia heres, quia electus, princeps et regni rector potenter statuitur. Sed ne aliquid contradictionis et molestie, quia nouus comes nominabatur et erat, a ciuibus pateretur, a rege et a primoribus regni de urbe ad urbem dicitur, ut securitate utrobique promissa et fidei pignore confirmata, fideles haberet subditos, et cum iusticia et misericordia regeret possessos.

13. Dum hec ita disponerentur, prefati homicide, prepositus et nepos suus Burchardus, dato precio  a domo in qua obsessi erant educti, sententia [57 1Kb] dampnationis uterque deprehensus, uterque contumelia affectus, uterque morti [58 1Kb] adiudicatus est. Prepositus uero cum Guidone de Stenuorth [59 1Kb] eiusdem criminis [60 1Kb] reo, quasi tractans cum eo de comitis morte, in patibulo Ipris suspensus est; Burchardus apud Insulam fractis cruribus punitus. Robertus etiam, nepos eiusdem propositi, pro eodem scelere capitalem subiuit sententiam. Complices uero illorum a superiori parte domus, in qua obsessi erant, in precipitium missi, conterminati sunt.

14. Cum nundum predictus comes Willelmus per dimidium regnasset annum, ecce duo primores regni, Iwainus scilicet et Daniel nepos eius, et quam  plures ciues, Gaudenses scilicet et Brugenses et Insulani et subditi eorum, conspiratione facta insurgentes in eum , a regno expellere conabantur;  pretendentes diuersas causas criminales, nescio siue ueras siue falsas, ex quibus inferre uolebant, quod et dignus esset denotari nec amplius posset eis legitime principari. Proh facinus! fides data negligitur, sententia electionis mutatur, et alius comes Theodericus de Helsaten, filius filie comitis Roberti Fresonis, superinducitur . Diuisum est autem regnum non in fratres sorte hereditaria, sed in hostes lege contradictoria. Unus tendit in alterum, Theodericus in Willelmum; ille se et suos defendens fortiter, repellit in se tendentos. Tandem ad locum qui Hacspola  nuncupatur, conueniunt , quisque suo stipatus exercitu; illicque cateruis ex ordine ad pugnam dispositis congrediuntur. Set Willelmus, cuius causa  iustior erat, ut aiunt, et cuius exercitus idcirco ualidior et promtior ad bellum, preualuit; ibique triumphum assecutus, multos ad uindictam et in testimonium belli occidit, multos in signum uictorie captiuatos se uictorem precedere cegit. Set istud fortune prescripte ad miseriam parum profuit, quia non multo post fatis suis eum trahentibus ad debellandum urbem cuiusdam aduersarii sui Iwaini, que dicitur Alost, a Godefrido duce Louaniensi coadiutore suo tunc temporis obsessam, cum magno exercitu uenit ; ibique nichil proficiens, nescio quo infortunio lethale uulnus ab hoste recepit. Mortuus est autem comes ille magnis nominis et magne fame uI Kalendas Augusti , secundo anno regni sui, et in templo sancti Bertini  iuxta comitem Balduinum cognatum suum sepultus. Et Theodericus regnauit.



uI. FLANDRIA GENEROSA.


Eodem modo quo genealogiam Bertinianam Lambertus, Lambertinam non multo post a. 1164 ampliauit monachus ut ex capite antepenultimo apparet Bertinianus. Lamberti siquidem opus ad uerbum fere excipiens, multa inseruit ex Folcuini chartulario Bertiniano, e Simone eiusdem continuatore  , e Sigeberti codice Aquicinensi, et carmine de pugna Casletensi iam deperdito ex aliisque fontibus non iam notis petita, filumque deduxit ad a. 1164, quo tempore ipsum uixisse, ultimi capitis uerba ut ipsi uidimus satis produnt. Opusculum natiua quadam uiuiditate nec sine ira et studio conscriptum, sicuti Lamberto innititur, ita et ipsum plurimis Flandrie chronicis fuit fundamentum; Lambertus Ardensis quoque et Ioannes de Thielrode non pauca inde hauserunt, Ioannes Iperius et Adrianus de But exceperunt integrum. Neque continuationes defuere: Bruxellensis paulo post a. 1206 scripta. ubi et a quonam, incertum, in codice 4 Gislensis usque ad annum 1206 breuissima, apud S. Gislenum in Hannonia composita, in codice 5 Claromariscensis a monacho Cisterciensi B. Marie de Claromaresch, iam Clairmarais prope S. Audomarum,  intra a. 1214 et 1226  condita, permagnos continet centones ex continuatione Aquincinctina Sigeberti et ex Balduini imperatoris epistola  consutos; que autem de suo dedit auctor, haud inuita Minerua sunt conscripta, optimisque de pugna maxime Bouiniensi fontibus adnumeranda. Hanc continuationem Bernardus de Ipris monachus Claromarisci iterum continuauit ab a. 1214 ad ipsum quo scripsit annum 1329. Tertius denique eiusdem cenobii monachus, cuius nomen nescimus, ab hoc ipso anno calamum sumens uario tempore, narrationem deduxit usque ad a. 1347. Hanc alii etiam continuarunt in codicibus Antwerpiensi et Louaniensi. Dunensis denique usque ad a. 1405 breuissima, hoc ipso anno in monasterio de Dunis prope Brugas scripta fuit. Codices hi exstant:

1. Bertinianus, iam ciuitatis Audomarensis n. 746, de quo egi in Pertz Archiu. uIII, 417, inter alia multa continet quaternionem octo foliorum; tria priora excisa; in quarti pagina priore legitur finis operis cuiusdam theologici, in secunda et in sequentibus quatuor foliis genealogia nostra exarata est binis columnis, manu seculi XII ex. que ipsius est auctoris. Linee plumbo ducte; titulus comitumque in margine nomina minio scripta; atramentum in medio fere opere mutatum; finem postea auctor ipse erasit atque ampliorem rasure marginique superscripsit; idemque bis in margine aliquoties inter lineas quedam aspersit. Tribus igitur uicibus calamum sumpsit auctor ad hoc opusculum conficiendum. Nemo ante nos usus fuit hoc codice; quem cum auctoris autographum esse animum aduertissem, ipse integrum descripsi.

2. uedastinus, iam ciuitatis Atrebatensis n. 184, membr. fol. sec. XIII, Caronis olim bibliothecarii Atrebatensis improbo cultro in usus bibliopegarum mutilatus, continet Andream Marchianensem, Turpinum, Apollonii uitam, Ioannis presbyteri epistolam, Genealogiam nostram, Boloniensium comitum historiam. Ipse euolui.

2 a. Ambianensis n. 356 seculo XuII e uedastino fuit exceptus

3. Camberonensis, dein Lammensii, iam Leopoldi de Alstein Gandensis, qui gratiosissime eum inspiciendum nobis commisit, mbr. fol. sec. XIII continet Rufinum, Genealogiam, epistolas Balduini Heinrici Blance.

4. Bruxellensis n. 9823-9834 mbr. sec. XIII in olim Pamelii, tum societatis Iesu Brugensis, continet Roberti passagium, Fulcheri historiam, Descriptionem locorum sanctorum, Miraculum tempore Heriberti factum, Catalogos regum, De sanctuario Lateranensi, De septem miraculis mundi, Genealogiam regum Francorum, Historiam de Mahumeth, Genealogiam nostram ex Bertiniano minus accurate exceptam, cui manus alia s. XIu ex. continuationem adiecit iam in De Smet corp. chron. Flandrie I, 127, 130 editam, quam nos ex ipso codice iterum exscripsimus.

5. Gislensis, cum breui continuatione; quem iam deperditum nouimus tantum ex editione Galopini

6. Claromariscensis, iam Audomarensis n. 769, membr. quart. s. XIII, post uitas Petri Tarentasiensis et Marie de Oegnies habet Genealogiam nostram, quam eadem manus eadem linea pergens continuauit usque ad septem et amplius. Ibi hec manus scribere desiit in imo folio quaternionis quinto; sextum cum septimo excisum, octauum omnino est uacuum. In loco sexti et septimi sequenti seculo insertus fuit quaternio duodecim foliorum forme minoris, cui una manus s. XIu inscripsit continuationem a Martenio ex hoc ipso codice editam, que desinit in altissimo non resurget in ultima quaternionis pagina media. Reliquam paginam uacuam reliquit, imoque margini inscripsit: Hoc perscripsit frater Bernardus de Ypris monachus Clarimarisci die b. Nicholai episcopi anno XXIX, etc. Tertius denique, et ipse s. XIu, in spatium pagine extremum, quod Bernardus uacuum reliquerat, iterum continuationem inseruit que tamen sex annis incipientem, eamque per quatuor folia adiecta deduxit usque ad uocem euasisse, in qua et folium et opus clauditur. At ex hisce quatuor foliis primum atque secundum iam Martenii tempore intercidit.

6 a. Guelferbytanus inter Weissemburgenses n. 41. chart. fol. s. Xu e Claromariscensi descriptus est, priusquam ibi duo illa folia interciderunt; unde lacunam istius ex hoc suppleuit Lessing Beitrage zur Geschichte und Litt. n. 9.

6 b. Antwerpiensis societas Iesu alterum possidebat Claromariscensis apographum, ex quo transcriptum est quod Hage comitum seruatur inter codices G. I. Gérard n. 265. Pertingit illud, ut in Pertz Archiu. IX, 511 indicauimus, ab a. 792 usque ad a. 1329, sed ultima sex folia non exstant in Claromariscensi.

6 c. Louaniensis societas Iesu codicem habebat ad Ludouicum Malanum seu ad a. 1380 productum teste Henschenio in Actis SS. Martii I, 154.

6 d. Bruxellensis n. 9836 qui iam a. 1305 finitur, eiusdem generis esse uidetur.

6 e. Bruxellensis n. 18417, olim Lammensianus, membr. quart. una manu s. XIu exaratus, nil continet nisi Bernardi continuationem Fernandus itaque comes tenebatur captus---non resurget, cui eadem manus subdit annales Flandrie: Anno Domini 1334 Ioannes papa---postquam ad expeditionem exierunt, anno 1358 desinentes, ineditos.

7. Dunensis, iam ciuitatis Brugensis n. 120 chart. oct. s. Xu, post necrologium, Regulam S. Benedicti et breue chronicon, genealogiam nostram habet satis licenter excerptam et ad a. 1405 deductam, ubi desinit: semper ampliarum dignetur. Amen. Floreat et uireat sine spina nobilis iste princeps et ualeat Flandrensis, supplico, Christe.

7*. Aldemburgensis, iam seminarii Brugensis s. Xu inter alia que in Pertz Archiu. uIII, 558 enumerauimus, genealogiam nostram continet genuinam cum continuatione Memoratus igitur Theodericus-Ioannes primogenitus eius, que ex Dunensi excerpta uidetur. Edidit eam ex hoc codice uandeputte in Annales de la société d'émulation de la Flandre occid. 1845, p. 49.

8. Parisiensis inter Baluzianos arm. II, pag. 1, n. 3, sec. XuII sine continuatione.

9. Tornacensis s. XIII, de quo egi in Pertz Archiu. uIII, 561, ad a. 1127 tantum pertingit.

Editionum princeps est Galopini Flandria Generosa. Montibus 1643. 4o e codice Gislensi. Paquot Historie Flandrie synopsis. Brux. 1781. 4o hanc iterum edidit adnotatione multum adauctam. Martene, thes. III, 377 codicem Claromariscensem expressit. Bouquet recueil XI, 388. XIII, 411. XuIII, 559 Martenium repetiit.

B. Quos hucusque indicauimus codices atque editiones, auctoris opus expresserunt purum atque genuinum. Sed iam ante a. 1193 Interpolator nescio quis illud ita descripsit, ut a uerbis quidem mutandis abstineret, et magnos intersereret centones e Tomello. Lamberto Audomarensis, Hermanno Tornacensi,  Sigeberti codice Aquicinensi, aliis desumptos. Tali codice usi sunt Andreas Marchianensis, Balduinus Auesnensis, Ioannes Iperius. Nobis solummodo codex Bruxellensis 6410-15 chart. s. Xu notus est, quem adhibuit Warnkenig. Interpolatum hocce opus non multo post in linguam Gallicam uersum fuit hoc titulo: Li generations li parole et li lignie de le lignie des contes de Flandres, satis quidem accurate, ita ut perpauca tantum omitteret interpres, adderet uero nil nisi unam de nece Caroli Boni narrationem, at satis amplam  , quam totum ex Gualteri uita huius comitis et ex Hermanno Tornacensi compilauit. Hanc uersionem excerpsit chronicon Flandrie Gallice conscriptum  ; integram in suos usus auctor chronici rhythmici Flandrensis  . Codices sunt: Bruxellensis n. 9558. mbr. qu. s. XIu, cuius apographum recentius Hage comitum inter codices G. Gérard n. 264. seruatur; San Germanensis n. 39, quem citat Dom Clement in Art de uérifier les dates de Arnulfo III comite Flandrensi tractans, ubi iam sit nescimus. Editionem dedit De Smet Corpus chron. Flandrie II, 31 e codice Bruxellensi.

C. Anno 1423 codice Claromariscensi superstructa est ampla Compilatio sub titulo: Catalogus et chronica principum et comitum Flandrie et forestariorum, que terra olim dicebatur terra de Buc uel nemus regionis sine misericordia. Que ab a. 621 incipiens, primo non sine uenustate quadam narrat fabulas populares de Saluardo Diuionensi eiusque uxore Ermengarda, de Finardo gigante in Lisle les Buc, de Lidrico le Buc primo forestario, Antonio secundo, Lidrico Harlebeccensi tertio, suauissimas sane, sed fabulas. Deinde in annis 836-1347, codicem Claromariscensem excepit, sed in uerbis multum mutauit et tot tantisque interpolauit additionibus ex Gualteri Galbertique uitis Caroli Boni, ex uincentio Bellouacensi, traditione populari, aliunde  petitis, ut primarium fundamentum sub tanta mole uix agnoscas; que additamenta quanto plus iucunditatis, tanto minus plerumque habent fidei  . In annis denique 1348-1423 propriis uestigiis incedit auctor, et quantum ad hec tempora, historie fontibus adnumerari potest, in precedentibus rarius tantum nec sine cauta circumspectione adhibendus; quod non semper tenuerunt, qui Flandrie historiam tractare sunt aggressi. Pre ceteris enim lectum, descriptum, exceptum, allegatum fuit hoc chronicon, quod grata prolixitate et narrationum Romanensium similitudine mirum quantum se commendabat etati, in historia minus probanti que uera sunt quam que iucunda atque mirabilia. Ioannes de Dicasmuda  , chronicon S. Bauonis  , Meierus, Oudegherst, uredius, Lambertus uanderburch, Sueyro, Buzelinus, uarnewyk, uanloo, plurima inde hauserunt; a multis fuit continuatum, in breuius redactum  , interpolatum  in Flandrensem etiam linguam  Gallicamque  sepius translatum. Neque ex codicibus genuini operis reperitur ullus, qui ab addendo, omittendo, mutando prorsus abstinuerit; sunt autem hi: Cisoniensis, iam Insulensis E. G. 34 chart. quart. s. Xu, quem adhibuit Warnkenig. Brugensis societatis Iesu teste De Smet I, pref. 29, ubi iam sit, nescimus. uaticanus Christiane n. 798 olim 1222 chart. s. Xu quem ipse inspexi. Louaniensis, iam Bruxellensis n. 3599-3601 charte. Xu. Bigotianus, iam Parisiensis n. 5237 s, Xu. Pariensis n. 5994 olim Puteani. Parisiensis n. 5041 olim Gerardi uanderstrepen, tum Puteani. Parisiensis inter Baluzianos arm. II, pag. 1, n. 3 e codicibus duobus Alexandri Petauii et Puteanorum descriptus. Hi omnes in a. 1423 desinunt. Continuatum continent opus nostrum: Brugensis uiri cl. uermeire, quo usus fuit Warnkenig; ibi alia manus paucas lineas adiecit anno 1424 in Nouembri---sine ipsius consensu in anno 1428. Hamburgensis bibl. publ. histor. Belg. n. 14 chart. fol. s. XuI in anno 1437 desinit. Middlehillianus n. 1890, olim Meermannianus, usque ad a. 1467 pertingit; cuius fortasse apographum est, quod Hage comitum asseruatur inter codices G. Gérard n. 270; cf. Pertz Archiu. IX, 511.---Editionem curauit Warnkenig in De Smet Corp. chron. Flandr. I, 19. et codice Brugensi uermeirii atque e Cisoniensi; at in unum confudit quos potius inde dirimere debebat codices nostros 4, 5, 6. B.

 Nostra editio tota innititur codici autographo 1, quocum contulimus 2, 4, 6. Continuationem subiunximus Bruxellensem e codice 4, Claromariscensem e 6, Gislensem ex editione Galopiniana. Bernardi Yprensis continuationem cum Dunensi ex 6, 6a, 6b, 7. 7*, dabimus inter scriptores seculi decimiquarti. Additamenta ex B, seculo adhuc duodecimo facta, suo quodque loco textui subiecimus; C autem omnino non respeximus; hec enim interpolatio, non ante quintumdecimum seculum orta, integra exhibenda erit ad an. 1423 cum iis que ipsi iterum facte sunt additiunculis atque continuationibus. Capitum distinctionem de nostro instituimus; in codicibus non reperitur. Titulum denique Flandrie Generose, quo plerumque hoc opus citant uiri docti, a Galopino inditum, nos quoque ob commodum legentium censuimus retinendum.



INCIPIT GENEALOGIA FLANDRENSIUM COMITUM.

 1. [Lamb.] Anno ab incarnatione Domini 792, imperatoris uero Constantini filii Hyrene primo, Karoli quoque magni regis Francorum, postea imperatoris Romanorum 24, Lidricus Harlebeccensis uidens Flandriam uacuam et incultam ac nemorosam, occupauit eam. Hic genuit Ingelramnum comitem. Ingelramnus genuit Audacrum. Audacer uero genuit Balduinum Ferreum.

2. Anno igitur dominice incarnationis 862. Balduinus Ferreus rapuit Iudith, uiduam Adelbaldi regis Anglorum et filiam Karoli Calui regis Francorum, filii Ludouici piissimi augusti, filii Karoli magni; genuitque ex ea Balduinum Caluum, qui postea nepos Karoli et comes inclitus appellatus est. Predictus uero Adelbaldus rex anno eodem, quo  eam acceperat, obiit. Quo defuncto, Iudith possessionibus uenditis, quas in Anglorum regno optinuerat, ad patrem rediit, et Siluanectis sub tuitione paterna seruabatur. Balduino uero Ferreo lenocinante et Ludowico fratre eius [2.* 1Kb] consentiente, mutato habitu  ipsum furto secuta est. Quod ut rex comperit, episcopos et principes Francorum consulens, iuxta edictum beati Gregorii sententiam depromi ab episcopis petiit. At illi iuxta illud: Si quis uiduam in uxorem furatus fuerit, anathema sit, Balduinum et Iudith excommunicauerunt. Quo audito Balduinus Romam profectus est ad Nicholaum papam, huius rei petens indulgentiam. Nicholaus autem [2.** 1Kb] misericordia motus misit legatos suos, Radoaldum scilicet Portuensem episcopum et Iohannem  Ficodensem episcopum, Suessionis ad Karolum. Quos aliquamdiu secum detinuit, et concessa Balduino indulgentia, pro cuius optentu uenerant, cum epistolis ad sedem apostolicam redire muneratos absoluit. Postea Karolus rex ad Autisiodorum  ciuitatem usque perueniens, ibidem filiam suam Iudith, sicut domnus papa petierat, Francorum consilio Balduino quem secuta fuerat legaliter coniugio sociari permisit. Defuncto igitur Karolo rege Francorum et ad ultimum imperatore Romanorum anno ab i. D. 876 , 2. Non. Octobris, et sepulto in monasterio beati Dyonisii, anno quarto post decessum illius mortuus est  et gener eius Balduinus Odacri filius, uir prestantissimus, audax et fortissimus uiribus; sepultusque est in monasterio sancti Bertini, quod uocatur Sithiu  .

3. [Folcuin.] Igitur Balduinus Caluus, filius Balduini Ferrei, duxit filiam Edgeri [61 1Kb] , regis Anglorum, nomine Elftrudem [62 1Kb] ; genuitque ex ea Arnulfum magnum, restauratorem Blandinii, qui procedente  tempore et etate Senior et uetulus appellatus est [3.* 1Kb] . Defuncto autem Balduino et apud Gandauum sepulto [3.** 1Kb] , filii eius markam inter se diuiserunt; et Arnulfus, qui maior natu erat, Flandriam, Adalolfus uero ciuitatem Bononiam et regionem Taruennicam suscepit. Quo defuncto et apud Sanctum Bertinum tumulato , Arnulfus comitatum eius recepit.

4. Hic Arnulfus cognomento uetulus genuit Balduinum iuuenem de Athela filia Heriberti uirmandorum comitis. Balduinus autem iuuenis duxit Mathildem filiam Herimanni ducis Saxonum, de qua genuit Arnulfum iuniorem. Post cuius ortum Balduinus iste ante obitum patris uariole morbo obiit Kal. Ianuarii , et in templo sancti Bertini sepultus  est. Mathildis uero post obitum mariti sui nupsit Godefrido duci de Enham; ex qua suscepit tres  filios, scilicet Gocelonem [63 1Kb] ducem et Godefridum et Hecelonem [4.* 1Kb] .

5. Arnulfus iunior duxit uxorem Susannam,  filiam Berengeri regis Longobardie et Italie; genuitque ex ea Balduinum cognomento Pulchra barba  , qui in Blandinio sepultus est.

6. Iste Balduinus uir pulcher, formosus corpore et stature grandis, uxorem accepit Ogiuam, filiam  Gisleberti comitis de Lizelenborg, cuius fratres fuerunt hi: Adalberto Metensis episcopus, Fredericus dux Lotharingie, Henricus dux Baioarie, Gislebertus comes de Salinis  , Theodericus de Luzelenburch.

7. De tante nobilitatis coniuge genuit Balduinum pium, qui prudens et fortis comes suo tempore sapiens et moderatissimus in omnibus operibus suis inuentus est. Qui duxit Athelam, filiam Roberti regis Francorum [7.* 3Kb] , que peperit ei duos filios, Balduinum  Montensem et Robertum Frisionem, et filiam Mathildem nomine. Hec autem nupsit Guillelmo comiti Normannie [7.** 1Kb] et conquisitori Anglie, peperitque ei Guillelmum, post patrem regem Anglie; et Robertum comitem Normannie; et Henricum, post  fratrem Guillelmum in uenatione ceruorum sagitta occisum regem Anglie et ducem Normannie, captiuato per bellum fratre Roberto et filio eius Guillelmo per Heliam nutritum et a Normannia sublato  .

8. Mortuo autem Henrico predicti [64 1Kb] regis Roberti filio , filium eius Philippum prefatus comes Balduinus usque ad etatem eius regno habilem nutriendum suscepit [8.* 1Kb] , et regnum uiriliter gubernauit, iurata sibi fidelitate ab omnibus regni principibus, salua tamen fidelitate Philippi pueri, si uiueret; sin autem, omnino, utpote iusto heredi regni per uxorem.

9. Idem quoque Balduinus apud Insulam et castellum et ecclesiam sancti Petri apostoli edificauit [9.* 1Kb] ,  in qua etiam sepultus, merito bone spei expectat diem iudicii. Ad dedicationem uero predicte ecclesie omnes sanctos de toto comitatu suo afferri petendo precepit, et eis loca, in quibus habuerunt fixa tentoria, perpetuo possidenda donauit [9.** 5Kb] .

 10. Idem Balduinus apud Aldenardam castellum constituit, per quod, euerso apud Eham castello, Bracbantum usque fluuium Teneram  1Kb] de regno Lothariensi sibi usurpauit. Scaldis namque fluuius a fonte suo usque ad mare discernit regnum Lothariense a comitatu Flandrie, qui est de regno Francie. Rex itaque Lothariensis, qui cesar et imperator augustus  , hostiliter super comitem Balduinum uenit , et per ante Atrebatum, comite Balduino intus exercitum suum obstructis etiam portis uix detinente, ferme usque ad Arkas  uillam sancti Bertini processit, falso putans, saltem illac sese posse ingredi Flandriam. Comes namque et illic et ubicumque per siccum patebat introitus in Flandriis, uallo et aggere et palifixo  contra eum munierat. Cesar ergo casso labore fatigatus, sicut uenerat, rediit. Comes uero eum quasi fugientem usque ad Rhenum hostiliter est prosecutus, et nobili eius palatio apud Neumagum incenso  , rediit cum sano exercitu . Cesar uero non immerito erubescens et iratus, iterum  super comitem uenit post septannium , et ad uallum qui dicitur Bulliens riuus  , inopinate ueniens, Tornacum inuasit, et Assello  ad bellum et aliis nobilibus acceptis cito rediit, occurrente sibi nemine de Flandriis. Sed pacificis intercurrentibus nuntiis, et captiuos comiti reddidit, et Bracbantum ei  , hominio accepto, in feodum concessit [10.* 1Kb] .

11. uenerabilis autem comitissa, scilicet Athela, tanto marito sed non diuitiis desolata, nec tamen in eisdem diuitiis delectabiliter uiuens [65 1Kb] mortua, nocte ac die orationibus instabat. Unde et apud Mescinas  sanctimonialium feminarum construxit cenobium, et in lectica duobus equis portabili et propter uentos et pluuias, ne uel eis a meditatione sancta  impediretur, decenter concamerata usque Romam apostolorum et aliorum sanctorum patrocinia requisiuit, et a domno papa ueste uiduitatis benedictioneque percepta, Flandrias repetiuit, et apud Mescinas nouissima tuba excitanda in Christi pace obdormiuit.

 12. [Lamb.] Balduinus autem primogenitus eius [12.* 1Kb] adhuc etiam patre uiuente  duxit uxorem Richeldem comitissam Haionensem, ut illum comitatum etiam haberet per eam. Hec enim tunc uidua Herimanni comitis Montensis, pepererat ei filium  , quem uitricus eius Balduinus, pro nimia simplicitate minus seculo idoneum, clericatu et Catalaunensi episcopio sublimare procurauit, eius hereditate ita sibi usurpata. Balduinus itaque de Richelde duos filios Arnulfum et Balduinum genuit, et post mortem patris sui utrumque comitatum in tanta pace gubernauit, ut nemo auderet uel dignaretur arma portare, nec ostium noctu propter latrones claudere, nec uomeres et ligones ab aratris ablatos domum deferre. Quapropter ab  omni populo communiter meruit hoc agnomen, scilicet bonus comes specialiter. A domno tamen Ingelberto Cameracensi et Atrebatensi episcopo cum Richelde sua excommunicatus est, eo quod per incestum adulterio peiorem cognati sui Herimanni comitis uxorem duxisset; sed a domno papa Leone nono, eiusdem Richeldis auunculo, hanc meruerunt indulgentiam, ut in coniugio quidem, sed absque carnali commixtione manerent [12.** 1Kb] . Hic ipse Leo papa in beati Remigii ecclesia a se ipso nuper edificata  Remis tenuit concilium, in quo quidam episcopus, pulsatus de simonia et innocentie sue non habens ulla testimonia, dicere totum iussus est gloria, Patri et Filio tantum dixit, et Spiritui sancto addere non ualuit [66 1Kb] .

 13. Prefato autem comite bono diu gubernari patria eo felix non meruit. Defunctus siquidem  et apud Hasnonium sepultus [13.* 1Kb] , in pace dormit et requiescit in id ipsum, ubi raptoribus expulsis, de turri eorum lapidea monachorum cenobium edificauerat

14. uenerabilis autem Richeldis, aliquandiu iam  uidua, tandem mirabili penitentia affligitur. Ieiuniis namque et orationibus insistens, pauperibus et leprosis cotidie per se ipsam seruiens, etiam eorum sanie liniebatur, et balneis eos lauans, eisdem post eos utebatur, ut uel sic infirmata, similiter ut filia regis intus reformaretur. Sic itaque mundo sibi crucifixo [14.* 1Kb] , terre corpus apud Hasnonium, animam Iesu Christi misericordie commisit ; prius tamen perturbationes passa non paruas.

15. Marito siquidem eius defuncto, per eius muliebrem insolentiam et filii eius Arnulfi uix quindennis imprudentiam paradisus Flandrie deliciis pacis sue cepit cassari, et inde apud se et apud Deum acriter conqueri, et uirtutem famosam Roberti fratris comitis boni nuper defuncti [67 1Kb] . Quod  percipiens mulier rixosa et callida, confugit ad patrocinium Philippi regis Francie; nec erubescens trigamiam, conatur adhuc nubere cuidam Guillelmo subcomiti superbo de Normannia, in hoc quoque commouens amplius contra se quosdam Flandriarum principes et populum.

16. Predictus namque Robertus, patri minus et matri magis carus [16.* 1Kb] , et a fratre a Flandris alienatus, [Lamb] filiam Bernardi ducis Saxonum, Florentii comitis de Frisia uiduam Gertrudem et habentem ex marito filiam duxerat uxorem, que peperit ei duos filios, Robertum et Philippum, et tres filias. Harum uero quedam  nupta apud Mescinas sanctimonialis et abbatissa uenerabilis, in sponsi sui pace obdormiuit. Altera uera Canuto  regi Dacie nupta, peperit ei puerum nomine Karolum; sed patre a suis perempto, in Flandriis ab auunculo suo [68 1Kb] Roberto receptus et diligenter educatus, in robur militaris discipline laudabiliter excreuit. Mater uero eius postea nupsit duci Apulie [16.** 1Kb] . Terciam quoque [16.*** 1Kb] accepit Henricus Broselensis, quo defuncto Theodericus dux Ellesathensis;  ex qua genuit Theodericum, strenuissimum postea Flandrie comitem.

17. Robertus igitur in Frisia degens, cognita fratris morte simulque Richeldis tyrannide, Flandrias repetiit, et usque Gandauum peruenit; quo predictam mulierem accersiens et de paterno regno sibi reddendo ei suggerens, femineo furore exagitata, iniuriosis responsionibus protestatur:

Si capi nollet, illinc tunc concitus esset.
Nam partem regni nec totum non daret illi.
Hinc si res poscit, werram uirtute tenebit,
Non his, que tenuit dominus suus, ipsa carebit.
Sic donec uiuet, nichil horum prouida perdet.
Quod audiens dux et superbiam mulieris grauiter ferens, regem adiit, eique per ordinem omnia retulit. Rex itaque Philippus de iniuria nepoti suo illata  uehementer indignans, quantocius eum in Flandrias redire et quoscumque posset adunare precepit, seque illi auxilium constantissime prebiturum spopondit. Richeldis autem consilio regis comperto, animum eius quattuor milium librarum auri sponsione corrupit et ab incepto negotio fraudulenter reuocauit. Frisio denique spe sua frustratus, consilio soceri sui Bernardi ducis Saxonum Frisiam remeauit, et ibi aliquandiu hiemauit.

18. Interea nonnulli satraparum nimia crudelitate mulieris, qua in clerum et populum seuiebat, grauiter offensi, et maxime de ecclesiarum spoliationibus quas fecerat ingenti merore affecti, legatos ad Frisionem destinant, suamque uoluntatem erga  eam apicibus insinuant. Quo ille nuncio plurimum exhilaratus, ocius trans mare aduehitur, et prudentia Bonefacii castellani usque ad castrum quod dicitur Cassellum latenter perducitur. Est enim hoc castrum ab antiquis in excelso montis culmine situm.

Montibus in Flandris hic mons supereminet altis.
Arx superat montem, cuius quis cernere culmen,
Si nitor est celo, dicunt a monte Lauduno [69 1Kb] .
Quod agnoscentes, qui parti eius fauebant, illo cateruatim properarunt, et castrum armis atque munitionibus firmarunt.

19. Hoc dum fama uolitante ad aures Richeldis peruenit, illa et filius eius Ernulfus, mire probitatis  iuuenis, exercitum adunant, diuersarum regionum agmina in auxilium conuocant, et cum ingenti multitudine ad predictum castellum properant . Conuenerunt undique suppetiarum copie, comites,  duces, castellani, et diuerse bellatorum turme, Atrebatenses, Braibandenses, ualentienenses, Cameracenses, Tornacenses, Niuiellenses, Castrilocenses  , Audomarenses, Bolonienses, Ardenenses, Sanctipolenses  , Betunienses, Hosdenenses  , Albenienses  , Gisnenses, Tornehencenses [70 1Kb]  , Aldenardenses, Ostreuandenses, Iochenses [71 1Kb]  et alii plures. Aduenit etiam rex Philippus, et cum eo ualidus armatorum cuneus; Gusfridus episcopus Parisiacensis, frater Eustachii comitis Boloniensis; episcopus Lugdunensis  , episcopus Ambianensis  ; Franci, Normanni, Rocinenses  , Nouiomenses, Campanienses, Senlenses  , Torotenses  , Remenses, Catalaunenses, Carnotenses, Aurelianenses, Stampenses   , Cocinienses  , Quintinienses, Corbeienses, Peronenses, Negiellenses  , Montisacutenses  , Ribodimontenses  , Suessionenses, Andegauenses, Pictauienses, Bariolunenses  , Nadauernenses, Burgundienses et ceteri innumerabiles. Hii omnes ad debellandum Frisionem in campo sub monte Cassello resederunt.

20. Ille uero aduersus tam uastam multitudinem multo pauciores, sed ut rei probauit euentus ualidiores in arma produxit: Gandenses, uiuiacenses  , Coclarenses  , Bergenses, Furnenses, Brugenses, Yprenses, Roslarenses  , Aldenburgenses, Herlebeccenses, Rodenburgenses [72 1Kb] , Broburgenses, Curtriacenses et ipsos Casletenses. Procedunt  tandem hii, non solum ferro septi, sed etiam fide muniti. Lineis uestibus abiectis, laneis induuntur sub armis; et terre procumbentes, supernorum iuuamina lacrimis implorant; contra regem terrenum tam parua manu dimicaturi, causam suam regi celorum committunt  .

21. Quid moror? Conserto quidem totis uiribus prelio, fit strages maxima de exercitu regio; perfunditur tellus sanguine, tegitur campus occisorum multitudine. Richeldis quoque, tante cedis rea, capitur et carceri tenebroso mancipatur; prosternitur etiam filius eius, nisi esset hostis nimium plangendus comes Ernulfus, et ad monasterium sancti Audomari defertur tumulandus. Frisio denique  dum forte sociis longius hostes persequentibus solus equitaret, capitur et ab Eustachio ad castrum Audomarense caute perducitur, atque castellano uulurico Rabello custodiendus traditur. Quod cum  ciues cernerent, castellum ilico obsidionibus uallant, telis ac machinamentis diuersis fortiter impugnant. Quid plura? Comes ui extrahitur et gaudentibus cunctis cum honore redditur suis. Relaxatur etiam Richeldis; et sic inter eos bellum diu uario euentu protrahitur. [Sigebert.] Rebellauit simul filius ipsius mulieris Balduinus frater Ernulfi, quem comes deuicit atque fugauit [73 1Kb] [21.* 1Kb] .

22 Igitur rex Francorum bello Casletensi uictus atque fugatus, ad castrum quod dicitur Monasteriolum  pergens, maiorem exercitum collegit, et cum ualida manu Flandrias repetiit. Cumque ad burgum sancti Audomari peruenisset, suburbana eius incendit, et fraude uuluerici castellani ciuitatem intrauit. Hostes per plateas predando discurrunt; burgenses  latebras fugiendo querunt; spoliantur ecclesie, iniuriantur monachi, lacerantur clerici, dehonestantur matrone ac puelle, luget urbs plena confusione. Talia rege agente, Gusfridus episcopus in uilla que dicitur Sperleca  residens et qualiter Frisioni subueniret mente pertractans, missis ad cum litteris spondet, quod si domino eius siluam que uocatur Bethlo concederet, paterno illum regno restitueret. Comite autem uoluntati eius annuente, episcopus celeri nuntio regi mandat, quatenus sue saluti consuleret et quantocius abiret, adiungens quoque, ducem Flandrie et comitem Bolonie cum magno exercitu prope adesse; ac ni fugam acceleraret, capiendum se fore. Quo ille nuntio territus, relictis sarcinis nocte urbem reliquit et uersus Galliam properauit. Rege itaque fugiente, comes in  crastinum adueniens urbem recepit; sed de iniuriis ecclesiarum et populi uehementer condoluit [74 1Kb] . Episcopus igitur fratrem suum Eustachium comiti reconcilians, predictam siluam ei concessit; que tali  ex causa usque hodie a comitibus Bolonie iure hereditario possidetur.

23. Robertus denique cognomento Fristo aduersariis undique deuictis [23.* 1Kb] , totius Flandrie monarches efficitur [23.** 2Kb] ; atque post innumeros bellorum triumphos Roberto filio regni gubernacula tradens, moritur, et apud Casletum sepelitur .

24. [Lamb.] Robertus siquidem iunior paterni principatus heres effectus, duxit Clementiam, filiam Willelmi nobilissimi comitis Burgundionum cognomento Testahardith [24.* 1Kb] ; ex qua genuit Balduinum militem inclitum, et Willelmum qui infra adolescentie metas immatura morte preuentus, in monasterio sancti Bertini est tumulatus. Comes itaque Robertus  in expugnatione Ierosolimitana laudabili militia enituit, et inde rediens brachium sancti Georgii secum detulit, quod Aquicinensi ecclesie transmisit. [Sig. Aut. Au.] Deinde Camaracum urbem illo inquietate, Henricus imperator contra eum proficiscitur, et expugnatis aliquibus eius castellis, imminentis hiemis asperitate redire compellitur. [Lamb.] Designata igitur regni monarchia filio, defunctus est, et apud Atrebatum sepultus , eique successit Balduinus inclitus militia et probitate non inferior [24.** 1Kb] .

25. Hic accepit uxorem filiam Alani comitis Britannie  ; sed consanguinitate inter eos probata, iussu Paschalis pape separati sunt; que consanguinitas a Conone Prenestino episcopo in presentia  pape hoc modo recitata est: Constantia regina Francorum et Ermengardis comitissa Aruernensis sorores fuerunt. De Constantia nata est Athela comitissa et de Ermengarde Aruernensi altera Ermengardis comitissa  ; de Atheta Robertus Frisio, et de Ermengarde  Berta comitissa  ; de Roberto alter Robertus, et de Berta Hauisis Namnetensis comitissa; de Roberto iuniore iste Balduinus, et de Hauise comes Alanus; de hoc ista iuuencula.

26. [Lamb.] Igitur Balduinus inclitus in diebus suis potens super omnes Francorum principes, bellis frequentibus ita nobiliter Flandrensium exaltauit regnum, ut uicinis suis tyrannis undique terrorem inferret, et Henricum regem Anglorum a Normannia expulisset, nisi infirmitas obstitisset. Nam collecta exercituum multitudine, assumpto etiam secum Willelmo Roberti filio, quem Henricus rex Anglie captum tenebat, oppidum Rotomagense in quo prefatus rex latitabat obsidione uallare disposuit, et eum comprehendere aut bello excipere et a regno  quod iniuste inuaserat expellere. Qui cum exercitum per Atrebatum duceret, ex occasione uulneris, quod paulo ante a quodam Britone leui ictu in fronte acceperat, repentina infirmitate correptus egrotare cepit, et a femore usque ad pedes paralisi percussus, plenis nouem mensibus in languore permansit. Cumque a medicis curari non ualuisset, ordinato omni regno Flandrensi, se Deo sanctoque commendauit Bertino; atque monachico habitu indutus, octauo principatus sui anno in uilla Roslarensi Deo animam reddidit; et a Karolo eius successore ad sanctum Bertinum delatus, astante uniuersa procerum multitudine, in medio ecclesie honorifice sepultus est.

 27. Quo sine herede defuncto, Karolus iure propinquitatis successit. Erat enim filius Canutonis regis Dacie ex filia primogenita Roberti Frisionis et Gertrudis. Cumque sublimatus esset in regno, ecclesiam sancti Audomari ingressus cum principibus Flandrie, primam curiam tenuit; et eodem anno castrum sancti Pauli in quo Hugo perfidus Campus Auene dictus predonesque multi latitabant, penitus destruxit, fossamque circumfluentem impleri iussit. Peruersorum quoque munitiones undique uiriliter deleuit, et sibi regnum nobiliter subiugauit. [Simon.] Octauo igitur principatus sui anno apud Bruges in quad agesima missam audiens, infra canonem orationibus instans et psalmum quinquagesimum decantans, manum etiam cum elemosina pauperi porrigens,  manu seruorum suorum coram altari propter iustitiam occiditur. Cuius mortem portentuosa signa precesserunt. Nam in dungionum  fossis abundantia sanguinis emanans et a plerisque decoctus, intolerabilem de se fetorem reddidit, sanguinem qui effusus est in morte Karoli uel in ipsius ultione, pretendens et fetorem proditionis longe lateque expandens.

28. Quo occiso, Ludowicus rex in Flandriam uenit,  et licet cum difficultate, successorem eius Willelmum filium Roberti comitis Normannorum, quem Henricus rex tunc captum tenuit, Flandris preposuit, et proditores Karoli diuersis tormentorum generibus, ut dignum erat, interemit. Deinde tot elades, tot incendia, tot bella, tot perturbationes aduersus Willelmum insurgunt, totque malis Flandria afficitur, ut tedeat dici uel scribi. Willelmus de Lo, filius Philippi fratris Roberti iunioris, eleuabatur dicens: Ego regnabo. Qui maximam partem populi sibi concilians, quedam castra sue subdidit ditioni. Quo cognito, rex cum Willelmo comite Ypres obuiam uadit, eumque captum uinculis et carceri per aliquantulum temporis mancipauit; sed postea ei prece suorum falso reconciliatus, idem Willelmus comiti sacramentum  fidelitatis fecit, quod uix uno die seruauit.

29. Suscitauit adhuc ei Sathanas et alium aduersarium, Arnoldum scilicet, nepotem Karoli ex sorore eius primogenita. Dicebat enim, se esse iure propinquitatis regni heredem. Qui ab Audomarensibus susceptus, ex monasterio sancti Bertini sibi fecit munitionis castrum, unde rebellaret. Quo audito comes Willelmus cum suis eum obsedit, nonnullis nitentibus ignem apponere, sed comite ne quis hoc presumeret comminante; Arnoldum exire cegit et ius totius Flandrie abiurare.

30. uidentes igitur quidam Flandriarum proceres, consiliis Normannorum comitem inniti: inuidia ducti uel pecunia Henrici regis illecti, Theodericum filium Theoderici ducis de Ellesath, quem genuit ex  filia Roberti Frisionis, euocauerunt, et ei fauentes multa mala constituerunt. Proditio namque, periurium, infidelitas, federis preuaricatio, a Flandris eo tempore estimabatur prudentia. Quid tandem? Post innumera malorum exercitia cum ualida manu armatorum in campo Hackespol Willelmus et Theodericus ad prelium conueniunt; fugatoque Theodorico cum suis, Willelmo cessit uictoria. Sed in breui uictorie usus est leticia. In castro namque Alst dicto Theodericum obsidens, cum iam aduersariorum immineret deditio, uulneratur; quo uulnere morti contiguus monachus efficitur, et in Sithiu deportatus, ad caput Balduini comitis tumulatur.

31 Theodoricus uero, multis ei resistentibus, totius  Flandrie monarches appellatur; ad gubernandum agrestes mores, utpote his numquam assuetus, ualde impar. Nam tacitis his que in diuersis locis, diuersis temporibus, a diuersis hostibus ingruebant malis, Willelmus de Lo ex castro dicto Selus  resistens, homicidiis, rapinis, incendiis ecclesiarum ac uillarum desolationibus aduersus illum est debachatus.

32. Interea Clementia [75 1Kb] Roberti iunioris uidua,  que eatenus terciam partem Flandrie dotis loco tenuit, defuncta, quecumque habuit, comiti dereliquit. Que adhuc uiuens, duas ecclesias sanctimonialium edificauit, in Broburg et apud Auednes. Comitissa etiam Suanildis, pro cuius consanguinitatis cognatione plurima fiebant mala, obiit, unicam tantum filiam ex comite habens nomine Laurentiam. Hanc dux de Lemburg accepit uxorem; sed quia consanguinei esse dicebantur, separati sunt. Deinde sortitus est eam Iwanus de Alst in coniugium; quo defuncto nupsit Rodulfo comiti Peronensi, et illo mortuo, comiti de Namur [76 1Kb]  . Teodericus autem duxit filiam regis Ierosolimorum [Simon.] nomine Sibillam, ex qua liberos utriusque sexus suscepit.

 33. Willelmus igitur de Lo, comiti quasi trabes in oculo grauis et odiosus, capto supradicto castro de Flandria pulsus, uenit in Angliam, et a rege Stephano, ut decuit tante nobilitatis uirum, honorifice susceptus atque detentus est. Degens itaque in curia regali, tanta probitate militaris discipline enituit, ut regie maiestati carus foret et acceptus; nec immerito; quippe qui eundem regem ab omni emulorum incursu strenuissime tuebatur. Accidit namque, ut comes Claudiocestre Robertus, filius Henrici regis ex concubina, contra Stephanum arma sumeret, et eum aut uita aut regno priuare disponeret. Quid multa? Conserto inter eos prelio, comes regem cepit, et custodie tradidit. Quo agnito, Willelmus  assumptis secum commilitonibus Robertum ad arma prouocans circumuenit, captumque diligentius custodire fecit [1141]. Deinde intercurrentibus principibus et optimatibus regni, altero pro altero restituto, uterque suis redditur. Rex uero non immemor beneficiorum, liberatori suo totam prouinciam que dicitur Cantia possidendam concessit, et inter primos regni, dum uixit, honorauit. Inter hoc dum toti Anglie timori esset et terrori, Dei prouidentia  disponente, que flagellat ut erudiat, lumine oculorum caruit, sed uigorem animi non amisit. Sicque gratia Dei cor eius irradiante, que circa se agerentur perpendens et sue saluti in posterum prouidens, thesaurorum suorum gazas reseruauit, Christique pauperibus atque ecclesiarum restaurationibus multa delegauit.

34. Per [77 1Kb] idem tempus, anno scilicet uerbi incarnati 1152, contigit in uilla sancti Audomari quedam ecclesiarum ac domorum lamentabilis conflagratio, in qua etiam ecclesiam sancti Bertini cum omnibus officinis uorax flamma consumpsit. Unde Leonius [78 1Kb] beate memorie tunc temporis abbas, tam graui excidio uehementer afflictus, Willelmum  adhuc toti Anglie imperitantem adiit, eique lamentabili  uoce rei ordinem pandit. Quo audito Willelmus supra tam uenerabilis loci desolatione ualde indoluit, et pietatis archana reserans, ad restaurationem cenobii aurum argentum ac lignorum copiam, abbate disponente, magnifice ministrauit. Cuius memoria apud eiusdem conobii habitatores in eternum permanet.

35. Non post multum uero temporis rege Stephano decedente, Henricus iunior filius filie maioris Henrici successit . Qui in initio regni sui Flandrenses ita exosos habuit, ut castella et munitiones eorum funditus euerteret, possessionibus priuaret, ac cum ipso Willelmo ab Anglia eliminaret. Ipse uero magnanimis Willelmus et princeps  olim bellicosus, postquam in Flandriam, id est patrium solum, uenit, quiete decem circiter uixit annos; multaque de facultatibus suis, ut ipsi uidimus [79 1Kb] , ecclesiis ac pauperibus largiens, apud castrum suum quod dicitur Lo, plenus dierum hominem exiuit, ibique in ecclesia beati Petri apostolorum principis 8. Kal. Februarii honorifice est sepultus . Cuius anima paradisi queat possidere gaudia.



CONTINUATIO BRUXELLENSIS.
In codice 4 manu s. XIu. ex.


 Defuncto predicto Willelmo et in castro suo quod dicitur Lo sepulto , prefatus Theodericus comes monarchiam Flandrie pacifice et quiete possedit. Qui ex uxore sua Sibilia tres habens filios in armis strenuos, inimicis metuendos et elegantia  forme cunctis preferendos, propinquis et longinquis timorem incutiebat, eo quod pre timore et magnanimitate filiorum nemo predicto Theoderico auderet in Flandriam rebellare.

Prefato uero Theoderico ex hac luce subtracto  et in cenobio Watinensi sepulto , Philippus filius eius primogenitus propter illustres actus et militie strenuitatem, qua pre cunctis mortalibus pollebat, Alexandro Magno Grecorum regi ab ystrionibus et ab omnibus uiris qui eumdem nouerant, non immerito comparatus, patri suo successit in Flandrie comitatu. Qui duxit uxorem Ysabelem filiam comitis uiromandensis. Qui, patre eius defuncto , Radulfum fratrem eiusdem uxoris sue, qui elephantie infirmitatem incurrerat, a uiromandensi comitatu expulit, et dictum comitatum uiromandensem Ambianensem et de ualois cum prefata uxore sua optinuit, et per totam uitam uxoris sue pacifice possedit. Frater uero eiusdem Philippi secundus natu post ipsum, Matheus nomine,  pulcherrimus miles sicut dicebatur omnium militum, comitissam Boloniensem duxit uxorem, ex qua duas habuit filias. Quarum primogenita de uoluntate sua contra uoluntatem amicorum suorum nupsit Rainaldo comiti de Danmartin; secundam duxit Henricus dux Brabancie. Et idem Matheus in quadam expeditione apud Rothomagum habita sagitta percussus interiit , et Boloniam reportatus, ibidem  est sepultus. Tertius uero frater, Petrus nomine, cum esset clericus et electus Cameracensis, a clericatu resiliens est miles effectus, et comitissam de Nauers duxit uxorem ; ex qua unicam habuit filiam, nomine Sibillam.

Memoratus uero Philippus comes Flandrie cum  per quadraginta annos uel circiter Flandriam strenuissime gubernasset, uxore sua defuncta et solatio duorum fratrum suorum destitutus, ad partes profectus est Iherosolimitanas ; ubi inter suos, qui secum profecti fuerant, diem clausit extremum ; et ossa eius qualicumque modo a carne separata, Clareuallem sunt relata et in ecclesia tumulata.

Post quem successit in comitatu Flandrie Balduinus comes Hainonie, eo quod sororem ipsius Philippi, Margaretam nomine, haberet uxorem. Ex qua tres habuit filios: Balduinum primogenitum, post imperatorem Constantinopolitanum; Philippum, post comitem Namurcensem, et Henricum, post fratrem Balduinum similiter imperatorem  Constantinopolitanum . Cum uero dictus Balduinus obtentu uxoris sue per quatuor annos uel circiter terciam partem Flandrie gubernasset, uxore sua ab hac luce subtracta  et in ecclesia beati Donatiani Brugis sepulta, filius eius primogenitus Balduinus comitatum obtinuit, multum dolens et confusus, quod Philippus rex Francie, qui sororem suam habuerat uxorem, meliorem terciam partem Flandrie sibi usurpauerat. Unde mittens legatos ad Richardum regem Anglie cognatum suum, cum ipso fedus iniit; qui contra dictum regem, comes ex ista parte, rex ex alia, uersus Pictauiam guerram mouerunt .



CONTINUATIO GISLENENSIS.
In codice 5.


 Sed ut genealogie seriem prosequamur, Theodericus Elsatius, Flandrie ut dictum est comes, uisitatis quarto sacris Iherosolimorum locis, tandem Grauelingis etiam diem extremum clausit , et in Watenensi canonicorum regularium dyocesis Audomarensis cenobio conditus est, hoc elogio superscripto: Hic iacet sepultus domnus Theodericus de Elsatia, comes Flandrie, qui quatuor uicibus Terram Sanctam uisitauit, et inde rediens sanguinem Domini nostri Iesu Christi detulit et uille Brugensi tradidit, et postquam Flandriam annos quadraginta strenue rexerat, apud Grauelingas obiit anno Domini 1168.

Philippus Elsatius, ueromandensis iure uxoris comes, patre Theoderico mortuo, Flandrie comitatum  possedit. Hic post uaria certamina cum Philippo rege Francie habita ad iter Terre Sancte se accinxit. Inde rediens, nulla prole relicta, in Syria mortuus est. Cuius corpus uxor Mathildis in Claraualle  cum honore sepeliuit .

Philippo e uiuis sublato, Balduinus magnanimus Hannonie comes uxorio etiam iure Flandrie comitatum hereditauit. Margareta namque Philippi soror et inter filias Theoderici primogenita, Balduino comiti Hannonie nupserat.

Hoc uero Balduino defuncto , Balduinus eius filius primogenitus Hannonie pariter et Flandrie comes factus est; et anno 1200 cum uxore Maria, sorore Theobaldi Campanie comitis, Brugis in capite quadragesime crucem assumpsit; annoque tertio supra 1200um cruce iam signatus in subsidium Terre Sancte uenitias uersus, inde in Syriam ac postea Constantinopolim profectus est; ubi post uarios contra Grecos habitos conflictus  imperator Constantinopolitanus est electus anno Domini 1205. Sed non multo post tempore uitam finiuit , eique Henricus frater Flandrie et Hannonie comes in imperio successit.



CONTINUATIO CLAROMARISCENSIS.
In codice 6.


 1. His incidenter de Willelmo Lensi interpositis, ad genealogiam Flandrensium comitum reuertamur.  Theodericus itaque ex uxore sua Cibylia suscepit filios, Balduinum, Philippum, Matheum et  Petrum; filias uero Gertrudem et Margaretam. Balduinus igitur primogenitus, qui regni heres esse debebat, in annis puerilibus obiit. Post quem maior natu Philippus iura regiminis sub patre suscepit , filiamque Radulfi comitis uiromandie Elizabeth nomine in uxorem duxit. De Philippo mirabilis res, ut mihi uidetur future probitatis index refertur, quod tertio generationis sue die, cunctis qui aderant audientibus, Euacuate mihi domum! terribiliter clamauerit. Matheus uero decore corporis et uirtute militari uir laudabilis, quia principatus Flandrie in ius senioris fratris, ut mos est, cesserat, cogente patre Mariam filiam Stephani regis Anglie in uxorem sibi associat. Hec a pueritia habitu religionis initiata, cum sola Boloniensis  comitatus heres superesset, a claustris educta et assensu pape Matheo ad subrogandos paterne hereditati legitimos heredes matrimonio est coniuncta. De qua cum duas filias Matheus genuisset, sanctimonialem claustris restituens, duxit iterum uxorem sororem Flandrensis comitisse; de qua dicitur liberos habuisse, sed omnes infra pueritiam defunctos fuisse. Ultimus filiorum Petrus clericus effectus, prouidentia fratris in Cameracensem electum est promotus. Filiarum quoque Gertrudis primogenita nupsit primo comiti de Moriana  , a quo separata nupsit iterum Hugoni de Oisi. Ab hoc quoque seiuncta, Mencinis  sanctimonalis est effecta. Margareta quoque nupsit Radulfo filio predicti comitis Radulfi;  quo leproso facto et antequam eam more uxores ducentium cognouisset mortuo, nupsit iterum Balduino Haynensi comiti, de quo fecundam satis utriusque sexus progeniem propagauit. Interea Theodericus comes apud nouum oppidum  , quod iuxta Broburg supra mare est situm, uiam uniuerse carnis ingressus , Wathenis officiosissimis exequiis est sepultus [80 1Kb] .

2. Philippus itaque moderamina comitatus sui libere disponens, sapientia et tenore iustitie omnibus predecessoribus suis merito preferendus, homicidia, furta et cetera innumerabilia maleficia, quibus in alterutrum Flandrenses debacabantur, compescuit; et non solum Flandriam pacifice gubernauit, sed etiam omnes adiacentes prouincias exemplo  suo ad bonum pacis prouocauit. Sed quia in humanis rebus stabilis prosperitas esse non potest, letos successus tristis euentus perturbat, ut scriptum est: Extrema gaudii luctus occupat . Philippus enim tum propria industria tum fratris sui Mathei auxilio confidens, dum in rebus bellicis strenue ageret, omnem Normanniam subiugasset, nisi quodam obstante infortunio a bellorum proposito destitisset.  In obsidione quippe cuiusdam castelli  Matheus letaliter uulneratus mortuus est, et in finibus comitatus sui apud Sanctum Iudocum  sepultus . Que mors immatura nimis omnibus Flandrensibus facta est lamentabilis. A Matheo quippe heres Flandrie expectabatur: nam a Philippo, cuius uxor erat sterilis, omnis posteritas desperabatur. Philippus igitur iam tunc spe successionis frustratus, fratrem suum Cameracensem electum a clericatu amouens militem facit, comitissamque de Nauers ei matrimonio iungit ; ex qua cum unam Petrus genuisset filiam  , ueneno ut dicitur interiit.

3. Interea Philippus filius Ludouici regis Francie coronatur in regem in ciuitate Remensi, anno  Domini 1179, Kalendis Nouembris, presentibus cunctis proceribus regni; ubi affuit comes Philippus et pre aliis principibus gloriosus apparuit, ferens gladium coram rege, qui ferri debet a nobiliori principe regni. Non multis uero interiectis diebus contigit, ut rex Philippus peteret a comite, in uxorem dari sibi neptem eius, filiam scilicet sororis ipsius, uidelicet Margarete Hainonensis comitisse. Quo audito, comes gauisus est ualde, quia multum sibi accedere sentiebat honoris, si regina fieret et regina Francie neptis sua. Dedit igitur eam regi, eique concessit in dotem habendum post suum decessum, quicquid terre ac iuris habebat ipse ultra magnum fossatum  .

4. Non multum post oritur discidium inter regem  Francie et comitem Flandrie ; quo durante, moritur Elizabeth comitissa , et honorifice sepelitur Attrebati in ecclesia beate Marie, anno Domini 1182. Erat igitur guerra inter regem et comitem. Et rex quidem cum esset iuuenis eximie probitatis atque prudentie, incertus adhuc in quem de baronibus suis ad plenum confidere posset, et fere omnes metuens, affectabat eorum uirtutem ita debilitare ac frangere, ut nullum de ipsis merito formidaret. Aggressus est itaque comitem Flandrie, qui precipuus inter omnes et potentissimus omnium uidebatur. At ille fremens ut leo et audacie tonitru fulminans, discurrebat per regiam terram, cuncta sibi obuia uel prosternens uel rapiens uel incendens.  Principes autem eius ut leonum catuli circuibant regionem regis, audacter euntes perante Siluanectum, depopulando usque in uillam que dicitur Loures, non multum distans a ciuitate Parisiensi; ceperuntque Albericum comitem de Domnomartino super lectum suum, et captum ad comitem Flandrie adduxerunt. Itaque formidini erat omnibus fortitudo et animositas comitis et suorum, metum incutiens  hiis quoque qui Parisius habitabant. [Cont. Aquic.] Huius autem discordie incentores ex parte regis fuisse dicuntur comes Clarimontis et Radulfus de Coriaco et filii Roberti cognomine Clementis, qui erant consiliarii regis. In exercitu etiam regis erant quasi signiferi Henricus iunior rex Anglorum et Ricardus frater eius dux Aquitanus. Exercebantur ergo utrinque absque ullo remedio cedes, incendia et rapine, expoliationes ecclesiarum, oppressiones burgensium, pauperumque destructiones; ita quod uniuersa Gallia hoc uento agitata, hac illacque curuata sit. Nec fuit citra Alpes locus, qui se absconderet, ab auditu tonitrui huius. Intendebant uero paci reformande Willelmus Remensis archiepiscopus et comes Blesensium Theobaldus, auunculi regis.  Hiis aliisque mediantibus religiosis uiris, quandoque dabantur indutie a natiuitate Domini usque in octauas theophanie, et ab initio quadragesime usque in pascha. Post pascha uero transactis indutiis cum de pace inter regem et comitem spes nulla iam esset, sed bellum omnes communiter expectarent: ex insperato Henricus senior rex Anglorum et Philippus rex Francorum, Philippus etiam comes Flandrensium, mediante Henrico Albanensi episcopo apostolice sedis legato et quondam Clareuallis abbate, cum archiepiscopis, episcopis, abbatibus et Francorum proceribus inter Crispeium et Siluanectum conueniunt, et pax inter eos pacis intercurrentibus nuntiis reformatur. Nunquam nostra etate audiuimus tantum belli incendium pacis gutta tantilla extinctum. Et  comes Philippus resignato comitatu de Crespi ad opus comitis de Biaumont, cui competebat ex uxore  , cum aliis quibusdam [81 1Kb] castellis, que ipse tenuerat ex parte uxoris, regis pacem et gratiam est adeptus.

5. Post aliquantulum temporis  Philippus rex Francorum consilio quorumdam baronum suorum, comiti Flandrie inuidentium, reginam uult dimittere. At [82 1Kb] illa hoc sentiens conuersa est ad Deum, tantamque erga Dei genitricem in ciuitate Siluanectensi exibuit deuotionem, humilitatem et contritionem, ut omnes intuentes pene ad lacrimas commoueret. Nam nudis pedibus per plateas ciuitatis incedens, et cereos in manibus portans, elemosinamque  omnibus indigentibus affluenter dispertiens, intrauit beate Dei genitricis ecclesiam, ubi orauit diutius, et eo die omnes ciuitatis pauperes laute ipsa refecit et eis ipsa etiam ministrauit. Quod rex et omnes optimates eius audientes, compassi sunt ei, et penitentia ducti a proposito destiterunt. Philippus tamen comes tam Remensem archiepiscopum quam omnes qui huius consilii complices extiterunt,  quos dudum coluerat ut amicos, nunc ut inimicos ueretur. Propter hanc causam et alias pax inter regem et comitem est turbata. Uterque igitur post pentecosten cum suis exercitibus in marchis terrarum suarum conueniunt. Et regis quidem exercitus militibus plurimis, comitis autem agminibus peditum armatorum sufficienter et optime precellebat. Standarum altissimum draconem desuper preferentem comes secum super currum rotarum quatuor duci fecit; quod rex cum tota Francia indigne admodum tulit. Tamen Henrico Anglorum rege mediante, pacis inducie protelantur a festo sancti Iohannis in annum. Interim comes mittit in Ispaniam pro Mathilde filia Adefonsi regis Portusequalis; que ad eum uenit cum regio apparatu et ambitione  multa, et facta est ei uxor anno Domini 1184, mense Augusto.

6. Balduinus uero comes Montensis adherebat regi, et licet sororem comitis Philippi haberet uxorem, erat tamen exercens inimicitias contra eum. Instinctu ergo illius rex Francie iterato insurgit in comitem Flandrie. At ille non improuidus nec imparatus audacter occurrit. Collocatis namque per castella sua que in marchis habebat custodiis equitum contra infestationem regis, ipse militari manu tantummodo terram comitis Montensis ingreditur a parte meridiana , ab oriente uero Philippus archiepiscopus Colonie, qui comitem Flandrie adiuuabat. Porro Duacenses et Pabulenses ab occidente incendiis et rapinis demoliti sunt terram illam.  Rex autem ut comperit, alias comitem esse intentum, uiromandiam intrat; accedensque ad castrum quod Mons Desiderii dicitur, suburbana illius succendit; sed per fideles comitis, qui circumquaque in presidiis morabantur, ocius est inde repulsus. Cum uero hiemps instaret---erat enim Nouembris mensis---asperitate hiemis compellente ad propria unusquisque digreditur. Die autem natiuitatis dominice propinquante, inducie dantur utrinque  . Cum autem finiende essent inducie, et comes Flandrensis suam prepararet expeditionem , Balduinus comes terram Iacobi de Auesnes uirtute irrumpens, ueteris memor iniurie incendio tradit eam. Nam ille incentor esse discordie inter utrumque comitem ferebatur. Finitis induciis, rex  et comes omni spe iam pacis remota in cedem mutuam ruituri, sub urbe Ambianensi cum suis exercitibus consederunt. Tandem nutu Dei ut credimus, comes regie maiestati et honori proprio deferens ac saluti, cedem etiam populorum a Deo simul et hominibus sibi metuens imputari, antequam aliquis caperetur uulneraretur uel perimeretur, reddidit  regi quedam castella comitatus uiromandensis, que iure armorum hucusque possederat a tempore quo prima uxor eius mortua fuit; de qua non habuit liberos, cum ex parte ipsius eumdem habuerit comitatum; pro quo etiam tota hec discordia fuit inter se et suum dominum regem  . Inter ea uero castella que reddidit, eminebant Causiacus, Thorota, Monsdesiderii, Calmiacus et dominium Ambianense. Hec autem resignauit regi, ut armis cederet et reliquam partem uiromandie, uidelicet uillam Sancti Quintini, Ham et Peronam circumpositamque regionem, in pace tenendam sibi quamdiu uiueret concederet et confirmaret. Factumque est ita; et mansit deinceps idem comes in eiusdem gratia regis  . Ibi etiam pacificantur comites Flandrensis  et Haionensis.

7. Circa idem tempus contigit in ecclesia transmarina, diuini seueritate iudicii, res omni christianitati ualde lamentabilis et dolenda. Rex enim Iherosolimorum obuiam pergens  et congressum faciens cum Salahadino et Sarracenorum multitudine infinita, superatur et capitur, et omnes principes eius aut occiduntur aut capiuntur, uulgus uero innumerabile trucidatur. Bellehemites episcopus, qui crucem ferebat, perimitur, et crux Domini a paganis aufertur; et sicut de archa Dei legitur, translata est gloria Domini ab Isrel. Salahadinus deinde terram perambulat, ciuitates et castella euertit aut retinens sibi firmat et munit, monasteria destruit, monachos presbiteros clericos perimit, sactimoniales  dehonestat et interficit. Actum est hoc anno incarnationis dominice 1187, quo anno natus est Ludouicus filius regis Francie primogenitus, pridie Kalendas Septembris. Audito autem graui nuncio de terra Iherosolimitana, rex Francie rexque Anglie cum principibus multis, episcopis comitibus nobilibus et ignobilibus trans mare profecturi cruces accipiunt . uerum priusquam iter arriperent, Philippus rex Francie profecturus contra ducem Burgundie, assumpsit comitem Flandrie secum. Nam dux ille iniustissimus et perfidus erat in eo, quod Francie ac Flandrie mercatores, quos in fide sua tuendos per terram suam susceperat, spoliari a suis latronibus permittebat. Assultus  ergo regis et comitis sustinere non ualens, perditis quibusdam castellis suis, ad deditionem compulsus, tradidit se ipsum regi. Deinde idem rex et idem comes assumpto secum Ricardo Aquitanie duce, ducunt exercitum contra Henricum regem Anglorum , patrem eiusdem Ricardi, uillasque illius et castella diripiunt et incendunt. Semper enim Francorum regibus rebellis extiterat et dampnosus. Quorum assultum ille non sustinens, de loco ad locum fugiendo eorum deuitabat aduentum. Tandem usque Cenomannis persecuti sunt eum. Super quo ultra modum contristatus, in infirmitatem decidit,  et ad Chinon usque perueniens diem clausit extremum. Hinc apud Fontem Ebraldi delatus, uix necessarios sumptus ad sepeliendum habens, ille quondam diues et prepotens ibidem in monasterio sanctimonialium tumulatur. Cui successit in regnum dux Aquitanie Ricardus filius eius, anno 1189, quo anno mortua est Elizabeth Francorum regina , neptis Philippi comitis Flandrie. Mortua est autem de duobus geminis, et cum nimio Francorum planctu in ecclesia beate Marie Parisius sepelitur.

8. Euntibus autem predictis regibus Francie simul et Anglie uersus mare , Philippus comes Flandrie cum eis transfretat, et pariter obsident ciuitatem que dicitur Achra, quam Sarraceni firmiter ualde munierant et seruabant. In cuius obsidione,  que multo tempore durauit, Philippus comes indigentibus et maxime militibus qui stipendia sua consumpserant sua erogando, plurimum extitit liberalis. Obiit uero ibidem tertio mense transfretationis sue, anno Domini 1191. Kalendis Iulii, et sepultus est in basilica sancti Nicholai foris murum Achre, ubi etiam tumulati sunt plus quam 50 tam episcopi quam duces et comites; sed postea per diligentiam uxoris sue Matildis regine Portusequalis translatus est Claramuallem, ac reconditus honorifice in sarcofago, intra capellam quam ipsa illi et sibi parauerat. Et ipse quidem strenue rexit comitatum Flandrie per 24 annos, nobilissimus omnium qui fuerant ante ipsum in Flandria, diuitiis  et honoribus affluens, prudentia et potentia magnus, feruens in iustitia, fortis et probus ad arma, unique Machabeorum non inmerito comparandus. Clericos honorabat, monachos amplectebatur, pauperes defendebat, causas religiosorum etiam contra suos quandoque barones et milites tuebatur.

9. Cuius morte audita, confunditur tota patria et turbatur, dolor et timor occupat uniuersos, maxime clerum et populum, statimque regnum eius scissum est in tres partes. Nam Willelmus archiepiscopus Remensis, qui regis Francie iura seruabat, illam partem quam Philippus comes nepti sue regine in dotem olim concesserat, occupauit ad opus filii eiusdem regine, uidelicet Ludouici; hoc est Bapalmas,  Attrebatum, Ariam Sanctumque Audomarum et domum de Ruholt cum nemore, comitatum Hisdiniensem et Lensensem, homagium Bolonie, S. Pauli, Gisnense, Lilerense. Omnia enim hec Philippus comos post suum decessum habenda concesserat regi, quando ei neptem suam legali matrimonio copulauit. Alteram uero partem donauerat idem comes propter nuptias uxori sue Mathildi; hoc est Insulam et Duacum et plures ac bonas uillas hinc et inde iacentes, Caslethum, Watenes, Bergas, Burburgium, totamque maritimam regionem. Porro terciam partem hereditatis iure saisiuit Balduinus  comes Haionensis ex parte uxoris sue Margarete, sororis Philippi comitis antedicti.

10. [Cont. Aquic.] Rex autem Philippus in Franciam rediens, dies natiuitatis dominice Parisius celebrauit. Ad cuius curiam Balduinus comes uocatus cum aliis uenit; sed rex eum nec humane nec benigne suscepit . Quod ille cernens, rege insalutato clam a ciuitate discessit. Tamen consulens terre sue, ad recuperandam regis gratiam Symonem de Aquicincto et Danielem de Camberone abbates ad regem direxit. Tandem mediante Willelmo Remensium archiepiscopo necnon et Petro Attrebatensi episcopo, pax inter regem et comitem reformatur , ita quod rex suscepit homagium comitis et comes ei benigne concessit habendam  occidentalem Flandrie partem superius nominatam, retinens sibi orientalem. Post quatuor circiter annos obiit Margareta Flandrie et Haionensis comitissa ; cui successit in comitatu Flandrie Balduinus filius eius, patre suo Balduino adhuc circiter per annum uiuente, qui eidem filio suo Balduino primogenito uxorem acceperat Mariam filiam Henrici comitis Campaniensis, quam genuit ex filia Ludouici regis Francorum. Interea rex Anglorum Ricardus de partibus transmarinis regreditur, orit urque discidium inter ipsum et regem Francorum. Rex itaque Francie collecto exercitu  castellum regis Anglorum quod dicitur Aubamarla obsidet, capit et destruit. Milites regis Anglorum episcopum Beluacensem consanguineum regis Francorum  ceperunt et apud Rotomagum graui custodie manciparunt. Instinctu quoque muneribus et promissis regis Anglorum, Balduinus comes Flandrie et Haionensis regem Francie dereliquit et regi adheret Anglorum. Hic itaque collecto exercitu copioso per pagum Tornacensem et Cameracensem incedens, omnia eiusdem pagi castella cepit; sicque ad ciuitatem Attrebatensem perueniens, eam a parte orientali obsedit. Secundo autem obsidionis die subito inde recessit. At Philippus rex Francie hec audiens et indigne ferens, cum magna equitum et peditum copia transiens apud Ariam flumen Lisie, terram comitis uastaturus intrauit; sed quibusdam infortuniis tactus, colloquium cum comite habuit  extra Ypram; et sic infecto negotio rediit in terram suam, multis qui aduentum eius formidauerant irridentibus inefficacem eius recessum. Comes uero Balduinus castrum Sancti Audomari quinque ebdomadarum obsidione clausit , et rege Francorum Philippo nullum ferente presidium, utpote qui a Ricardo Anglorum rege plurimum artabatur, cepit redditum sibi et optinuit. Arienses enim reddiderant se iam sponte in manus illius. Interim rex Anglie stipatus multitudine militum irruit super regem Francorum euntem Gisortium. Ille uero cum suis festinans munitionem intrare, fracto ponte in flumen dicitur cecidisse; sed extractus est inde, pluribus  tamen de nobilioribus suis captis. Statimque rex Francorum exercitum congregans copiosum, terram Normannie uicinam terre sue incendio et rapinis deuastat. Mediante uero Petro cardinale Sancte Marie in uia Lata et apostolice sedis legato, date sunt treuge inter reges. Ricardus ergo rex obsidens castellum quoddam uicecomitis Lemouicensis, qui a se recesserat, quod appellant Zaluth  , ibi sagitta uulneratus est et defunctus ; cui Iohannes frater eius successit in regno. At Balduinus comes terram regis Francorum rapinis et incendiis deuastabat. Maria autem comitissa Flandrie pro pace inter regem et comitem componenda Parisius uadens ad regem, honorifice suscepta est ab eo; quam rex de pace securam cum quibusdam captiuis  in pignus pacis remisit ad propria. Anno igitur Domini 1200 [1199] in diebus natiuitatis dominice Philippus rex et Balduinus comes apud Peronam collocuturi de pace conuenerunt, ubi per Marie comitisse industriam pax firma utrimque iuratur; que pax tam Francie quam Flandrie magna fuit causa letitie.

11. Postea Balduinus comes cruce signatur, et Iherosolimam tendens, apud uenetiam hiemauit, et Gazaram ciuitatem uenetiis inimicam subegit cum eorum auxilio, subactamque tradidit eis. Deinde ad illam nobilem et munitissimam ope simul et opibus et fere inexpugnabilem ciuitatem Constantinopolim, de Dei confisus auxilio, cum paucis expugnandam accessit. [Ep. Bald.] Irruentibus ergo Flandrensibus  Francis atque uenetiis, scalis turribus applicatis, Greci propugnacula reliquerunt, nostrique audacter ingressi militibus portas aperiunt; multaque cede facta Grecorum, nostri aduesperascente iam die arma fessi deponunt, de assultu palatiorum in crastino tractaturi. Imperator uero Alexius, qui a muris recesserat et in palatium fugerat, suos recolligit et crastinam hortatur ad pugnam, asserens quod nostros in potestate nunc habeat intra murorum septa conclusos; sed nocte latenter dat terga deuictus. Quo comperto, Grecorum plebs attonita de substituendo imperatore pertractat. Et dum mane facto ad cuiusdam Constantini nominationem procedunt, pedites nostri non expectata deliberatione maiorum,  ad arma prosiliunt; et terga dantibus Grecis, fortissima et munitissima palatia relinquuntur, totaque in momento ciuitas obtinetur, et omnium que inter diuitias ab hominibus computantur, tam inestimabilis habundantia reperitur, ut tantum tota non uideretur possidere Latinitas. Ordinatis igitur diligenter que disponenda rerum poscebat euentus, nostri ad electionem imperatoris unanimiter et deuote procedunt; et omni ambitione seclusa, uenerabiles episcopos Suessionensem, Trecensem, Haluersdatensem, dominumque Beellemitanum qui a partibus transmarinis auctoritate apostolica ibi fuerat delegatus, Acconensem electum, abbatemque  Lucedii, imperatoris sub Domino constituunt electores. Qui oratione premissa, ut decuit, Balduinum comitem Flandrie et Hainonensem unanimiter ac sollempniter elegerunt, atque ad imperii fastigia gloriose coronatum memorati pontifices cum uniuersorum applausu et piis lacrimis sublimarunt anno Domini 1202, dominica qua cantatur Iubilate, post pascha.

12. Uxor uero eius Maria, claris orta natalibus, uirum suum insecuta, post tediosas terrarum metodos et maris anfractus ac tractus tandem Acharon aplicuit; ibique diutinis et grauibus macerata egritudinibus, ultimum reddidit spiritum. Iohannes rex Anglie post infinitas expensas in castellis tuendis et munitionibus erigendis per longum tempus factas,  pusillanimitate confectus magis quam pecunie defectu, fuge opprobrium uilipendens, Normannia Aquitania cum appenditiis uniuersis relictis, tanquam ad asilum confugiens transito mari rapido cursu in Angliam se recepit. At Philippus rex Francie letus hec omnia occupauit et cepit.

13. Anno deinde incarnationis Domini 1205, imperator noster Constantinopolitanus Balduinus, Flandrie et Hainoie comes, a Iohanne cognomento Blake in conflictu inter se commisso captus fuit, nulli deinceps de nostris comparens. Cui anno sequenti successit in imperium frater eius Henricus, uir in rebus bellicis strenuus et morum nobilitate conspicuus. In comitatu uero Flandrie et Hainoie successit eidem Balduino imperatori primogenita  filia eius Iohanna, quam in sua custodia et tutela Philippus rex Francie habuit, donec matrimonio copulauit eam Fernando filio regis Portusequalis, et hoc per industriam regine [83 1Kb] Mathildis, quondam Flandrie comitisse. Celebratis ergo nuptiis in capella regis Parisius , antequam eadem Iohanna cum uiro suo Fernando uenisset in Flandriam, ut ab hominibus Flandrie fidelitatem debitam sibi reciperet: Ludouicus primogenitus regis miles iam factus subito et repente Ariam uenit cum exercitu et bellicis instrumentis, exigens a burgensibus uillam sibi reddi, sicut ipsi nouerant eam competere sibi ex parte materna. Illi autem dixerunt, quod si castrum Sancti Audomari, quod erat fortius et magis munitum  et quod iure pari eum respiciebat, prius obtinuisset, ipsi absque mora et difficultate aliqua ei redderent uillam suam. Hac igitur sponsione accepta, uenit ad Sanctum Audomarum; sed clausum inuenit. Non enim burgenses eum continuo receperunt, licet magno minarum tonitru terruerint eos comites Sancti Pauli et Pontiui aliique barones, qui cum predicto uenerant Ludouico. Confluebat itaque copiosus exercitus circa uillam, et atrociter minabantur, quod eam succenderent et omnes in ea repertos inmanissimis cruciarent suppliciis. At burgenses cum ita ex improuiso se uiderent obsessos, nec haberent milites, quorum consilio et auxilio possent  defendere uillam suam, nullumque sibi presidium ferri ab aliquo expectarent, habuere consilium, quod reciperet in crastino cum honore dominum Ludouicum, et ipsi ab eo reciperentur in gratia et amore; factumque est ita. Deinde consilio eiusdem Ludouici apposuerunt adhuc firmare amplius muris pariter et fossatis maioribus uillam suam; et ipse dominus Ludouicus turrim excelsam et fortem edificauit in medio muri prope portam Boloniensem, per quam posset intrare in uillam, cum uellet, et exire ab ea.

14. Fernandus uero cum amita sua Mathilde regina uetula et infirma et uxore sua lento gradu Flandriam et Haionium ueniebat , recipiendus ab hominibus terre in dominum et eos ipse in  homines recepturus. Reliquit autem Duaci uxorem suam febricitantem cum amita sua Mathilde predicta; ipse uero properauit Ypram, deducentibus eum Philippo qui erat marchio Namucensis et patruus uxoris eius, et Iohanne qui erat dominus de Nigella et castellanus Brugensis, Sigero etiam castellano Gandensi. Cumque Yprenses et Brugenses colla eius dominio subiecissent, Gandenses eum recipere noluerunt, donec heredem terre uiderent, filiam scilicet imperatoris Balduini, et certi essent, quod ei nupsisset. His auditis uelociter rediit; et nobilissimi principes duo, uidelicet Rasso de Gauera et Arnulfus de Aldernade, qui nuptias istas sine suo consilio factas esse dolebant et prefatos oderant castellanos, cum armatis militibus et a iis  multis insecuti cum, Curtrachi sunt consecuti. Prandebat autem cum principibus qui erant cum eo; qui predictorum inopinato aduentu et insectatione comperta, nil rati sunt utilius fore sibi ad presens quam fugere. Fugam igitur maturantes, de rebus suis plurima reliquerunt, et transito fluminis ponte, ne hostes post eos transirent pontem fregerunt. Quod illi uidentes, redierunt in uillam et depopulati sunt eam.

15. Fernandus ergo assumpta uxore sua et collecto exercitu, Gandauum obsedit. At Gandenses datis ei ter mille libris in pace sunt ab eo recepti. Predicti autem castellani de Gandauo et de Brugis, eo tempore quo terra uacans comitem non habebat,  usurpauerant sibi iura et consuetudines quasdam in castellaniis suis, que magis dicebantur spectare ad comitem Flandrie quam ad ipsos. Cum ergo hec eis concedere et confirmare Fernandus non uellet, discesserunt ab eo, et ad regem Francie, cuius homines erant ex alio feodo quem tenebant de illo, se unanimiter contulerunt. Quod uidentes Rasso de Gauera et Arnulfus de Aldenarda, qui eosdem oderant castellanos, reuersi sunt ad gratiam comitis, facta resarcitione dampnorum et iniuriarum satisfactione prius exhibita.

16. Ea tempestate  Renaldus de Domnomartino, comes Bolonie et Moretonii, quem rex  Francie super omnes principes suos exaltauerat ob ingentem eius probitatem atque industriam, accusatus quod regem prodere uellet, fugit a facie regis contra eum cum exercitu uenientis. Fugiens uero accessit ad comitem Flandrie, deinde ad regem Anglie, incitans eos, ut inito ad inuicem pacto recuperari satagant ui armorum ea que antecessores eorum tenuerant et modo tenet rex Francie uiolenter. Quod facile fieri promittit, et maxime, cum auxilium imperatoris Othonis eis deesse non possit. Erat enim idem Otho regis Anglie nepos, et regem Francie odio habens, libenter contra illum suum auunculum adiuuaret. Fiunt ergo littere hinc et inde, regis ad comitem comitisque ad regem, de ineundo federe inter ipsos contra regem Francie  dominum suum  . Interea barones Anglie, regem suum propter nimiam crudelitatem ipsius habentes exosum, mittunt latenter ad regem Francie, supplicantes attentius, ut ueniret in Angliam, spondentes firmissime, quod eius ditioni se subderent, et expulso rege qui regno indignus erat, regnum traderent ei. Anno igitur Domini 1213. Philippus rex Francie cum ingenti mole nauium simul et hominum parabat se in portu qui dicitur Calays, ut in Angliam transfretaret. Erat tunc temporis in Anglia Pandulfus clericus quidam domini pape, qui auctoritate ipsius excommunicabat omnes regi Anglie aduersantes. Etenim rex Anglie Iohannes audiens regem Francie super se uenturum, nimio terrore perculsus, resignauit domino pape regnum  suum in manu clerici antedicti, et recepit illud ab eodem clerico tenendum sub censu mille marcharum annuatim summo pontifici soluendarum.

17. Rex autem Francie mutato repente consilio de pergendo in Angliam, uertit se ut iret in Flandriam. Precepit ergo, ut onuste naues sue occurrerent sibi ad portum qui Dam dicitur, prope Brugis. Ipse uero per terram uadens, uenit die dominice ascensionis Casletum; ponensque ibi milites et sagittarios ad custodiam castri, processit uersus Ypram et Brugis, neminemque sibi resistentem inuenit, deducentibus eum castellanis predictis, Brugensi scilicet et Gandensi. Fernandus autem Flandrie et Renaldus Bolonie comites prorumpentes de  mari latenter, irruunt in extremos de exercitu regis; sed uiriliter et cito repulsi, uix euadere potuerunt ac recipere se in mari. uerumptamen de nauibus regis postea ceperunt non paucas; quod rex audiens, residuas omnes succendit, precauens ne ab hostibus similiter caperentur. Cepit etiam rex apud Ypram Brugis et Gandauum multos de burgensibus, qui ditiores ibi esse uidebantur, et duxit eos in Franciam, tenens eos in captione artissima, donec magnam ab eis pecunie quantitatem extorsit.

18. Fernandus ergo comes perrexit in Angliam, et regi Anglie hominium  fecit; cui rex multas  dedit pecunias, suum ei ut dicitur thesaurum communicans et exponens ad conducendum milites, qui cum eo terram regis Francie deuastarent. Factum est hoc in diebus natiuitatis dominice, in quibus comes Bolonie Renaldus sumptis militibus et quibusdam communiis Flandrie Casletum obsedit. uerum priusquam appropinquaret, uiri qui erant in arce, partem uille maximam succenderunt, pugnaueruntque fortiter et munitionem uiriliter defenderunt. Licet autem nix de celo descendens et gelu terram constringens oppugnantes plurimum impedirent , minime tamen propter hec cessauerunt, donec post tredecim dies ueniente cum armata multitudine filio regis domno Ludouico, predictus comes non habens manum ad resistendum  ei, obsidionem reliquit et in interiorem Flandriam se recepit.

19. Reuersus autem de Anglia comes Fernandus, multitudinem equitum congregauit; et uadens per Burburgium et Grauelingas in terram comitis Gisnensis, depopulatus est eam, et eius munitiones destruxit, et perante Sanctum Audomarum in Flandriam remeauit. Post paucos autem dies cum graui multitudine peditum simul et equitum comites Flandrie atque Bolonie uenerunt ad Lensense oppidum; quod bene munitum uidentes, ultra progressi sunt ad castrum quod dicitur Hosdain, ipsumque et quasdam uillas campestres depopulati sunt incendiis et rapinis. Accedentes uero ad Ariam consederunt et castrametati sunt ibi; sed milites et  sagittarii qui erant intus constituti, uillam seruauerunt illesam.

20. Eo tempore Iohannes rex Anglie Aquitaniam uenerat cum grandi exercitu, ut terram illam ad se reduceret et sue iterum subiiceret potestati. Sed domnus Ludouicus filius regis Francie, missus a patre illuc cum probis militibus multis, uiriliter resistens conatus regis Anglie inanes reddebat. Philippus ergo rex Francie preparata expeditione, Ariam, ut obsessis ferret auxilium, properabat. Quo per exploratores cognito, comites antedicti cum uniuerso exercitu suo in Flandriam sunt reuersi. Dehinc pergunt dicti comites Flandrie et Bolonie Aquisgranum  ut imperatorem Othonem  qui a domino papa tunc excommunicatus erat rogarent, quatinus cum eis dignaretur uenire suoque auunculo regi Anglie ac suis fidelibus, qui contra regem Francie cum eo pugnabant, suum auxilium exibere. uenit ergo , et ducem Lotharingie  cum quibusdam comitibus militibusque non paucis secum adducens, totam Flandriam aduentu suo exhilarauit. Ex edicto igitur comitis Fernandi conueniunt apud ualentias omnes qui apti erant ad bellum, Hayonenses pariter et Flandrenses. Quod Philippum regem Francie non latuit; qui assumptis equitum et peditum copiis, secundum  quod habere poterat,---nam pars exercitus sui non modica cum filio suo Ludouico erat in Acquitania contra regem Anglie occupata---uenit ad pontem de Bouines, et inde Tornacum. In crastinum, cum missam audisset, rediit ad pontem de Bouines.

21. Erant tunc apud Mortaigne imperator et comites cum exercitu magno ualde et forti; qui audientes regem apud Bouines remeare, arbitrati sunt quod fugeret; et arma conciti capescentes, regem insequi certatim festinant. Ad hoc autem incitabat eos precipue Hugo de Boua, miles strenuus, quem rex Francie de terra sua expulerat; qui cum postea iret in Angliam cum militibus et aliis hominibus multis, orta tempestate submersi sunt et perierunt  in mari. Ecce autem nuncius uenit ad regem , qui diceret ei pro certo, quod uelociter ueniebant et prope iam erat exercitus infinitus, nichil aliud metuentes nisi tam uelocem regis fugam, quod eum consequi non ualerent. Rex uero hec audiens substitit et suum exercitum stare fecit, conuocansque principes suos ait: Quod est consilium uestrum super hiis que auditis? Inuitus quidem hodie pugno, cum sit dies dominica, et nos pauciores numero simus quam illi. Tunc Petrus comes Autissiodorensis [84 1Kb] primus respondit: Etsi malum sit, humanum fundere sanguinem die festo, tamen minus peccat, qui non insurgit in hostem nec eum prouocat, sed ab eo prouocatus se ut potest defendit. Qui  autem se defendere negligit, cum ab hoste fuerit impetitus, aut uictum se probat aut stultum fatetur. Hiis auditis, uoluntas omnium erigitur ad pugnandum. Rex igitur suas confestim acies ordinauit. Rogauit autem Odo dux Burgundie regem, ut se a bello subtraheret et seruaret se militibus ac principibus suis, et ingrederetur castrum Lensense, quod prope positum erat et bene munitum. Rex uero ait: Absit hoc a me, ut fugiam dum uiuus sum et sanus, ac relinquam homines meos mori mecum et pro me paratos. Ego quippe in prelio cum ultimis permanebo, aut ingenue moriens aut gloriose triumphans. Confido autem, quia oberit hostibus nostris, quod nos ad bellum prouocant die ista, ipsisque impedimento erit, quod illi qui eos ducunt aut sunt excommunicati  aut proditores aut transfuge aut periuri. Nam Otho qui dicitur imperator, excommunicatus est ab ore summi pontificis, comes uero Bolonie proditor et excommunicatus, comes Flandrie transfuga et periurus. Hec sunt que tradent eos hodie in manus nostras, aut compellent fugere turpiter coram nobis. uos igitur ne timueritis eos. Hiis dictis, diuertit se in quamdam ecclesiam que iuxta erat, et orauit deuote cum lacrimis. Surgensque ab oratione, munit corpus suum signo crucis primitus, deinde armis, et insiliens equo, uenit ad suos monetque eos, ut sua confiteantur peccata, quatinus  si mori contingat, securius moriantur, et si ex humilitate confessionis sue Deum sibi propitium fecerint, hostes facilius superabunt .

22. Interea Otho in tantum appropinquauerat, quod uidere exercitum regis poterat; et uocans ad se comites Flandrie atque Bolonie, dixit - Numquid non dictum est nobis, quod rex fugeret nostrum metuens prestolari aduentum? et ecce uideo castra eius castra fortia ualde, castrorumque acies diligentissime ordinatas et ad bellum paratas. Ad hec Bolonie comes ait: Hoc est, domine imperator, quod uobis iam dixi, hunc morem esse Francorum numquam fugere, sed in bello mori aut uincere. Propterea consilium dederam, ut in eos irrueremus latenter a tergo, et partem exercitus nouissimam predaremur. Sed Hugo  de Boua qui hic astat, et quidam alii, non hoc mihi prudentie sed timiditati atque desidie ascripserunt; quorum audacia meaque timiditas declarabitur hodie, cum ipsis uelocem arripientibus fugam, ego et quicumque bellare inceperint atque permanserint, capiemur aut forsitan occidemur. Et hec dicens uertit equum, ac sono gracilis cornu conuocans suos, pergit in prelium; euntque cum illo Fernandus comes Flandrie, et Willelmus comes Salisberie frater regis Anglorum, et alii Hayonenses Flandrensesque milites multi promti ab bellum et in nullo segnes aut pati aut facere, quodcumque belli casus attulerit. Ab hiis primum facta est congressio. Isti primum pugnare ceperunt; isti in primam aciem exercitus  magna fortitudine irrumpentes, atrociter dimicabant; sed a Francis fortiter sunt excepti. Deinde miscentur undique hostes, equites simul et pedites, totisque uiribus feruntur inuicem. Fractis lanceis, gladios exerunt; sed gladio deficiente aut propter hostem comminus insistentem non proficiente, acuminatis in alterutrum cultellis utuntur. uerum comes Pontiui, qui erat cum rege, fractis lanceis gladio et cultello pedesque factus, brachiis et manibus loricatis ictus a se ferientium repellebat. Irruerat enim ipse cum militibus suis in globum continentem homines circiter 400, qui erant ut dicitur de Braybanto, pedites quidem, sed in scientia et uirtute bellandi equitibus non inferiores. Ipsi comitem et milites eius, equis eorum occisis, secum  cito pedites esse fecerunt. Porro comes cum suis densitatem eorum penetrare non poterat, sed ut dictum est, manibus et brachiis se defendebat, donec eius comunie aduenirent, que illi fuerunt auxilio ad deiiciendum electos pedites illos; alioquin eos nequaquam uicisset, sed uictus ipse cum suis militibus in manus eorum ut creditur incidisset. Itaque consumpti uel capti sunt uniuersi pedites illi. In breui autem preualente Francorum uirtute, imo potius triumphante per eos diuina ordinatione, capiuntur predicti tres comites et alius quidam comes  de Alemannia  , cum militibus 127 aliisque nonnullis. Quod cum uiderent Brugenses, qui bello proximi erant, terga ut dicitur primi uerterunt, suoque exemplo ad fugiendum aliis profuerunt. Fugiunt igitur omnes Hayonenses pariter et Flandrenses, fugit dux Lotharingie cum suis, fugiunt Alemanni, fugit et ipse Otho imperator eorum in palefrido suo. Suum enim dextrarium, mire probitatis magnique precii equum, occisum a quodam milite reliquit in acie. Rex uero fugientes persequi nolens, in Franciam est reuersus. Factumque est hoc prelium anno Domini 1214, 6 Kalendas Augusti.

23. Regresso autem [85 1Kb] rege in Franciam cum  triumpho nobili et captis insignibus atque multis, et eisdem per diuersa loca repositis in firma custodia et ligatis in manicis et compedibus ferrens, quasi Flandria satis adhuc penarum non soluerit, mittuntur alii reges a Domino contra eam, uidelicet ignis et aqua. Ignis munitas aggreditur uillas, aqua inuadit campestres. Ab igne igitur deuorante domus Yprenses, Brugenses, Gandenses consumuntur, paucis admodum derelictis, quas Dominus, ne consummationem facere uideretur, misericorditer conseruauit. Mare autem solito uehementius intumescens in Brugensi territorio, per agros et uillas spacio leugarum septem uel amplius [86 1Kb] se diffudit. . . . .



uII. GENEALOGIA BREuIS COMITUM FLANDRIAE.


Damus hanc genealogiam e codice Bertiniano, iam Boloniensi n. 58 mbr. fol. s. XIII, ubi post Ambrosii opera legitur a manu alia s. XIII, in. que quamuis sit continua, apparet tamen, priora omnia usque ad Balduinum Roberti filium descripta esse ex antiquiori, reliqua ab alio post addita. Edidit ante nos iam Warnkenig in De Smet Corp. chron. Flandrie I, 7.



NOMINA COMITUM FLANDRIAE.


Lidricus Harlebekensis primus Flandriam occupauit. Post hunc filius eius Ingelramnus Flandriam obtinuit. Post hunc Audacer filius eius eandem tenuit. Post hunc Balduinus Ferreus filius eius comes Flandrie dictus est  , hic in monasterio sancti Bertini iacet. Post hunc Balduinus Caluus filius eius, hic iacet in Gandauo. Arnoldus senior huius Balduini filius post patrem nobiliter Flandriam gubernauit. Post quem filius eius Balduinus, qui ante patrem obiit uariole morbo. Post obitum uero Arnulfi senioris regnat Arnulfus iunior, filius Balduini filii Arnulfi senioris. Post Arnulfum iuniorem regnat Balduinus filius eius, qui in Blandinio iacet. Post hunc Balduinus filius eius, qui Insule iacet.  Post hunc filius eius Balduinus, qui Hannonie iacet. Post quem frater eius Robertus Frisio dictus, qui in Casleto iacet. Post quem Robertus filius eius, qui Atrebato iacet. Post hunc Balduinus filius eius, qui letaliter in bello uulneratus, monachus sancti Bertini efficitur et ibi sepelitur. Huic ergo heredem non habenti succedit cognatus eius Karolus filius amite  ipsius et Canuti regis Dacie. Quo propter iusticiam occiso et Brugis sepulto in ecclesia sancti Donati, quidam de Normannia Willelmus, cuius proauus fuit Balduinus Insulanus, comitatum recepit. Cuius tyrannidem auaricie non ferentes Brugenses et Gandenses et precipue Insulenses, adduxerunt Theodericum Helzatensem filium filie Roberti senioris, ut eidem Willelmo resisteret. Eo quoque Willelmo letaliter uulnerato et in ecclesia sancti Bertini sepulto, Theodericus comitatum optinuit. Quo mortuo et in ecclesia Watinensi sepulto, inclitus filius eius Philippus ceteris excellentius et potentius Flandriam gubernauit et domuit. Isto ergo a terra Ierosolimitana, in qua peregre defunctus est, Clareuallem translato, Flandriam accepit regendam Balduinus,  sororis eius maritus. Quo mortuo et in monasterio Malbodiensi sepulto, filius eius Balduinus comitatum recepit. Quo peregre profecto et imperatore Constantinopoli constituto, nec alium heredem quam duas filias iuuenculas et adhuc innuptas habente, frater eius Philippus Flandrie procurator est constitutus .



uIII. IOHANNIS DE THIELRODE GENEALOGIA COMITUM FLANDRIAE.


Ioannes de Thielrode, S. Bauonis monachus, in compilatione sua a. 1294 conscripta caput fecit undeuicesimum de comitibus Flandrie, quod usque ad a. 1130 ex Flandria Generosa excerpsit, de suo perpauca tantum addens et ad sua usque tempora deducens. Damus ex codice autographo Gandensi, quem integrum edidit uan Lokeren, Gandaui 1835, in-8o.



DE COMITIBUS FLANDRIAE.


[Fl. Gen.] Anno ab incarnatione Domini 792. Lidricus Harlebeccensis comes, uidens Flandriam uacuam et incultam ac nemorosam, occupauit eam. Hic genuit Inghelramnum. Inghelramnus genuit Audacrum. Audacer genuit Balduinum Ferreum. Balduinus Ferreus rapuit Iudith apud urbem Siluanectensem, filiam Karoli Calui regis Francorum filii Ludouici Piissimi augusti filii Karoli Magni, uiduam regis Anglorum. Tempore Balduini Flandria fit comitatus, et Balduinus primus comes. Antecessores sui fuerunt forestarii Flandrie sub rege Francie, sicut legimus in cronicis Francorum. Lidricus et Audacer impetrauerunt ab abbate Heinardo monasterii sancti Bauonis licentiam uenandi in silua que Heinarstryst  nuncupatur, modo Le dicitur, sub tali conditione, quod de decima bestia unam darent abbati et suis successoribus. Balduinus Ferreus genuit ex Iudith Balduinum Caluum. Balduinus Caluus duxit Elftrudem filiam Edgeri regis Anglorum, genuitque ex ea Arnulfum Magnum restauratorem Blandinii. Arnulfus duxit Adelam filiam Heriberti uirmandorum comitis, genuitque ex ea Balduinum Iuuenem. Balduinus Iuuenis duxit Mathildem filiam Hermani ducis Saxonum, genuitque ex ea Arnulfum Iuniorem. Balduino defuncto Machtildis nupsit Godefrido duci de Henam; et contulit priuilegia ecclesiis sub nomine comitis Flandrie. Arnulfus duxit Susannam filiam Berrengeri  regis Longobardie et Italie, genuitque ex ea Balduinum cognomento Pulcrabarba. Balduinus duxit Otgiuam filiam Ghysleberti comitis de Luzelemburg, genuitque ex ea Balduinum Insulanum. Balduinus duxit Adelam filiam Roberti regis Francorum, ex qua genuit Balduinum Montensem et Robertum Frisonem et filiam Mathildem nomine. Hec nupsit Willelmo comiti Normannie, que peperit ei Robertum comitem Normannorum, qui genuit Willelmum postea comitem Flandrie. Balduinus Montensis duxit Richeldem comitissam Hayonensem, genuitque ex ea duos filios, Arnulfum et Balduinum. Hunc Arnulphum primogenitum et comitem post mortem patris occidit Robertus Frisio patruus eius, et Balduinum a regno expulit, et sic comitatum  optinuit. Robertus Friso  probus et strenuus miles fuit cum Godefrido, Hugone fratre regis Francie et Roberto comite Normannie. Godefridus rex in Ierusalem obiit anno secundo regni sui, anno ab incarnat. Domini 1100. 15 Kal. Aug. Balduinus frater eius successit ei in regnum. Robertus duxit Gertrudem filiam Bernardi ducis Frisonum; que peperit ei duos filios, Robertum et Philippum, et tres filias. Harum una Christo nupta; altera Kanuto regi Dacie nupta, peperit ei filium nomine Karolum; tertiam duxit Theodericus dux Ellesacensis et ex qua genuit Theodoricum postea comitem Flandrie. Robertus primogenitus eius duxit Clementiam filiam Willelmi comitis Burgundionum, ex qua genuit Balduinum militem  inclitum. Quo sine herede defuncto, Karolus filius Kanuti regis Datie ei successit, qui Karolus Brugis a suis interfectus fuit in ecclesia beati Donatiani anno 1127. 6. Non. Martii; regnauit igitur circa octo annis. Cui successit Willelmus filius Roberti comitis Normannorum. Quem Willelmum Theodoricus filius Theoderichi ducis Ellesahtensis occidit, et sic optinuit comitatum. Theodericus duxit Sibillam filiam regis Ierosolimorum, ex qua genuit Philippum et Margharetam, que nupsit Balduino comiti Hainonie. Theodericus incepit regnare anno a natiuitate Domini 1127, et regnauit circiter 38 annis. Philippus comes Flandri et uiromandie duxit Mathildem filiam regis Portighalie.  Quo sine herede defuncto, predictus Balduinus comes Hainonie ei successit, qui genuit ex Marghareta tres filios, Balduinum et Henricum et Philippum, et filiam Elisabeth nomine, que nupsit Philippo regi Francorum. Balduinus primogenitus duxit Mariam filiam comitis Campanie, ex qua genuit duas filias, Iohannam et Margharetam. Iohanna nupsit Ferrando filio regis Portighalia ; quo defuncto nupsit Thome de Sauoyen. Qua mortua sine herede, successit ei Marghareta soror eius. Marghareta nupsit Willelmo de Danpetra ; peperit tres filios Willelmum, Guidonem et Iohannem, et duas filias, quarum una  nupsit Christo, altera comiti de Beren  Willelmus primogenitus duxit Beatricem, filiam Henrichi  ducis Brabantie et uiduam comitis Turingie. Quo sine herede defuncto, successit ei Guido frater eius. Guido genuit ex Mathilde filia Roberti Tenremontensis quinque filios, Robertum, Willelmum, Iohannem episcopum Leodiensem, Balduinum et Philippum, et tres filias, quarum una nupsit Iohanni duci Brabantie, altera Florentio comiti Hollandie, tertia Willelmo comiti de Ghuleke  ; quo occiso, nupsit domino de Castello uillico  . Mathilde defuncta  , duxit Elyzabeth filiam Henrici  comitis de Lucenborch, et cum ea optinuit comitatum Namurcensem; ex qua genuit liberos utriusque sexus. Robertus primogenitus Guidonis ex Mathilde duxit Blancham, filiam Karoli regis Sicilie, qua defuncta , duxit Yolendem filiam Odonis comitis Niuernensis et uiduam Iohannis filii Ludouici pie memorie regis Francie, et cum ea obtinuit comitatum Niuernensem; ex qua genuit  .



IX. CATALOGI COMITUM FLANDRIAE.


Lambertus genealogie quam supra dedimus. in fine iunxit catalogum, quem ex eodem quo nos codice autographo iam edidit Warnkenig Flandrische Rechtsgesch. I, append. 19. Huic simillimum proponimus e codice uedastino iam Bruxellensi 6439, quo de cf. Mon. SS. II, 192. Tertium Ioannes de Thielrode circa a. 1294 compilationi sue inseruit, nullius pretii; quem qui uidere desiderat, consulat editionem chronici Thielrodiani, quam uan Lokeren curauit Gandaui 1835, p. 69. Quartum annorum 792-1506, auctore Iacobo Balliolano, codici Folcuini Audomariano insertum, inde edidit B. Guerard in editione chartularii Sithiensis, p. 11.
[1Kb]


Lambertus.

A. D. 791 comites Flandrie regnare ceperunt.

    1. Lidricus Harlebeccensis.
    2. Ingelramnus.
    3. Audacer.
    4. Balduinus ferreus.
    5. Balduinus caluus.
    6. Arnulfus magnus.
    7. Balduinus iuuenis.
    8. Arnulfus secundus.
    9. Balduinus barbatus, Gandauo.
    10. Balduinus Insulanus.
    11. Balduinus Montensis.
    12. Arnulfus iunior, occisus.
    13. Rodbertus auunculus, apud Casel.
    14. Rodbertus, apud Atrebatum.
    15. Balduinus, apud Sanctum Bertinum.
    16. Karolus nepos Balduini.

Abhinc alie manus:
    17. Willelmus Normannus.
    18. Theodericus de Elzaten.
    19. Philippus filius Theoderici.
    20. Balduinus.
    21. Balduinus.
    22. Fernandus.
    23. Thomas.
    24. Willelmus.
    25. Guido et
    Iana uxor Fernandi
    et Margareta mater Guidonis





Cod. uedastmus. COMITES FLANDRIAE

    Lidricus Harlebecensis.
    Ingelramnus.
    Audacer.
    Balduinus ferreus.
    Balduinus caluus.
    Arnulfus magnus.
    Balduinus iuuenis.
    Arnulfus minor.
    Balduinus barbatus.
    Balduinus Insulanus.
    Balduinus Montensis.
    Arnulfus interfectus.
    Rotbertus Casletensis.
    Rotbertus expugnator Iherusalem.
    Balduinus filius Clementie.

Abhinc alie manus:
    Carolus
    Wilemmus Normannus
    Teodericus.
    Philippus filius eius.
    Balduinus.






ANNO DOMINI MCCIII
ELIAS DE COXIDA MONASTERII DE DUNIS, ORDINIS CISTERCIENSIS ABBAS SEPTIMUS.





NOTITIA.


Elias de Coxida, a patria cognomen sortitus, pago scilicet territorii Furnensis in Flandria, abbas fuit cenobii nostri de Dunis, numero 7 ob eximiam uite sanctimoniam Menologio Cisterciensi ascriptus, 8 Octobris. Cuius sanctitatem et excellentem doctrinam uniuersa propemodum Europa admirata coluit, ut uidere est in eius uita, quam ex monumentis Dunensis monasterii conscripsit et edidit Henriquez in fasciculo, et latius in libro De sanctis Eremi Dunensis, quem edidit lingua Hispanica. Hic ille est Elias, qui eloquentia sua, et auctoritate qua pollebat apud Leopoldum Austrie ducem, Richardum Anglie regem ex captiuitate liberauit, ut ad longum in uita describitur: »Plures olim in Dunensi bibliotheca legebantur eiusdem conciones, pietate et doctrina refertissime, que tamen iniuria temporis modo exciderunt,« duabus exceptis, etiam in capitulo generali Cistercii habitis, quarum primam in antiquo ms. codice bibliothece nostre Dunensis, repertam, publicaui anno 1649, in hoc libro; secundam ex bibliotheca S. Gisleni  subministrauit uir doctissimus Georgius Gallopinus, eiusdem cenobii religiosus, quam una cum prima lectoribus exhibebo. Obiit uen. Elias anno 1203, 16 Augusti.





ELIAE DE COXIDA SERMONES.



SERMO PRIMUS.

 Rectorem te constituerunt? noli extolli; sed esto in illis quasi unus ex ipsis .

Si iuxta prophetam  respicere iubemur ad Abraham patrem nostrum, et ad Saram que peperit nos; utriusque loco, quasi petram de qua excisi sumus, reputare debemus communiter Ecclesiam istam; hec enim est mater nostra, in cuius uterum iterum introiuimus, ut iterum renascamur ad uitam, ut potemur a lacte, et satiemur ab uberibus consolationis eius ; ut de ea, quasi de horreo ueri Ioseph, frumenta percipiamus, non modo ad cum ut ipsi pascamur, sed etiam ad semen,  ut alios reficiamus, et tanta benedictionum gratia fecundati, non solum ipsi fructum bonorum operum pariamus, sed etiam alios, exemplo nostri, patere faciamus; ut neminem tangat nota sterilitatis, maledictum in filiis Isrel. Propter hoc huc usque cucurrimus, non ut currendi terminum hic figamus, sed ut materno ubere recreati, fortiores, alacriores et indeficientes curramus, donec ad metam nobis propositam perueniamus; neque enim idcirco ad locum unde exeunt flumina reuertuntur, ut ibi sistant, sed ut liberius et uberius iterum fluant. Respicit ad nos turba magna, quam  dinumerare nemo potest, ex omni natione, tribu et lingua ; populus pendens ad reditum nostrum, fratres, et filii, consortes et conciues nostri, exspectantes et expetentes, ut obuiis manibus cum gaudio suscipiant plenis mercibus redeuntes, referentes sibi uite pascua et pabulum animarum. Quibus etsi forte preesse uidemur honoris dignitate, aut certe honoris grauitate, consortium tamen nature, communionem uite, originem conditionis nostre, semper considerare debemus, ut eos quibus honore preferimur, apud Deum in conscientia, uite merito preferamus. Sic nos delectet et afficiat dignitas honoris, ut tamen semper magis exterreat pondus oneris, et modis omnibus laboremus prodesse potius, quam preesse. Cum enim ad dignitatem  duo pertineant, scientia et uirtus, dignitatem sine scientia, iudicio Sapientis, constat esse satis inutilem; scientiam uero sine uirtute, damnabilem. »Sicut enim, ait quidam, honor sine humilitate, sese perducit ad confusionem; humilitas sine honore, sibi sufficit ad honorem.« Unde Sapiens sapienter instruens, et sapientie uiam docens, quid prelatis fugiendum, et quid eligendum sit, paucis exponit et ostendit, cum dicit: Rectorem te constituerunt, etc. In quibus uerbis, secundum quod ad presens occurrit, quatuor uidentur posse notari, scilicet ad officium pastorale cura sollicitudinis; ad libertatem canonice electionis, concordia uirtutis; ad cautelam custodia humilitatis, et uite conformitas ad obseruantiam caritatis.

 Cum ergo audis, Rectorem te, attende curam sollicitudinis. Cum audis, constituerunt, intellige unitatis concordiam in libertate canonice electionis. Cum audis, noli extolli, obserua humilitatis custodiam. Et cum audis esto in illis, quasi unus ex ipsis, uite nota conformitatem ad obseruantiam caritatis. Non est sane dignus censeri nomine rectoris, nec assumi debet ad opus regiminis, cui deest cura sollicitudinis, cui nec scientia suppetit erga infirmos ad medelam salutis nec uite meritum suffragatur in ostensione uirtutis. Indebite satis, et periculose rapitur, et trahitur ad publicas curas, qui diutius ante non gessit sub integritate priuatas, quia »non decet illum delinquere, qui alios debet sub  equitatis regula continere, ne fiat prauum exemplum, qui electus ad habile noscitur institutum.« Et cum rectori congruat, ut seipsum, et alios sub discipline censura regat, quedam sunt, quibus sibi, quedam quibus aliorum utilitati consulit et saluti. Sibi consulit, si castus fuerit corpore, corde mundus, uti si tendat ad amplexus Rachelis, septem annis seruiat , et Sabbatum ex Sabbato faciat, ut non solum se temperet a prauis operibus, sed etiam a cogitationibus quiescat illicitis. Ad officium eius etiam pertinet ut sit in uictu sobrius, in habitu compositus, in gestu disciplinatus, mansuetus in moribus, in uultu serius, in sermone circumcisus, patiens et fortis ad aduersa, humilis et temperatus ad prospera, ut sit in eo  uespere et mane dies unus, siue enim mane prosperitatis arrideat, siue uespera aduersitatis insurgat, idem semper animi status, quasi dies unus esse debet in eo, diem eternitatis desideranti, de qua dicitur: »Melior est dies una in atriis tuis, super millia . Cum hi, qui uirtutes Christi Domini mirabantur, regem eum constituere uellent, fugit ab eis; crucifixoribus uero promptus occurrit, ut scilicet hoc exemplo cauti simus ad blandimenta seculi deuitanda, prompti uero ad contraria sustinenda.

Hec et eiusmodi sunt, quibus rector debet seipsum regere, preter alia, quibus tenetur aliorum saluti consulere. Nam erga alios, oportet ut sit uigil et sollicitus, prouidus et circumspectus, misericors  et iustus, ut tanquam omnium curam habens, omnia omnibus fiat, ut omnes lucrifaciat. Oportet ut habeat ad regendum uirgam et baculum: ad sanandum, uinum et oleum; ad caritatis et castitatis exemplum, rosam et lilium; ad offerendum sacrificium, ignem et gladium. Oportet insuper ut habeat ad pascendum, panem in pera, ad cercendum et urgendum, fenum et calcaria, ad terrendum, canem in fune; ad pungendum, in funda lapides de torrente; ad animandum et exterminandum, tubam a dextris, et lagenam a sinistris; ut pro salutis uerbo quod predicat, etiam libens, si necesse fuerit, moriendo succumbat, et pro ouibus suis animam ponat . Talibus omnino deesse  non credimus post confractionem lagenarum, quod fungentur aduersarii, lumen ardentium lampadarum, siue claritatem bone opinionis, per meritum, siue effectum operationis in ostensione uirtutis. Multitudo talium sapientium, est sanitas orbis terrarum, quia »nec Salomon in omni gloria sua, coopertus est sicut unus ex istis ,« qui talibus est redimitus insignibus. Oportet preterea ut rector, sicut ceteris prefertur officio, sic bone conuersationis eos inuitet exemplo, »sicut aquila prouocans ad uolandum pullos suos et super eos uolitans .« Quomodo enim potest aquila prouocare pullos suos ad uolandum, nisi super eos uolitet? est qui infra, est qui iuxta, et est qui supra pullos suos uolitat. Infra uolitat aquila,  quando uite subditorum uita pastoralis inferior, humilior et despectior inuenitur. Iuxta uolitat, quando uita eius communis est ceteris et equalis. Sed supra pullos suos uolitat, quando eos quadam prerogatiua sanctitatis excellit, ut et uiam doceat, ante alios uolando, et sit eis in umbraculum diei ab estu, consolationis, exhortationis et orationum suffragiis protegendo. »Post mortem Iosue consuluerunt filii Isrel Dominum dicentes: Quis ascendet ante nos contra Chananeum, et erit dux belli?  Non dicunt: Quis ibit nobiscum, aut qui sequetur nos? cum illud pertineat ad communem et promiscuam multitudinem, sed: Quis ascendet ante nos, et erit dux belli? Dux belli merito uocatur, qui alios ducere, alios solet animare, et in  omni periculo, ante omnes alios primus ire. Hinc illud egregium in laudem Cesaris habetur, quod nunquam in aliquo periculo dixerit militibus suis: Ite illuc, sed: uenite huc. Unde satis eleganter quidam admonet, dicens:

In commune iubes si quid, censesque tenendum,
Primus iussa subi, tunc obseruantior equi
Fit populus, nec ferre negat, cum uiderit ipsum
Auctorem parere sibi; componitur orbis
Regis ad exemplum; nec sic inflectere sensus
Humanos edicta ualent, quam uita regentis.

»Sic cepit iehsu facere et docere ,« et a nobis requirit, ut os ad axellas retorqueamus ut gladium ponamus super femur nostrum , ut aquam ipsi bibamus de cisterna nostra . Et de angelo in Apocalypsi de celo descendente legitur,  quod libellum habuit in manu sua . Libellum angelus in manu habet, quando nuntius uerbi Dei, mandata diuine legis, que aliis predicat, ipse bonis operibus adimplet. »Parauit,« inquit, »eos in innocentia cordis sui, et in intellectibus,« id est in operibus intellectualiter factis »eduxit eos ;« intellectum manuum, actualem uocans intelligentiam. Et hec dicta sint, ut rectoribus pastoralis commendetur cura sollicitudinis, et non tam honoris quam periculosi oneris debeant meminisse, cum audiunt, Rectorem te constituerunt, etc. Non enim ausu temerario irruperunt, nec auctoritate propria presumpserunt, nec per uiolentiam intruserunt, sed, constituerunt, id est simul unanimi consensu, pari uoto, communi  uoluntate et canonica electione statuerunt. Cum enim ad omnimodam perfectionem teneantur prelati  exactiore diligentia debet examinari, quicunque digne ponendus est pastor populi Dei; ad colendum, ad regendum et ad dispensandum patrimonium Crucifixi. Nemo etiam sibi assumit honorem  nisi qui uocatur a Deo, tanquam Aaron. uocatur autem a Deo, si eligitur qualis debet, et qualiter decet, et a quibus oportet, qui habeant et cogitationem ueri, et electionem boni; cognitio enim ueri non permittit errare iudicio; electio boni, amore facit inherere diuine uoluntatis arbitrio. uocatur etiam a Deo, si  nec per uiolentiam superioris intruditur, nec gratia priuati amoris assumitur, nec ambitione prelationis ingreditur; hec enim tria, scilicet uiolentia, priuatus amor et ambitio promouere solent indignum. Caueant proinde qui in gradu sublimiore positi sunt, nec propter potestatem sibi concessam, iniuste aliquid disponant nec indignum uiolenter intrudant; quia sicut habetur in Iure: »Priuilegium meretur amittere qui permissa sibi abutetur potestate. uideant et recogitent, qui priuato amore se diligunt, qui obscurato orationis oculo, quod iustum est liquide non discernunt, dum in alteram semper partem, aut gratia labuntur, aut odio: quasi enim duplex quartana est, gratia et odium, cui sola iustitia medicinale apponit antidotum.  Caueant et illi quos torquet ambitio magistratus, ne dum gradum se putant conscendisse supremum, usque ad infimum relabantur, et eleuati supra se, infra deiiciantur, sicut scriptum est: Deiecisti eos, Domine, dum alleuarentur .« Caueant ne aliunde quam per ostium in ouile ouium intrare conentur; ne non tam pastores quam fures et latrones summi Pastoris iudicio reputentur; et uestem nuptialem non habentes, a celestibus nuptiis excludantur, »et mittantur in tenebras exteriores, ubi erit fletus, et stridor dentium .« Fletus est oculorum, qui prouenit ex calore; stridor dentium, qui contingit ex frigore; quia in tormentis positi, transibunt  ab aquis niuium ad calorem nimium . Mundus eris a sanguine isto, si tu, cuius interest domui Dei dignum ordinare ministrum, iuris ordinem non excedas; si de aliorum iure tibi nichil usurpare presumas; si absque omni personarum acceptione, eum qui uocatur a Deo, canonica electione instituas, et talem, qui iuxta prophetam , »euellat et destruat, disperdat et dissipet, edificet et plantet;« euellat, inquam, uitium, ubi radicem iam fixit; destruat quod in altum iam pullulauit; disperdat, quod per prauam consuetudinem inoleuit; dissipet, quod alios exemplo prauitatis infecit; edificet demum, aurum, argentum, lapides pretiosos, ubi naturale repererit fundamentum, et animum ad bonum dispositum; plantet in terra cordis  fidei germina, plantaria uirtute; ut sit in domo Dei hortus deliciarum, in suaui iucunditate communiter uiuentium, hortus nucum in duritia et asperitate penitentium; flores rosarum, in feruenti caritate Deum amantium; lilia conuallium, in enitenti castitate humilium: et postremo, paradisus pomorum omnium, in dulcedine eterna iam prelibantium, et spirantium longe lateque bone opinionis odorem, imitationis exemplum. Huic autem qui taliter est a Deo uocatus, et canonica electione taliter est constitutus, nichil tam necessarium, quam ut uirtutem humilitatis custodiat: »Quia qui sine humilitate, ut dicit S. Gregorius, uirtutes congregat quasi in uentum puluerem  portat.« Unde Sapiens, inter cetera quibus rectorem instruit, ne extollatur admonet, dicens: Rectorem te constituerunt, noli extolli. Noli extolli; bestia diuersorum capitum, que ex diuersis causis trahit originem, superbia est, que natione celestis, sublimium mentes inhabitat, in cinere latitat et silice, prima suscipit uenientes, ultima recedentes insequitur.


Cum bene pugnabis, cum cuncta subacta putabis,
Que post infestat, uincenda superbia restat.

Hec illa primogenita filia regis Babylonis, que angelum deiecit de celo, hominem expulit de paradiso; quia ante ruinam exaltatur cor : hec e lampadibus fatuarum uirginum effundit liquorem olei; hec ieiunantes, et operantes euacuat,  et annichilat opera Pharisei; hec plerosque qui uidebantur euasisse mundi diluuium, retraxit ad uitiorum profundum, quia non habuerunt humilitatis stabile fundamentum. Dominus noster magister humilis formam humilitatis in se nobis expressam ostendens, Discite, inquit, a me, quia mitis sum, et humilis corde . B. Antonio in uisione uidenti laqueos tensos usque ad celum, cum quereretur, et quereret, quisnam pertransiret omnes laqueos illos? celitus responsum est: Antoni, sola humilitas. Abraham pater uester, cinerem se uocat et puluerem ; Dauid electus a Deo, et unctus in regem, canem mortuum, et pulicem unum ; et in conspectu seruorum suorum, et ancillarum suarum, ludit et uilem se  facit coram Domino, qui elegit eum potius quam Saul. Et id quidem prouide satis, et iuste, si enim rerum status, recto ordine et equo libramine pensaretur, omnis occasio superbiendi certa esset causa et materia homini se humiliandi. Si prefulges scientia, si preemines potestate, si diuersis gratiarum dotibus insignitis, »nichil habes quod non accepisti, da gloriam Deo, et quanto maior es humilia te in omnibus .« Si splendor domesticus, si preclara patrum memoria, si gloria sanguinis alti animos tibi tollit, memento, quia gloriosius multo est, ut a te tua nobilitas incipiat, quam ut in te desinat. Satius est, ait ille Romani maximus auctor eloquii, satius est, me meis rebus gestisque florere, quam maiorum opinione niti; et  ita uiuere, ut sim posteris meis nobilitatis initium, et uirtutis exemplum.

Malo pater tibi sit Tersites, dummodo tu sis
Eiacide similis, uulcaniaque arma cupessas;
Quam te Tersite similem producat Achilles:
ait ille, nescio quis.

Et item:

Stemmata quid faciunt, quid prodest, Pontice, longo
Sanguine censeri, pictos ostendere uultus
Maiorum, stantes in curribus Aemilianos?

Et hoc »uanitas, uanitas uanitatum, et omnia uanitas .« Si recte infirmitatem propriam consideras, si te pudet preterite conuersationis, si suscepti beneficii memor sis, si tibi colligis et comparas multos te meliores, si timorem extremi  examinis ante oculos ponis, recte uidebis nouissima tua, et in eternum te non exaltabis. De primo exemplum habes in predicto Abraham, qui propriam infirmitatem considerans, quo frequentius a Domino uisitatur, et familiarius ad eius admittitur colloquium, eo humilius de se sentiens, »Loquar, inquit, ad Dominum meum, cum sim puluis et cinis .« De secundo exemplum habes in apostolo Paulo, qui preterite conuersationis errores in mentem reuocans. »Qui prius, inquit, fui blasphemus et persecutor, non sum dignus uocari apostolus, quia persecutus sum Ecclesiam Dei .« De tertio exemplum habes in Ioseph, qui suscepti beneficii memor. »Non est, inquit,  quidquam in domo domini mei, quod non dederit in manu mea, preter te, que uxor eius es; et quomodo possum hoc malum facere, et peccare in Dominum meum? « De quarto exemplum habes preclarum in sancto Ioanne Baptista, qui cum esset testimonio ueritatis, aut maximus, aut certe par maximis, in comparatione melioris multum se humiliauit, dicens: »Non sum dignus ut soluam corrigiam calceamenti eius .« De quinto exemplum habes in beato Arsenio, qui timorem Dei mente gerens, propter abundantiam lacrymarum, continue legitur pannum in sinu gestasse, et cum in extremis ageret, interrogatus an ipse timeret: »Timeo, inquit, timeo, et hic timor semper in me fuit, ex quo factus sum monachus.  ue omni laudabili etiam uite hominum super terram, si remota misericordia discutias eam, Domine Deus. Nemo mundus a sorde, et omnes iustitie nostre quasi pannus menstruate in conspectu Altissimi.« Premissis auctoritatibus et exemplis, rectoribus uirtus humilitatis proponitur, commendatur, et approbatur, ut si forte superius a Deo uocati fuerint, et preclare quid egerint, non statim eleuentur, sed potius firmissime teneant admonitionem Sapientis, qua docet: Rectorem te constituerunt, noli extolli, sed esto in illis, quasi unus ex ipsis. Esto, inquit, in illis, quasi unus ex ipsis; hic notatur uite conformitas, ad obseruantiam caritatis. Nihil ita facit ad obseruantiam caritatis, nichil eque fauorem et gratiam comparat aliorum,  quam si in alto non altum sapias, sed consentias humilibus, et eis conformiter uiuens, sis in illis quasi unus ex ipsis.

Esto, inquit, in illis quasi unus ex ipsis, ut illorum prorsus induens affectum, et gaudeas cum gaudente, et dolenti condoleas, et cum infirmo noueris infirmari, et uri cum scandalizato. Esto in illis quasi unus ex ipsis, in affabilitate colloquii, in prouisione subsidii, in perceptione commodi, in equitate iudicii que maxime uidentur pertinere ad conformitatem uiuendi. In affabilitate colloquii, ut abundes animi sale cum consuleris, melle cum consulis, ut pie consolationis solatiis attracta currat ouicula tua, colligatur, et quiescat in sinu pastoris, ut ex ore tuo dulcedinem percipiat unctionis, non  asperitatem dure sentiat punctionis. In prouisione subsidii, ut eorum in omnibus prouideas necessitati, sicut tibi uelles in similibus prouideri; lex enim naturalis est, »Que uultis ut faciant uobis homines, hec et uos illis similiter facite .« In perceptione commodi, ut nec habitus cultior, nec uictus accuratior, nec lautior apparatus queratur, sed ita de communi suppleatur necessitas, tu omnis superfluitas precidatur, et sic obseruetur pacis unitas, et concordia caritatis. »Carnis curam ne feceritis in desideriis ,« ait Apostolus. Dicens: Carnis curam ne feceritis, precidit superflua; addens, in desideriis, non excludit necessaria. Porro in equitate iudiciii,  esto in illis quasi unus ex ipsis, ut eo modo de aliis iudices, quo te uelles ab aliis iudicari; et eo spiritu accedas ad aliorum corripiendos et corrigendos excessus, quo tuos et corripi uelles et corrigi. Nunquam enim, ut ait S. Augustinus, nunquam alieni peccati corripiendi suscipiendum est negotium, nisi quando coram Deo liquide nobis conscientia nostra responderit ex dilectione nos facere. Si corripis, ex dilectione corripe, et salua sunt omnia, habe caritatem, et fac quod uis. Sunt tamen quidam, qui in hac parte minus equales in iudicando, in seipsos nimis propitii et humani, alios, sicubi forte errauerint, seuerius quam uerius iudicantes, et nichil se fecisse arbitrantur, nisi ad singulos subditorum excessus, mordeant,  latrent et occidant: et uideri uolentes se exercere iustitiam, tyrannidem incurrere non formidant. Statera et statera, pondus et pondus, utrumque abominabile est apud Deum. Apud tales melius recipitur sententia illorum, qui fastidiose conclamantes, dixerunt: »Tolle, tolle, crucifige, crucifige illum ,« quam illud benignum benigni iudicis iudicium, »qui sine peccato est uestrum, primus in eam lapidem mittat .«  Non sic sanctus ille, non sic, qui cum audisset alium grauiter peccasse, statim prorupit in fletum, dicens: »Ipse hodie, ego cras.« Tu itaque Pastor bone, summi Pastoris imitare exemplum, esto in illis, quasi unus ex ipsis, ut pietatis indutus affectum, sis affabilis in communione colloquii; sis prudens et sollicitus in prouisione subsidii; sis parcus, et tibi minus indulgens in perceptione commodi; sis iustus et rationabiliter incedens in equitate iudicii, aut certe misericordiam superexaltans iudicio, ut idem consequaris et ipse. Hanc autem misericordiam quam ultimo tetigimus, quia in ultimis maxime indigebimus, nobis omnibus Pater misericordiarum concedat, et qui nos uocauit in opus sollicitudinis huius, ipse in nobis,  et pro nobis bonum promouerat: et qui sine ipso nichil possumus facere, quemadmodum nec palmes fructum ferre, nisi manserit, in uite, ipse nos tanquam ueros palmites, perpetuo manere faciat in se, uera uite, ut postremo perueniamus ad ipsum fontem uite, Iesum Christum Dominum nostrum; cui est honor et gloria in secula seculorum. Amen.



SERMO SECUNDUS.


 Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus .

Cum sit perdifficile negotium in multitudine loqui, ubi etatis et morum diuersa conditio est, non sine uerecundia in tam reuerendo Collegio iniunctum onus loquendi suscipio, cui nec scientia suppetit ad doctrinam, nec ad exemplum sufficiens uite meritum suffragatur. Memor tamen quia subiugale mutum corripuit prophete insaniam, et leprosi salutem Samarie nuntiabant ; tutius et liberius exemplo hoc, fungar uice cutis, acutum que ferrum ualet reddere, licet expers ipsa secandi. Proinde, »Recordare mei, Domine, omni potentatui dominans,  et da sermonem rectum et bene sonantem in os meum, ut placeant uerba mea tibi pro aliis, et tam pro me, quam pro aliis placent te.« Placebunt autem si prudenter et recte per discretionis prouidentiam exquisita, et ad uirtutem audientium, cum omni fuerint humilitate probata; placebunt uero, si uerborum uirtute compuncti peccatores, ad penitentiam conuertantur, pigri et desides ad currendum fortius animentur, fortes et alacres, in amorem Dei firmius solidentur. Tota sane intentionis summa circa tria debet uersari, ut ad ampliorem dilectionem corda audientium moueantur, et de diuersis mundi partibus congregatos illo nos igne per Spiritum sanctum contingat celitus inflammari,  quem Dominus noster iehsu Christus misit in terram , et uoluit uehementer accendi.

Huius rei experimentum non fallax, sed certitudinis euidentissimum est argumentum, si professioni uoci opera ipsa respondeant, et dilectionis meritum emendet exsecutio mandatorum. Quia iuxta uenerabile dictum sancti Gregorii, »probatio dilectionis, exhibitio est operis.« Hinc est quod in hodierno euangelio Dominus iehsu dilectus Sponse, candidus et rubicundus, ueros et dilectos dilectores suos, a ficte diligentibus eum, manifestis indiciis, et trita ratione distinguens, ait: Si quis diligit me, sermonem meum seruabit. In quibus uerbis, ostenditur conditio propositi, exsecutio  mandati, consecutio utilitatis et commodi. Conditio propositi, ut, Si quis diligit me. Exsecutio mandati, ut, sermonem meum seruabit. Consecutio utilitatis commodi, attenditur in tribus membris consequentibus: Pater meus diliget eum, et ad eum uenienus, et mansionem apud cum faciemus.

Conditio propositi remouet uiolentiam, et statuit libertatem arbitrii. Exsecutio mandati, parit obedientiam, et tendit ad exspectationem promissi. Porro, consecutio utilitatis et commodi, in iucunditate spiritus iam ex parte prelibat delicias eterni premii. Auctor uniuersitatis et Dominus, primum hominem in sui conditione, libero donauit arbitrio, quo non solum liber esse posset a necessitatis  coactione, uerum etiam a peccato, et miseriarum perpessione. Post preuaricationem mandati, libertas illa depressa est, et ex magna parte iam perdita, adeo ut nec sine peccato possimus uiuere in isto corpore mortali, nec etiam diuersis miseriis pro status uarietate, quotidie non turbari; sicut scriptum est: »Homo natus de muliere, breui uiuens tempore, repletur multis miseriis .« Interim manet libertas a necessitate, post peccatum, eque ut ante; quia sicut tunc cogi non poterat, ita nec modo. Manet utique libertas uoluntatis, uti etiam fit ipsa capacitas mentis. Quoniam, sicut ait beatus Bernardus , »nec peccato, nec miseria amittitur uel minuitur, nec maior est in iusto  quam in peccatore, nec plenior in angelo quam in homine: siquidem tam plena est in malis quam in bonis, sed in bonis ordinatior. Tam integra  in creatura quam in Creatore, sed in illo potentior et gloriosior, et ideo, uoluntas apud Deum merito iudicatur, que ab omni necessitate libera, potest penam mereri uel gloriam.« Idcirco Dominus noster neminem uiolenter impellit, neminem ex necessitate constringit, non destruens, sed statuens libertatem arbitrii, ut ex uoluntate meritum augeatur; quia neminem iudicat salute dignum, quem prius non probauerit uoluntarium. Omnibus sub libera conditione proponit: Si quis diligit me, ete. Nullus decipitur, nullus excluditur uel excipitur, sed: Si quis diligit me, sermonem  meum seruabit. Inter omnia precepta que fidei Christiane cultoribus proponuntur, sola dilectio cuiusdam excellentie preeminet dignitate, quoniam ipsius testimonio ueritatis, »Primum et maximum est mandatum: Diliges Dominum Deum tuum ex toto corde, et tota anima tua, et ex tota mente tua .« In hoc enim precepto, totius philosophie discipline continetur integritas. Hic physica, quia omnes omnium naturarum cause a Deo sunt. Hic ethica, quia morum nunquam formatur honestas, nisi cum ea que diligenda, et quomodo diligenda sunt, diliguntur. Hic logica, quia lumen et ueritas anime rationalis, non nisi in Deo, uel Deus. Hic reipublice salus,  quia ciuitas nunquam bene custoditur, nisi quando commune bonum diligitur, quod est Deus. Et ideo, mandatum de dilectione nobis proponitur, et preponitur aliis mandatis, sine qua sola salus haberi non potest: Diliges Dominum Deum tuum. Tunc bene diligis, si in presenti nichil contra Deum; in futuro nichil diligas preter Deum. Diliges Dominum Deum tuum. Tunc bene diligis, si omnes motus tui sint de Deo, si ad Deum. Sunt autem quidam motus, neque de Deo, neque ad Deum, ut quando mouemur ad carnalem concupiscentiam, ad furtum, homicidium, et his similia: Quidam uero sunt motus de Deo, sed non ad Deum, ut quando mouemur ad illicitum iuramentum, uel blasphemiam. Sunt etiam quidam motus ad Deum  sed non de Deo, ut quando necessitatibus proximorum subuenimus misericorditer. Denique sunt quidam motus de Deo, et ad Deum, et hi in futuro, quando eum et sine difficultate uidebimus, et perfecte diligemus, et ipso sine aliqua interruptione fruemur. Et ergo Deus diligendus, et ob sui meritum, et ob commodum nostrum; siue, quia nichil iustius, siue quia nichil potest fructuosius diligi. Si causam queris, et modum, sicut ait Pater noster: »Causa diligendi Deum, Deus est, modus, sine modo diligere .« Nec absque premio diligitur Deus, et si absque premii intuitu sit diligendus; se dedit in meritum, se seruat in premium; se apponit refectionem animarum sanctarum, se in redemptionem  distrahit captiuorum. Talem itaque Dominum Deum tuum diliges ex toto corde tuo, ex tota anima tua, et ex tota mente tua; id est intellectu sine errore, uoluntate sine contrarietate; memoria sine labore. Quod quidem ex parte nunc est in uia quandoque perfectius erit in patria. Ad hanc dilectionem sicut omnes benignus Magister inuitat, ita omnibus ad sui cognitionem, argumentum probabile prestat, ut si uere Deum diligunt, id operum ueritate demonstrent.

Hinc est ergo quod dicit: Si quis diligit me, sermones meos seruabit. Sermo tuus, Domine, sermo tuus ueritas est, ueritas Dei una est, qua illustrantur anime sancte; sed in hominibus plures sunt ueritates, sicut ab una facie, plures in pluribus  speculis refulgent imagines. Itaque, sermonem Dei seruare, est in ueritate ambulare, ueritatem ex corde et ore proferre, secundum ueritatem iudicare, pro ueritate libenter occumbere. Primum pertinet ad uite innocentiam; secundum, ad fidei constantiam; tertium, ad iustitie exsecutionem; quartum ad perfectissimam caritatem. »Maiorem enim hac dilectionem nemo habet, etc. .« Ergo in primo est homo simplex et rectus; in secundo, confessor inuictus; in tertio, cognoscitur iudex iustus; in qua to, uictor mortis ostenditur gloriosius. In primo, uiuit homo sine fermento malitie; in secundo, ambulat sine duplicitate; in tertio, gratiam excludit et odium; in quarto, acceptabile  seipsum Deo offert holocaustum. De primo dicitur: »Deduc me, Domine, in uia recta, et ingrediar in ueritate tua .« De secundo: »Sit sermo uester: Est, est, Non, non .« Est autem sermo noster: Est, est, Non, non, quando duplici ueritate, cordis uidelicet et oris aliquid asserimus uel negamus; et sicut electi, pro hac duplici ue itatis confessione, uestientur duplicibus, et in terra duplicia possidebunt; sic reprobi, qui in corde et corde loquuntur, pro falsa duplicitate, induentur sicut diploide confusione sua, et duplici contritione conteret eos Dominus Deus noster. De tertio dicitur iuste: »Indica proximo tuo .« Hoc indicium ueritatis in se commendat Dominus, dicens: »Sicut audio, iudico, et  iudicium meum iustum est .« Hoc iudicio ueritatis Daniel liberauit Susannam , misericors iehsu liberauit in adulterio deprehensam . Salomon uere matri proprium filium reddidit, et per sententiam mortis eum a gladii morte liberauit, ne gladio diuisus interiret . Ergo ne moriatur, morti adiudicatur. Hoc iudicium ueritatis impugnant timor, odium et amor. De iudicio timoris dicitur: »Si dimittimus eum sic, omnes credent in eum .« De iudicio odii: »Tolle, tolle, crucifige eum .« Ad iudicium amoris pertinet, quod Dauid dicit: »Parcite filio meo Absalon .« Porro, de quarto diuisionis membro, ipse Dominus dicit: »Nolite timere eos qui occidunt corpus, anime  autem non habent quid faciant .« Hac animati fiducia, »ibant apostoli gaudentes a conspectu concilii, quod digni habiti essent pro nomine Iesu contumeliam pati .« Hac animati fiducia, »sancti ludibria et uerbera experti, insuper et uincula et carceres, lapidati sunt, secti sunt, in occisione gladii mortui sunt pro Christo ,« qui ueritas est. Ut igitur sermo Christi uere seruetur, qui priuatam uitam agit, simpliciter ambulare studeat in ueritate. Qui requisitus fuerit testimonium perhibere ueritati, sine timore, sine ambiguitate, uel duplicitate, ueritatem studeat ex corde et ore proferre. Qui locum tenet iudicis, sine personarum acceptione, secundum ueritatem  studeat iudicare. Cui uero, causa, locus et tempus, iuxta rationem persuaserint animam ponere pro ueritate, non dubitet libenter occumbere. Secundum diuersas hominum qualitates, differentiam graduum, et gratiarum diuersitates, diuersis modis curritur uia mandatorum Dei, et sermo Dei uarie a uariis adimpletur. Iob per patientiam, Abraham per obedientiam, per castitatem Ioseph, Moyses mansuetudine, constantia Iosue preeminebat, et quilibet eorum pro modo suo placuit Deo, et inuentus est iustus. Dauid humilis saltando placuit, non propter saltum, sed propter deuotionem. . Filii Isrel cantauerunt Domino, et de perceptis beneficiis gratias exhibentes, accepti sunt ei. Tu uero, quisquis es, qui placere contendis, si tibi uox  est, canta; si mollia brachia, salta, et quacunque potes arte placere, place. Non dico tamen hominibus, sed Deo: »Si enim hominibus placerem, seruus. Christi non essem ,« ait ille discipulus Iesu, uerus seruus Christi. Omnipotens Deus qui omnes potenter creauit, misericorditer omnes redemit, non despicit personam pauperis, nec honorat uultum potentis, cuiuscunque sit gradus, ordinis, uel dignitatis; in omni gente uel natione, qui facit uoluntatem eius, acceptus est ei; qui respexit ad Abel et munera eius , non pluris appreciatur dimidium bonorum Zachei, quam duo minuta uidue, quam calicem aque frigide de manu pauperis, quam is ex bona uoluntate dedit; sacrificium bone uoluntatis facit,

 Ut ueniat pauper quoque gratus ad aram,
   Et placeat celo non minus agna boue.
Cum igitur Dominus noster medium et communem se prestat omnibus, ita ut nullus sit qui de uenia debeat desperare, non cogendo, sed proponendo, ad dilectionem sui, et mandatorum exsecutionem equaliter omnes inuitat, dicens: Si quis diligit me, sermonem meum seruabit, etc. Sed »ecce, nos reliquimus omnia, et secuti sumus te, Domine ;« ecce diligimus et diligemus te, sermonem tuum seruamus, et in euum  seruabimus, sed quo fructu? quo premio? Iesu bone, bone Iesu, quid dabis nobis? Pater, inquit, meus, diliget eum, et  ad eum ueniemus, et mansionem apud eum faciemus.

Hec est prima quam prediximus consecutio utilitatis et commodi, que triplex in se continet bonum; primum uidelicet, in scuto uoluntatis bone, secundum in frequentia uisitationis, tertium in perseuerantia felicitatis. Primum est in affectu, secundum in effectu, tertium sine defectu; ut diligat, ut ueniat, ut maneat. Felix ille quem diligit, felicior ad quem diligens uenit, felicissimus, in quo sedem et mansionem facit Porro, diligere Dei tripliciter accipitur: Diligit, id est ad uitam predestinat, et ita diligit solos predestinatos; diligit, id est in tempore gratiam apponit, et ita diligit in  iustitia bonorum operum ambulantes: Diligit, id est in suo esse conseruat, et ita diligit omnia. Unde scriptum est: »Nihil odisti eorum que fecisti .« Ad illos autem quos diligit, frequenter uenit, sed ueniendi causa diuersa est. uenit enim tanquam iratus, tanquam hospes. Tanquam mercator, tanquam magister, tanquam iratus, tanquam medicus, aut tanquam hospes. Tanquam mercator, affluentiam temporalium largiendo, ut per ea sic alliciat ad fidem, et mandatorum custodiam, sicut dicitur: »Dedit illis regiones gentium, et labores populorum possederunt, ut custodiant iustitiam eius, et legem eius requirant .« 2o uenit tanquam magister, ut instruat, occulta inspiratione insinuans uoluntatem suam, timentibus nomen  suum, sicut scriptum est: »Audiam quid loquatur in me Dominus Deus .« Audiam quid loquatur, ut obaudiam ei qui loquitur. Et in Isaia legimus: »Ego Dominus docens te utilia, et gubernans te in uia qua gradieris ,« quasi Dei uirtus. Sapientia, qua docta Grecia nichil habet sublimius; uirtus, que sufficere potest. 3o Iudeis signa querentibus, uenit tanquam iratus, ut feriat uariis tentationibus, iniuriis, damnis rerum, molestiis corporum, affligens et crucians, ut a malo remoueat, promoueat ad bonum. »Imple facies eorum ignominia, et querent nomen tuum, Domine ,« ait Propheta. Et illud: »Multiplicate sunt infirmitates eorum, et postea« quid factum est? »accelerauerunt« ad correctionem .  Asina enim Balaam afflicta, quandoque angelum; uidet, quem ipse propheta non uidet  quia caro molestiis oppressa, spiritum ad sui cognitionem ducit, quam in statu prosperitatis habere non potuit.

4o uenit tanquam medicus, ut sanet, semiuiui uulneribus oleum et uinum infundens , et non solum lauans maculas peccatorum, sed etiam languores corporum curans, sicut ait de puero centurionis: »Ego ueniam et curabo eum .« Tanquam medicus sapiens et potens, occidit et uiuificat, percutit et sanat: »Ego, inquit, occidam, et ego uiuere faciam, etc. ,« occidam in eis uitam culpe, quia in uoluptatibus carnis, et deliciis uiuentes, mortui sunt, et ego uiuere faciam, in statum meliorem mutatos, uitam  gratie illis tribuendo, ut postremo perueniant ad uitam glorie, de qua dicitur: »Cum enim Christus apparuerit uita uestra, tunc et uos apparebitis cum ipso in gloria .«

5o uenit tanquam hospes, transeundo per infusionem gratie, affectum deuotionis indulgens, et pro conseruatione humilitatis utiliter ad tempus se subtrahens. »In momento, inquit, indignationis mee, abscondi parumper faciem meam a te, et in misericordiis sempiternis recordatus sum tui .« Illi autem per quos frequenter transitum facit, de facili obtinebunt ut maneat, si cum uenerit, inueniat domum paratam, et uirtutibus ornatam. Quod figuraliter innuit Sunamitis illa, que de Eliseo  ad uirum suum loquens, dicit: »Animaduerto, quod uir Dei sanctus est iste, qui per nos transit frequenter; faciamus ergo ei cenaculum paruum, et ponamus in eo lectulum, et mensam, et sellam, et candelabrum, ut cum uenerit, maneat ibi. Facta est igitur dies quedam, et ueniens diuertit in cenaculum, et requieuit ibi .« Congruus ordo per omnem modum. In die uenit, in die diuertit, et in die requieuit; nimirum, dies ille in quo tenebre non sunt ulle. Sit ergo cenaculum, cor hominis ad superna suspensum; sit paruum, quod se in humilitate contineat, ponatur ibi lectulus, ut a mundanarum rerum strepitu semotus, quiescat; sit mensa refectionis, ut sacre Scripture ferculis diuersis se pascat; sit sella discretionis,  ut opera sua discernat et diiudicet, et seipsum districte iudicet. Postremo, sit ibi candelabrum, ut clare opinionis radios circumquaque diffundat. Est itaque cenaculum idoneum ad hospitem suscipiendum; paruum ad humilitatis solidamentum; est lectulus, ad dulcedinem contemplationis; est sella, ad cautelam et discretionem iudicii; est candelabrum positum in sublimi, ad exemplum bene uiuendi, ut luceat omnibus qui  sunt in domo Dei. Taliter oportet ornetur et ordinetur domus interioris hominis nostri, ut cum uenerit ad nos uerus Eliseus, et ita inuenerit, non transeat, sed maneat ibi: »Mane nobiscum, Domine, quoniam aduesperascit ,« et nobis omnibus dies extrema est, uel in insidiis; Mane nobiscum, ut et nos maneamus in te. Quia si manserimus in te, manebis in nobis, et sic erit nobis plenum gaudium de ea quam prediximus perseuerantia felicitatis. Omnium quippe laus in fine canitur, et inter uirtutes, sola perseuerantia coronatur. Cuiuslibet cause iudicium, ab extrema solet exspectari sententia; quoniam sicut causa est cum proponitur, iudicium cum discutitur; sic sententia dicitur, cum terminatur. Nec ante licet conqueri de iudice, quam fuerit promulgata sententia;  ut tunc potissimum liceat probare uel improbare iudicium, cum iam fuerit per sententiam terminatum. Sic serenum matutini solis ortum subsequens tempestas obnubilat, et temporis intemperiem, et pluuiarum iniuriam quandoque clementior aura serenat: ut semper uespere laudari possit serena dies; cuius enim finis bonus est, ipsum quoque totum bonum est. Sic iehsu, »cum dilexisset suos qui erant in mundo, in finem« quoque »dilexit eos .« Ad hoc facit, quod Abraham obit plenus dierum . Quod Dauid uidet angelum in tempore sacrificii uespertini. Quod iehsu in cruce moritur. Quod inter fratres, Ioseph tunica talari induitur .  Ad hoc facit, quod apostoli iubentur excutere puluerem de pedibus , in quibus finis est corporis: quod mulieres post resurrectionem, accesserunt, et tenuerunt pedes Iesu. Tenui eum, nec dimittam, ait illa diligens et dilecta. Sic  Isrel diligebat Ioseph super omnes filios suos , eo quod in senectute sua genuisset eum. Quia quilibet iustus uidens Deum aut humiliter per Scripturarum intelligentiam aut, certe dulcius per morum experientiam, illud opus bonum quod ei augmentatur ad premium  specialiter amplectitur, et saluum sibi reputat, quod perseuerantia senectutis commendat; preuiis auctoritatibus et exemplis, uirtus nobis perseuerantie  commendatur; cui summo studio debemus intendere, qui uolumus ad eternam requiem peruenire. Maneamus igitur in dilectione Dei, et sermonem eius seruemus, ut qui prior dilexit nos , ipse amplius nos diligat, et ita diligat, ut per frequentiam uisitationis et consolationis ad nos ueniat, et ita ueniat, ut non transeat, sed in nobis sedem eternam et mansionem faciat iehsu Christus. Amen.




DESINENTE SAECULO XII ET INEUNTE SAECULO XIII
TRACTATUS DOMNI THOMAE MONACHI DE RADOLIO, DE uITA uEN. PATRIS DOMNI PETRI, ABBATIS CLARAE-uALLIS  , QUEM
Ex codice Trecensi, seculi XIII, no 1133 inscripto, descripsit et primum integre publici iuris fecit PH. G.





EPISTOLA DOMNI THOMAE MONACHI IN uITA DOMNI PETRI ABBATIS CLAREuALLIS.

Domino et amico suo WALCHERO Longipontis abbati, frater THOMAS monachus de Radolio, salutem. Cum adhuc superstes foret magister Adam antecessor et socius uester et noster, de rebus ad commodum anime spectantibus nos tres pariter et pluries conferebamus; ego autem exempla bonorum plerumque proponens sepius rogabar a uobis ut ea litteris commendarem: sed conscius mihi insufficientis eloquii pluteo calamoque parcebam. Econtra autem silentii reatum formidans aliqua de Domno Petro Abbate Clareuallis apicibus adnotaui. Eam scripturam uobis mitto. Si quod est peccatum in sermone uel extra sermonem, hoc est in scripto uel sententia, lingue uestre sensuique emendationem committo. Ego quippe quibusdam ex causis et precipue pre caligine oculorum, lime labori assistere satis non potui, nec ursorum more lambere fetum meum, et informem rudemque materiam ut decebat effigiare. Si scriptura luce uidetur indigna, eam sepelitote; si non est tradenda sepulchro, manifestate eam coram Ephraim et Beniamin et Manasse: id est Deum timentibus, quibus ea que Dei sunt in cordis palato mel sapiunt. Nam superbia eorum qui Deum oderunt et ascendit semper, huiusmodi contemnit et irridet; quin et eorum scriptoribus detrahere non ueretur. Sicut ergo margarite non sunt ante porcos spargende, sic sanctum de quo scripsimus nolite dare canibus, sed eis qui a Xro mites et humiles esse didicerunt. Tales forsitan in litteris nostris inuenient aliquam requiem animabus suis.



INCIPIT PROLOGUS OPERIS SUBSEQUENTIS.

Cum multifarie multisque modis Ecclesiam suam quam ipse fundauit Altissimus nunquam regere, nunquam glorificare destiterit, uiros uirtutibus et signis insignes, quod prope specialis est gratie celestis effectus, siquidem ex hoc fides roboratur et uirtutis emulatio prouocatur, eidem semper continuata uirtute prouidit: quod ab ipsa Saluatoris presentia corporali usque ad nostrum tempus, annum scilicet incarnationis ipsius millesimum ducentesimum quartum series hystorialis deducta litterisque commissa declarat. Hoc autem tempore quoniam habundauit iniquitas, refriguit caritas multorum : ex quo ipsius quoque fidei formidamus eclipsim; diminute siquidem sunt ueritates a filiis hominum et defecit  sanctus : ille nimirum qui plenus gratia et fortitudine faciat prodigia et signa magna in populo , dicatque confidenter: opera que ego facio in nomine patris mei ipsa testimonium perhibent de me , immo potius de fide, per quam Deus decreuit saluare credentes in se. Signis et reuelationibus indiguit primitiua Ecclesia, et ea copiose possedit; ceterum et prouecta eodem indiget alimento, ut eadem medicina que contulit sospitatem, conseruet collatam: ad quod signa recentia efficaciora uidentur quam uetera, ut est in medicorum speciebus, ipsa uetustate parum in pluribus operari probantur. Sed quia non est qui faciat hoc bonum, non est nec usque ad unum , utiliter agere me credo quod uirum uirtutis et nostro tempore singularem, quem uidi, quem agnoui, Petrum Abbatem Clareuallis, quoad calamo nostro fieri poterit, a defunctis reuocare propono: ut sicut uiuentes edificauit uiuus, sic eosdem edificet et defunctus. Et sicut est, ut indubitanter credimus, in eterna, ita sit in hominum memoria, ad fidem scilicet eorum roborandam et ad excitandum in eis Diuinum amorem. Sed ab hoc proposito me plurimum reuocare contendit consideratio mei, cuius persona corporis infirma est et sermo contemptibilis , timeoque presumptionis argui, qui materiam disertissimis reseruandam impudens occupauerim. uereorque ne uir tantus secundum id estimetur, non quod fuit, sed quod ab inerti peta describitur. Denique pauca sunt illius que nouerim, plura in nostram notitiam non uenere. Unde ab eius obitu annis pluribus iam elapsis tacui et oscultaui et prestolabar foretne quis de suo ordine, id est Cistercii, ubi multitudo sapientum sanitas est orbis terrarum, precipue qui ei assiduus et familiaris astitisset, qui eius texeret historiam. Sed hactenus eum nec reperi nec audiui. Siquidem illius ordinis philosophi maiorem operam impendunt silentio quam stilo. Hec igitur necessitas taciturnitatis mee causas premissas elidens, impellit ut pauca que ab ipso, uel a bonis uiris de ipso didici, quasi quedam fragmenta colligam ne pereant, et calamo qualicumque describam. Forsitan ex hac occasione aliquis uir nobilis et urbane eloquentie et nil habens in sermone rusticitatis admixtum, enormiter tractata rethorice retractabit. Insuper et ea que nos de illo uiro latent et opusculo nostro desunt supplebit. Quin etiam lutum nostrum in argentum, scoriam in aurum, panes hordeaceos in similam, aquas uel insipidas in uinum, uel amaras in dulcorem, gratia in labiis suis diffusa , conuertet. Interim tamen de nostro qualicumque labore non mihi sint ingrati qui hec legere dignabuntur: immo mihi gratiam et affectum rependant, et si non pro operis utilitate, tamen pro utilitatis intentione. Nunc quoniam, ut ante nos dictum est, indecens est in premio effluere et in narratione succingi, satis est huc usque de Prologo; iam Xro preside narrationi digitos inseramus.



[CAPITULA.]

    De patria Petri et sancta eius conuersatione Igniaci, I.
    De uisione eius antequam ingrederetur Igniacum, II.
    Quod in sua nouitate quasi quemdam spiritum in se uenire sensit, ex quo semper idem sibi similis in omni casu deinceps fuit, III.
    De persona quadam, ut credibile est, angelica que eum dormientem in choro excitaba, quamque ipse uidit, Iu.
    De dolore capitis quem aliquando in uigiliis passus est et de quo est miraculose liberatus, u.
    De magna Dei dulcedine quam ipse expertus est, et auctoris inuectione contra incredulos, uI.
    Quod Prior fuit Igniaci, deinde Abbas uallis Regie, et quod eius electionem uisio quedam precessit, uII.
    De mercennario qui grangiam uallis Regie uoluit incendere et per hominem Dei mirabiliter impeditus est, uIII.
    De morbo quo in eadem abbatia laborauit, et eius liberatione, IX.
    Quomodo a ualle Regis translatus est Igniacum, et de presagio Roberti monachi super hoc, X.
    Responsum diuinum super eadem re ad monachum Nicolaum, XI.
    Aliud item responsum ad eumdem Nicolaum de agenda penitentia, XII.
    De discretione domni Petri circa se et circa suos subditos, XIII.
    De uisione ipsius mirabili super milite Balduino, XIu.
    Actoris testimonium super eadem uisione, Xu.
    De uisione Domni Petri super Henrico Comite Campanie, XuI
    De fratre defuncto quem post obitum manifeste uidit, XuII
    De quodam egroto pro quo orauit, et eger in somno se ab eo uerberari uidebat, XuIII.
    Quomodo reuelatum est ei quod foret Abbas Clareuallis, XIX.
    De morte Geraldi Abbatis Clareuallis apud Igniacum, XX.
    De uisione cuiusdam fratris Clareuallis que precessit electionem Petri, XXI.
    De electione eius in Abbatem Clareuallis, et Gilleberto Priore a febribus per eum liberato, XXII.
    De equo eiusdem Gilleberti per eumdem Petrum a malo cadendi usu liberato, XXIII.
    Quomodo uocauerit eum Papa Romanus et honorauerit, XXIu.
    De electione cuiusdam episcopi et laudabili uerbo Petri super eius electione, XXu.
     De patientia eius quando perdidit oculum, XXuI.
    Quid electurus Priorem Igniaci cuidam fratri responderit, XXuII.
    De aduentu eius Remis et forma in equitando, et actoris presagio de morte eius, XXuIII.
    De eius obitu Fusniaci, XXIX.
    De dente eius quem unus fratrum defuncto uoluit extrahere, et de sepultura in Claraualle, XXX.
    De uisione satis gratiosa cuiusdam monachi et Prioris post eius obitum, XXXI.
    Actoris apologia super operis imperfectione et minore credulitate quorumdam, XXXII.
    Actoris Epistola dum uiueret ad uirum Dei et operis Epilogus, XXXIII.
    Conclusio operis, XXXIu.




Expliciunt capitula.



INCIPIUNT ACTUS BEATI PETRI ABBATIS CLAREuALLIS.

 Petrus patria fuit Ytalus, parentibus secundum seculi dignitatem, ut dicebatur, excelsis; quod tamen quantum potuit summa semper dissimulatione celauit. Hic adolescens gratia litterarum petens auditoria Gallicana Ygniacum uenit. Qui locus non procul a Remis Ordinis Cisterciensis erat eo tempore nouella plantatio. Ibi uisa fratrum conuersatione celesti, in Dei amorem accensus, habitum religionis assumpsit. Nescit tarda molimina sancti Spiritus gratia. Si quidem operante in ipso illo cuius uelociter currit sermo , consummatus est in breui ac si explesset tempora multa. Erat statura mediocris, breuioribus tamen accedens; tenuis corpore, immo magis [attenuatus] et in ipsa tenuitate neruosus ac solidus. In uictu et uestitu  nimium frugalis et parcus; in cibo nil facile preter commune presumens, de communi etiam sepe sibi multumque subducens. Indumentum sibi tunica et cuculla indiscretis fuere temporibus, preter unam solam tunicam uel cucullam quam supra solitum hyemis tempore presumebat. Calciamentis que bote dicuntur nullo unquam nec hyemis tempore, pedulibus quoque nec nisi simplicibus utebatur. uigiliis fratrum non solum iugiter sed ita pertinaciter intererat, ut cum ex occasione laboris alicuius quiescendi occasionem haberet, inuictum a psalmodia spiritum non relaxabat. Orandi habebat uix credibilem facultatem; et cum sit difficilis usus eius, ad eam quotiens uacabat de facili accedebat, et  ab ea etiam cum uocabant negotia uix poterat auocari. Plures in pluribus excellunt uirtutibus et excellentium sunt emulatores karismatum, sed raro ualde uerus et perfectus humilis inuenitur. Ipse est, ut estimo, quem beatus ita diffinit Bernardus: uerus, inquit, humilis uilis uult uideri, non humilis reputari. Hoc bonum singulariter et mirabiliter obtinebat iste sanctus. Nam gratias quasdam quibus gloria temporalis potissimum comparatur, politum scilicet eloquium, uenustatem persone, in negotiis secularibus industriam, domesticam curam portare et ex eo amplius dominari, et fauorabiliter largum esse, nec habebat nec habere querebat. Cum interea bona illa quibus in oculis Domini coruscabat  nec notabiliter possideret, et quantum poterat celare studeret, nimirum se uilem et obscurum humano putabat iudicio. Et quia super hac obscuritate gaudebat, et eam modis omnibus, salua solum conscientia, appetebat, concludere licet quod ueraciter humilis erat. Et certe in hac parte, uti reor, nullum habuit suo tempore uel parem uel sine dubio superiorem. Nec tamen hanc uilitatem quam potissimum appetebat, ut putabat, obtinebat. Siquidem eis qui recte nouerant iudicare, qui simulationem a uero, ypocrisim ab auro, fructum a foliis callebant discernere, uenerabilis erat, singularis et mirabilis apparebat. Itaque cum excellentia religionis etiam magnis superiorem, singularis humilitas infirmis et infimis eum redderet equalem, utrumque reuerendum  cunctis reddebat simul et admirabilem, carum et amabilem.



II.

De moribus Domni Petri paucis, immo paucissimis ad meritum ipsius premissis, exequamur aliqua que testes nobis idonei tradiderunt, in quibus testimonium Dei quod maius est, manifestius apparuisse probatur. Cum uenisset, ut premisimus, in Gallias, contigit ut appropinquaret Igniaco. Nocte igitur quadam antequam ad domum uenisset, uidit in uisione nocturna quod aulam ingrederetur pulcritudinis eximie. Et sedes posita erat in ea, et supra sedem sedens mulier reuerendi admodum uultus et habitus. Ingredienti regiam occurrebant canes horribiles  et nigri impetu facto quasi eum protinus necaturi. Sed Domina uenerabilis, canibus illis magna auctoritate fugatis, illum ad se uocatum blandis manibus et pio demulcens alloquio intrepidum prorsus et securum esse iubebat. Quid hec uisio portenderit facilis est coniectura. Aula siquidem illa domum Igniaci, mulier sedens Beatam Mariam, canes nigri cacodemones significare uidentur. Cetera in hunc sensum proficiunt.



III.

Cum igitur receptus esset Petrus iuuenis deuotissimus, non paulatim et per incrementa ad perfectionem ascendit, sed uelut in momento et ictu oculi decorem induit. Induit se fortitudine et precinxit  uirtute , In omni loco, in omni tempore, in omni denique fortuna, idem constantissime perseuerans. Cuius iam prouecte etatis constantiam cum quidam abbas, qui mihi hoc retulit, familiaris eius admirans, causamque tante identitatis non solum sedulus sed improbus etiam explorator inquireret, ille, ut erat benignissimus et qui facile a familiaribus suis uincebatur, respondit: »Cum essem, inquit, nouicius, quasi quidam spiritus sensibiliter mihi uisus est in me intrare. Extunc usque nunc spiritus ille, uis illa uel effectio mihi quodammodo dominatur, regit et deducit uelud ouem Ioseph. Sparsum per exteriora frequenter introrsum colligit; aliis uolentem intendere ad orationem cogit; ea que oculis ingeruntur, aut auribus  obstrepunt facit aliquotiens non sentire.« Hec que de se ipso uir beatus quadam uiolentia caritatis confessus est, consonant eis que Papa Gregorius in quadam omelia sic ait: Quem perfecte eterne uite caritas absorbuerit, ad terrena foris desideria uelud insensibilem reddit. Ita quoque uir iste cogitatione et auiditate in illa eterna patria conuersatus, et rerum immobilium conformis affectus, immotus in se permanens, omnem motum cordis et saltum mentis, omnesque turbellas et tempestates animi, quibus homines estuare et fluctuare uidentur, quasque religio uera deponere iubet, magna mentis fortitudine nec penali sed tamquam innata sibi et naturali cohibebat.



Iu.


Dum adhuc nouicius uel nouus esset in ordine, aliquando nocturnis uigiliis intererat, aliis psallentibus, ipse stans in choro et fatigatus dormitabat. Sensit quasi tactum alicuius qui pulsans eum suauiter excitabat. Putauit Priorem, cuius erat consuetudo circuire chorum et fratres excitare sopitos. Euigilans ille apertisque oculis nullum uidebat. Cumque hoc et sepe contigisset, et sepius excitatus excitatorem non uideret, intellexit diuinam esse uirtutem, et egre ferebat quod ei se offerebat seque celabat. Quadam igitur nocte dum solitum excitatorem sensisset, excitus oculos citus et intentus aperuit, uiditque adstare sibi iuuenem splendidum et decorum, et, ut eius uerbis utar, aureos habentem  capillos; qui statim ab illo discendens, per medium chorum ibat et morose, et manifeste uisus ab ipso, postquam diu apparuit, disparuit. Hoc ipse mihi retulit: sed et id quod subiiciam nichilomiminus et ipse narrauit.



u.

Media nocte Dominica fratres psallebant in oratorio et ipse cum illis. Dolor capitis eum inuasit et ita uehemens ut choro egredi cogitaret. Ad quod agendum cum dolorem non sustinens se moueret, uocem audiuit sic docentem: Laudans inuocabo Dominum et ab infirmitatibus meis saluus ero . Hac uoce confortatus remansit in choro, et post modicum interuallum inualescente dolore iterum egredi disponebat et iterum insonuit uox premissa.  Quid plura? tota illa nocte et sequente Dominica usque ad misse conuentualis extremum, non cessauit ille conflictus doloris scilicet et uocis, illius exire cogentis, huius remanere monentis. In illo ordine sollemnis est consuetudo ut omnes Dominica die communicent. Propter quod cum in ordine suo accessisset et ad cornu altaris se humiliter inclinasset, uisum est ei quod lapis magni ponderis de capite suo corrueret; et protinus se erigens et sanctam Eucaristiam suscipiens, ab omni illo dolore saluatus est.



uI.

Iam uero quam proximus ille Deo fuerit ex eo quod supponam poterit estimari. Loquebar aliquando  cum ipso do nostre fidei ratione: cumque ei ut familiari faterer me contra ipsam quandoque aliqua temptatione pulsari, simul etiam querebam ab ipso an aliquid unquam huiusmodi temptationis sensisset: »Non inficior, inquit, me tactum plerumque huiusmodi cogitatione, sed multiplex experimentum fidei omnem ipsius infirmitatem firmauit.« Pergens ulterius presumpsi querere quidforet quod in eo talem firmitatem fecisset. Ille ut erat mitis et humilis corde, erga amicos autem facilis et tractabilis: »Multa, inquit, de Deo, et aliquando tale aliquid sensi, quod cum sentire desii, grauius tuli quam si in clibanum ardentem proiicerer.« Xpm testor spemque communem hoc eadem uerba eum mihi dixisse. Hanc attestationem  adnectere nonnullorum incredulitas, uel quod peius est credentium inuidia me cegit, qui per duritiam cordis credere nequeunt uel per malitiam credi nolunt tantam gratiam habuisse Dei seruos uel habere modernos. Ingenium, ut ait beatus Ieronimus, ut uina probantes, antiquos uenerantur, iuniores contemnunt. Nunquid antiquorum Deus tantum? nonne et iuniorum? Non est personarum acceptor Deus nec temporum, sed in omni genere et in omni tempore qui timet Deum et operatur iusticiam acceptus est illi . Cur igitur iste Deo acceptus non fuerit, et ita ut a Deo gratiam acceperit per quam de Deo ea expertus sit que non nisi perfectissimi experiri merentur, cum ipse forsitan perfectissimus  fuerit? Et quidem in quibusdam gratiis, ut sic dixerim, secularibus plerisque sine dubio impar fuit. Nam, sicut in ingressu huius operis premisimus, nec speciosus forma pre filiis hominum, non in uestitu deaurato circumdatus uarietate , nec in curribus et in equis, non sollicitus et turbatus erga plurima  per negotiorum exteriorum industriam, non de gygantibus qui gemunt sub aquis , non ambulauit in magnis et in mirabilibus super se , sed in his omnibus non est Dominus. Non enim est, sicut scriptum est, in spiritu, nec in commotione, nec in igne, sed in sibilo aure tenuis  et in uoce que facta est ad Helyam et ad comparem eius Iohannem, quam amicus iste  sponsi qui stabat sepe et intime audiebat. Quam eius intimam claritatem aliqui quoniam ignorabant, secundum faciem iudicantes, ipsum minus aliquotiens estimabant. Contempserunt olim inuidi et insensati magnum Martinum, similiter indignum episcopatu dicentes hominem uultu despicabilem et ueste sordidum, crine deformem; nec tamen huic uiro defuerunt gratie iste exteriores, et ut prenominamus, seculares: habebat eas ad sufficientiam, sed in eis tenebat temperantiam, ne, si in his et ab his teneretur assiduus, in his que pre his amabat et amare debebat esset paruus aut nullus; quod faciunt plerique prelati, immo etiam in hoc gloriantur, in hoc gaudent, hoc iactitant quod in exterioribus sunt industrii, et ipsis succedit in illis:  cum interim intima sua proiicientes, iacturam interiorem non sentiant et ea que preponenda forent postponentes, curam scilicet animarum, aliis eas curandas committunt, quas ipsi per se curare deberent, innitentes prudentie sue et de Domino non sperantes. Propter quod et Deus tales quandoque deserit et tradit in manibus inimicorum suorum, et comprehendit sapientes in astucia eorum . Iste uero de Deo confidens, interiora curans, exteriora fidis committens, quoniam Deum ipse curauit, Deum suum curatorem habuit, sicut in sequentibus, cum ad id loci uentum fuerit, euidenti probabitur argumento.



uII.

 Sed iam ad narrationis ordinem redeuntes dicamus quod dum in ordine singulari singulariter ille uixisset, factus est Prior Igniaci. Quod item officium cum strenue satis et laudabiliter impleret, in Abbatem uallis Regie, que una est de filiabus Igniaci, electus est. Quam eius electionem uisio talis antecessit. uidebatur Abbati qui tunc preerat Igniaco candelabrum ardens et lucens ante altare positum principale subito per uitream maiorem exire; et post modicum electus est Domnus Petrus. In ualle illa Regia duo contigerunt ei que non uulgari et incerta sed religiosi fratris eiusdem Abbatie monachi et cellerarii, nomine Nicholai, didici relatione.



uIII.

 Quidam de mercennariis eius loci mercedem habere non poterat, cum eam frequenter exegisset; cellerario scilicet dissimulante, immo quibusdam ex causis reddere nolente, et de iure non esse ei reddendam asserente. Hoc igitur ad Abbatem cum ille uellet referre, non poterat: tunc siquidem egrotabat, et hunc ad eum ingredi cellerarius non sinebat. Seruiens igitur seuiens et ira que furor est breuis accensus, ad unam de grangiis Abbatie finitimis accessit, ferens prunas ardentes in cacabo, et clam igne supposito grangiam incendere disponebat. Hec eo cogitante affuit seruus Dei, et quid uellet agere requirebat. Expauit ille stupore uehementi; et cum rem celare non posset, propositum suum causamque propositi confessus est. Cui Abbas:  »Ne facias, inquit, hoc facinus: cras autem ad me in infirmariam ueni; mercedem tibi iubebo restitui, nec erit qui ad me tuum intercludat ingressum.« Fecit ille ut ei fuerat imperatum, et in crastino, nullo prohibente, ueniens ad Abbatem, ut promissum impleret orabat. Porro Abbas hec omnia ignorabat, sed se ignorare dissimulans rei geste seriem diligenter inquirit et audit; emissoque homine cum spe certa mercedis habende prenominato Nicholao qui ei ministrabat, sic ait: »uere, frater, si nos de Domino cogitaremus, Dominus cogitaret de nobis.« Coniiciens ille aliquid eum quod magnum foret audisse, insecutus hominem abeuntem prudenter et ingeniose pollicens se et celare consilium et accelerare negotium, rei  geste narrationem extorsit. Hoc est primum et magnum miraculum: secundum autem simile est huic non forma sed gratia.



IX.

Morbus, quem fistulam dicunt, afflictum Dei hominem languidumque reddiderat. Transiuit per eum locum monachus quidam de Claraualle, celeber in arte medicine. Suggesserunt ei fratres et ipse suasit et persuasit abbati ut morbum inspiceret. uidit et fratribus fistulam esse respondit: et eo loci quo secari ac per hoc sanari non posset; adiiciens hoc uerbum: »Homo iste si Pascha uiderit nunquam amplius morietur.« Significans scilicet quod nec sanari ualeret, et infra talem terminum moriturus foret. Conualuit tamen, multisque postea uixit  annis; sed quomodo conualuerit, hactenus incognitum fuit.



X.

Postquam fratribus uallis-Regie aliquanto tempore prefuerat contigit quod Abbatia Igniaci Abbatem non habebat. Moris est ut conueniant Abbates subiecti uel filii ad electionem principalis patris et Abbatis. uir igitur Domini Petrus, assumpto secum quodam Roberto religioso et litterato Igniacensi monacho quem secum utpote familiarem ad suam consolationem habebat, Igniacum ueniebat. Orabat autem Dominum ut sibi inspiraret ad cuius electionem ipse aspirare deberet. Hec eo cogitante simul et orante, uocem audiuit sic dicentem: »Cum ueneris  ad locum illum,« locumque ei quadam nota cuius non recordor designauit, »quod requiris agnosces.« Iam fere locum attingebat et uoti compos non erat. Orabat ergo attentius et Dominum de promissi solutione pulsabat. uox igitur iterato ad ipsum facta sic ait: »Interroga illum monachum qui te comitatur; ipse tibi dicet quis futurus sit Abbas.« Accersito statim monacho, uidelicet prenominato Roberto, Pater eum conuenit hoc modo: »Pergimus, inquit, Igniacum, et credo quod ex me plurimum pendebit Abbatis electio. uos igitur qui fratrum mores multo experimento cognoscitis, intimate mihi quem digniorem hoc officio iudicatis.« At ille non prophetico spiritu sed desiderio promotionis illius, et quoniam eum diligebat dignumque  promotione sciebat: »Incunctanter, inquit, et absque deliberatione respondebo. Nullum uobis digniorem iudico, ideoque uos futurum Abbatem predico.« uir autem Domini conseruabat omnia uerba hec, conferens in corde suo; et quanquam quod de se futurum fuerat iam ignorare non poterat, iterato tamen interrogat eum sic inquiens: »Scio, frater, et certus sum quod promotionem meam uelletis, sed hoc non est in uestra positum uoluntate. uolo igitur omnino ut alium quique dignus sit eligi nominetis.---Nullum, ait, alium nominabo; uos Abbas eritis, uos desiderant uniuersi.« uentum est Igniacum, et unanimi cunctorum consensu absque ulla contradictione electus est in Abbatem; quam nichilominus electionem aliud, ut dixerim, tale precessit  presagium.



XI.

Erat in Abbatia frater religiosus et bonus, quique diu precentoris functus est officio, nomine Nicholaus. Hic ipse mihi retulit quod eo tempore quo sedes illa uacabat et in pendulo forent fratres et electionem prestolarentur, idem super hoc negotio sollicitus Dominum iugiter precabatur ut eis idoneum prouideret Abbatem. Cui quodam tempore Dominum deprecanti uox manifeste sic ait: »Nichole, habebis Abbatem, et ille ostendet tibi quid te oporteat facere. Quere beatum, O admirabilem uirum, O uere imitatorem Petri Petrum.« Et ideo iure Dominus ei testimonium perhibebat quod prius  apostolorum Principi Petro perhibuerat. Et reuera, non solum prenominato fratri sed omnibus qui in domo erant, forensibus etiam qui eum uidere, audire et nosse meruerunt, uerissime et Xpiane religionis ostendit exemplum. Siquidem aliquot annis illi prefuit Abbatie in sanctitate et iusticia coram Deo, in magno nomine, in celebri fama, in bono odore coram mundo.



XII.

Eius igitur conuersatione singulari et ardua prefatus Nicholaus accendebatur, simulque ammonebatur intelligere que ei ab eo apponebantur et proponebantur. Et memor uocis quam audierat, sciensque quia similia oporteret eum preparare, etiam  supra communem ordinem aliquid attemptare uolebat. Sed quia delicatus erat et debilis nequaquam presumebat. In hac fluctuatione positus, aliquando uocem audiit sic dicentem: »Nichole, nunquam formides agere penitentiam.« Hoc commode michi uideor posuisse ad confirmationem eorum qui in pusillanimitate sunt spiritus et tempestate , qui timent pruinam et irruit super eos nix . Modus tamen constituendus est audacie et habenda pia et discreta discretio fragilitatis corporee; et illud est attendendum: Spiritus quidem promptus est, caro autem infirma , et carnis cura sicut non in desideriis sic in necessitatibus facienda est; quod ita fecisse sanctum Dei animaduerti.



XIII.


Nam cum comedens aliquando cum ipso, uidensque eum pisces coram positos non gustantem, aliisque nichilominus cibis parcentem, ac miserans illius, ipsum nimie parcitatis arguerem: »Immo, inquit, parcius comederem, nisi meo corpori parcerem.« Parcebat ergo corpori suo etiam cum parcissimus in cibo et potu et esset et uideretur. Ex quo etiam in ceteris temperans et discretus et moderatus fuisse recte coniicitur. Quoniam ita uirtutis appetebat excellentiam ut non dimitteret temperantiam, que quarta inter principales uirtutes tantam habet gratiam ut sine ipsa cetere tres gratie graciose esse non possunt, bene ergo de ipso quemdam religiosum uirum et sapientem, id est Gillebertum  Abbatem Fusniacensem, audiui dicentem quod neminem uidisset cui de singularitate minus male contigisset: nimirum singularitatem suam singulariter, hoc est temperanter et prudenter regebat, licet plerisque eum intime nescientibus simplex uideretur et hebes; quod ei contingebat ex tardiloquio, et quia cum loquebatur lingua eius Latium redolebat. Demum omnia bona sua studiosius occultabat. Erat autem reuera perspicacis ingenii, sanique multum consilii, et in operibus suis regendisque subiectis moderatus et discretus. Denique cum uirum uenerabilem, industriumque pariter et honestum, eius cellerarium, aliquando conuenissem, conquerens scilicet quod, ut dicebatur, Abbas eius religiosus quidem sed durus foret, nimium  seuerus, pariter et agrestus, respondit ille qui mores illius, qui uitam, qui instituta, qui consuetudinem longa societate et experimento sciebat: »Reuera, inquit, durus est et seuerus, sed sibi, non aliis. Nam aliis pius est et misericors, et in tantum ut nos qui curam illius maiorem habemus et sumus illius adiutores, aliquotiens de eius benignitate et patientia, ut nobis uidetur nimia, murmuremus, feruorem ordinis suo tempore tepuisse non detrahendo sed zelando dicentes: ceterum cum eius intentionem perpendimus, cum rationes eius operum preuias et nobis ab eo redditas audimus et auditas pensamus, eum sic et non aliter agere debere cognoscimus; quoniam non litteram sed spiritum  et caritatem que lex Dei est et uinculum perfectionis, et ex qua sola uita procedit, magis attendens quam instituta et adinuentiones hominum, iacturam quarumdam obseruationum facilem estimat: non eas tamen dimittens, non negligens, non contemnens, sed pro persona, pro loco, pro tempore temperans; dum scilicet attendit hinc ordinis rigorem hinc humanam infirmitatem, cunctis uiribus elaborans ut fidelis sit dispensator: quod tunc assequi se credit indubie si ex indulgentiis quibusdam, licet notam aliquam et aliquod uideantur afferre dispendium, caritatis fratrum ac pacis ac uoluntarie seruitutis recepit compensationem, non magnipendens si ei super hoc ab aliquibus detrahatur, dum ei pura conscientia et Dei ueritas attestentur.«  Nempe uir iste non erat ex illis qui culicem colantes camelum glutiunt , qui decimant olus omne et grauiora legis relinquunt; qui inter bonum et malum, bonum et melius, malum et peius discretionem non habentes, quodque deterius est, que sua sunt non que Ihu Xpi quarentes , licet cure gregis excubare uideantur, ignorantia tamen uel malicia ipsi errantes et alios in errorem mittentes, multa faciunt, parum proficiunt, folia multa sed paruum fructum afferunt; quin etiam rixantur de lana sepe caprina et nil patiuntur super contritione Ioseph. Petrus autem edoctus, reuelante Spiritu sancto, quod ex operibus legis non iustificabitur omnis homo , et quia Deus spiritus est et eos qui adorant in spiritu et ueritate oportet adorare  , spiritus et ueritatis ardentissimus emulator, iustitiam, non que ex lege est et operibus, sed que ex spiritu et Deo est copiose possidebat. Ex qua et ipse iustus dispensationes suas iustificabat et auctoritate que sanctitatem sequebatur eis non solum uictoriam sed et gratiam assequebatur. His per digressionem fortasse, sed tamen ex materia pendentibus expositis regressum ad materiam faciemus. Inter hec homo Dei uisionem uidit magna admiratione nec minus memoria et relatione dignissimam. Eam sicut ab alio scriptam repperi eis que scribimus copulaui. Ea autem est huiusmodi.



XIu.

Quodam tempore cum aduenisset Ursicampum  Abbas Igniacensis Petrus nomine, uir omni sanctitate conspicuus, letabunda et gaudens in eius aduentu domus tota gauisa est, reuerentiam exhibens qualem sua sanctitas exigebat. Tunc Domnus Abbas et Prior, quia uisionem eum uidisse cognouerant quam ex eius ore qui eam uiderat cupiebant audire, sequestrantes eum de medio in partem alteram ducunt, quasi de rebus secretioribus locuturi. Cumque sedissent eum uenerabiliter alloquuntur precarique incipiunt ut ordinem uisionis quam uiderat eis aperire dignetur. Tremens ille ac pauens, et quasi ignorans quid quererent, uisionem se uidisse in quantum potest dissimulat et illorum precibus nullatenus acquiescit. Rogant illi semel et iterum; negat ille. Laudabili tamen eorum importunitate  deuictus, tum quia Prior ei Scripturarum testimonio demonstrat peccati reum esse in fratrem qui fratri rem edificationis occultat, tum quia Domno Abbati negare nil potest, quia tenere diligit eum a quo uersa uice non minus ipse diligitur, tandem uix erumpentibus uerbis, narrationem suam sic incipit exordiri:

Erat in Archiepiscopatu Remensi miles quidam, nomine Balduinus, uir clarus genere, uir temporalibus rebus exuberans, sed non minus habundans peccatis. Nichil siquidem mali relinquebat non factum nisi quod facere ipse non poterat. Miles iste eo tempore quo cum Remensi Archiepiscopo guerram exerceret, toti patrie et maxime uicinis domibus mala plurima inferebat; res autem domus nostre, quam  pre ceteris religionis domibus ampliori amplexabatur amoris affectu, non solum non auferebat, sed etiam a quibuslibet aliis tuebatur, rebus nostris et nobis omnibus multam reuerentiam exhibens. Accidit autem ut in lectum tandem decideret, tactus egritudine corporali. Cumque moriturum se esse cognosceret, per nuntium suum ut ad uisitandum eum uenirem sum mandatus; et mandatus statim adueni. Auditaque eius confessione cum uiderem quod penitentia duceretur et quod de cetero bonam uoluntatem haberet, monui eum ut renuntiaret seculo et habitum religiosum assumeret. Acquiescit ille consiliis; querit licentiam a coniuge, sed non inuenire potest. uidens igitur quod ueniendi licentiam non haberet, postquam eum sacro oleo inunxissem, ad monasterium sum  reuersus. Interea paucis diebus euolutis, morbo inualescente, cum iam spes de eo parentibus nulla superesset, ad nostrum monasterium ab eisdem parentibus adducitur. Occurritur uenienti, et deuote a nobis suscipitur. Deportatur in cellam, sacro uestitur habitu et ei deputantur custodes. Hii cum una nocte morti eum appropinquare sentirent, ad conuocandum fratres tabulam pulsant, sicut nostri ordinis consuetudo expostulat. Excitantur fratres, uenitur ad infirmum; ego quoque inter ceteros adsum; officium impleo; septem psalmos conuentus decantat, sed nondum migrat infirmus. uidens igitur quod non tam cito moreretur, ne fratres qui sacris uigiliis debebant interesse nimis affligerentur, annuo eis ut se recollocent. In illa hora duo ex fratribus super infirmo duas uisiones  uiderunt.

uisio unius in cubili suo hec erat: uidere uidebatur quod totus conuentus ante infirmum staret, inclinatoque eo humiliter pacis osculum labiis eius imprimerent.

uidebat alter, sed in uisu noctis, quod infirmus iacens in lecto ueltet de lecto surgere sed non posset. Cumque ei adesset ut adiuuaret eum, ait infirmus · »Noli me adiuuare, ope tua non indigeo; nam beatus Benedictus adiuuat me, qui etiam mandat Abbati ut ipse mihi faciat coronam.«

Nec mora pulsatur secundo tabula. Excitantur denuo fratres, ueniunt iterum ad infirmum. Migrat infirmus de corpore et corpus in ecclesiam deportatur.  Ibique remanentibus quibusdam fratribus qui circa defunctum psalmos decantarent, conuentus se recollocat. Ego quoque ea nocte paulisper egrotans cum ceteris uado pausatum. Cumque iacerem in lecto adhuc uigilans et nondum dormiens, cepi cogitare mecum et quasi dicere michi: »Domine Deus meus, quid erit de homine isto, quem tantorum astringunt uincula peccatorum? Quid ei prodest quod mala sua confessus est? Quid quod in extremis penituit? Quid quod habitum religionis suscepit? Ubi est nunc ipse? Bene illi est an male?« Dum hoc mecum tacitus cogito, uocem audio sic dicentem: »Ipse multum indiget auxilio.« Audiens ergo quod auxilio indigeret, statim ad ecclesiam uado in spiritu et quasi genua flectens ante singula altaria sanctorum quorum ibi  memoria habebatur tota deuotione qua possum patrocinia imploro, quatinus ei qui uenia indigebat misericordiam a Domino impetrarent. Et hoc facto clauduntur oculi et subito labor in somnum. Moxque ut dormire ceperam quasi grandi mole sentio me grauari; intellexi autem quod malignus spiritus esset qui me opprimebat, qui etiam dicebat michi: »Quid est quod facere intendis? Respondi: Quid, inquam, facere intendo ego?---Putas, inquit, Balduinum te posse auferre michi pro solo religionis habitu quem suscepit?---Puto, inquam.---Nonne, inquit, iure meus esse debet qui omni tempore uite sue seruiuit michi, qui in peccatis suis usque in finem uite sue permansit?---Cui ego: Non nego. uerum nonne peccata sua confessus est, nonne in extremis penituit, et ad Dei misericordiam confugit?  Et si cetera omnia taceam, nescis quia sanguis Xpi pro peccatoribus effusus est in remissionem peccatorum. Per preciosum illum sanguinem qui de latere dormientis in cruce manauit te coniuro, maledicte, ut hinc protinus abscedas et in illum nullam habeas potestatem. Audito ille Xpi sanguinis nomine, uirtutem adiurationis non ferens, uictus et confusus abscessit. Ego autem exhilaratus quasi de uictoria in uocem iubilationis et laudis pre cordis exultatione erumpens, TE DEUM LAUDAMUS« cantare cepi. Cantaui autem dormiendo usque ad illum locum ubi dicitur: »TU REX GLORIE XPE,« ubi a somno euigilans et ordinem rei geste luce intuens clariori, in Dei laudem et gloriam totum hymnum persolui. Et cum illum uersum adhuc in ore haberem---»IN TE,  DOMINE, SPERAuI, NON CONFUNDAR IN ETERNUM«---horologium cadit et ad matutinas pulsatur. uado ad uigilias, non immemor uocis que michi dixerat Balduinum indigere auxilio. Orationem tota nocte dirigo ad Deum pro eo. Die iam facto, fratribus congregatis in capitulum, iniungo eis pro defuncto usque ad tricesimum diem sine intermissione offerre hostiam salutarem, statuens et ipse facere quod aliis iniungebam, id est triginta diebus immolare pro eo. Per dies igitur illos triginta in quibus a nobis omnibus oratur pro eo sepe apparuit michi Balduinus ueniens ante me et assistens michi quocumque essem in loco. Apparebat autem in specie supplicantis, tanquam si diceret se indigere auxilio, et postularet pro se orari; et hoc tunc maxime faciebat quando deuotio  nostra tepida erat et languens, uel quando quacumque de causa missam non poteram celebrare. Non dico quod per illos triginta cotidie dies apparuerit michi, sed per illos triginta dies sepe. Accidit quoque ut quadam die proficiscerer ad grangias domus nostre et eo die missas cantare non potui. Cumque reuerterer ad monasterium apparuit michi in uia supplex et multo tristior quam soleret, quasi dicere ea die uellet sui me fuisse immemorem. Iam autem tricenario euoluto, die qua ab uniuersis populis crux adoratur, cum sederem in presbiterio indutus sacerdotalibus indumentis, ut sacra missarum sollemnia celebrarem, et iam in ecclesia secunda lectio legeretur, inspiciens uidi duos homines uestitos purpura  speciosos nimis et desiderabiles ad uidendum, uenientes per medium chori, qui inter se fratrem Balduinum uestitum ysembruno medium deducebant; cumque adduxissent eum ante me in loco quo sedens eram, presentauerunt eum michi atque dixerunt: »Hic est Balduinus.« Et ecce cogitante me quid de eo essent facturi, ducunt eum ad altare et sic eum offerunt. Et hoc facto uisio non comparet. Frater uero Balduinus qui tociens apparuerat michi, a die illa et in reliquum nunquam michi apparuit. Rediens ergo ad me ipsum et considerans quid huiusmodi uisio figuraret, intellexi quod postquam frater Balduinus altari oblatus fuerat, eum esse reconciliatum. Per nigram autem uestem qua erat indutus adhuc ei inesse aliquam maculam peccatorum atque eum penitentie  subiacere. Ecce quid de isto milite uiderim scitis.

Paulo antequam iste de quo diximus moreretur, miles quidam in extremis positus ad se uisitandum me mandauit. Ad quem cum ego uenissem, confessione eius audita nil ei melius consulere potui quam ut renuntiaret seculo et ad Dei confugere miseriricordiam, quam solam ei superesse credebam. Ostendi itaque ei uallem Regis, domum quamdam nostri ordinis que domui sue uicinior erat et habitu religionis induitur; ego autem reuertor Igniacum. Cumque ea nocte lecto iacerem, adhuc uigilans cepi cogitare intra me et quasi dicere michi: »Quid putas proderit militi isti religionis habitus quem assumpsit?  quod fecit non tam fecit uoluntarius quam inuitus. Si enim adhuc habuisset tempus malefaciendi, forsitan mala fecisset. Denique non tam sua peccata dimisit quam sua eum dimiserunt.« Dum hec mecum cogito, uocem audio sic dicentem: »Multum proderit ei. Et hoc scito quod in isto et in quolibet qui in habitu ordinis Cisterciensis moritur, nullam habiturus est diabolus potestatem donec data fuerit de eo sententia.« Audiens autem uocem statim intellexi posse esse uerum quod illa dicebat, similitudine tali animum subintrante. Si rex famulum habeat qui odio habeatur ab omnibus, quamdiu famulus ille signa secum regis habuerit et litteras eius, et quamdiu incertum fuerit utrum diligatur a rege an odio habeatur, inter medios hostes sine contradictione potest  securus incedere. Si uero declaratum fuerit quod rex eum odio habeat, et si eum de domo sua eiecerit, ex hoc iam non erit qui non dilapidet eum. Sic etiam qui signa militie Xpi secum habuerit, stigmata eius portans in corpore suo, religionis habitu indutus qui est tunica Saluatoris, hostium suorum cuneos potest penetrare securus, nec ullam habet in eum diabolus potestatem: adhuc ignorans quid de eo Dominus uelit. Si autem uoluntas iudicis super eo fuerit enodata et prolata sententia testis exstiterit quod ille non placeat Deo, ex hoc iam potestatem malignus accipit et debitum potest exigere usque ad nouissimum quadrantem. Hac ergo uisione confortatus fratri Balduino consului ut seculo renuntiaret uel moriens. Sciebam enim quod prodesse poterat et quantumlibet peccatori  religionis habitus etiam in ipso mortis assumptus articulo.

uisionem hanc uidit uenerabilis Abbas Ygniacensis; que dubietatis scrupulum nobis ideo non reliquit quod ad aures nostras non sit per terciam transfusa personam, sed suo ipsius ore relata qui eam uidit. Et licet testimonia eius credibilia facta sint nimis, ego tamen ut uisioni huic fides certior habeatur, tali eam attestatione confirmo: nisi uera sit uisio que litteris istis explicatur humerus meus a iunctura sua cadat et brachium meum cum suis ossibus confringatur; sit celum quod super me est ereum et terra ferrea; pro frumento oriatur michi tribulus et pro ordeo spina.



Xu.

 Attestationi premisse meum testimonium adhibeo: licet pondus auctoritatis non habeat, habet certe sinceritatem ueritatis. Cum igitur anteposita relatio in manus meas uenisset non fui contentus scripture testimonio, sed copiam uidentis simul habere studui. Non nude, non aperte, sed, ut ita dicam, furtiue et quibusdam insinuationibus quas hic ponere et exponere longum foret, suadebam ut quod uiderat de milite Balduino ad meam michi edificationem narraret. Quid multa? uictus demum importunitate mea, amore nichilominus et allegationibus superatus sic respondit: »Dicam quid queritis, sed dicere me grauabit.« Seriatim ergo et scripture consonanter omnia michi confessus est et ita memoriter ut eius memoriam plurimum admirarer.



XuI.


Henricus comes Campanie filius illius Theobaldi cuius memoria cum laudibus et merito continetur in uita sancti Bernardi, precatus est aliquando seruum Dei ut pro se Dominum precaretur. Celebrauit ille missas intercessurus pro eo; expletoque misterio, cum extremam collectam dicturus ad suos se conuertisset ministros, absentem comitem uidit presentem, signum crucis habentem in ueste, sicut habere solent qui Ierosolimam proficisci proponunt. Nondum tamen, ut comes postea professus est, sibi signum crucis aptauerat, sed ea die post multam fluctuationem, post longam deliberationem hoc se facturum indubitanter firmauerat.



XuII.


Sedebat aliquando in Capitulo uir beatus. Erat dies annua ab obitu cuiusdam fratris. Precentor ad cuius hoc officium pertinebat suggessit ei ut fratrem, sicut erat consuetudo, absolueret. Absoluit eum, premisso tamen submisse tali uerbo: »Indiget absolutione,« Quidam de senioribus cui nomen Iohannes, quo etiam referente hoc didici, non procul sedebat ab ipso et premissum uerbum audiuit. Data opportunitate causam sermonis illius indagans audiuit ab eo: »Nuper, inquit, uigilanti michi sensibiliter apparuit, et interrogatus an adhuc Dominum nostrum uideret, respondit: Nondum tempus;« et hoc dicto disparuit. Testabatur autem predictus Iohannes quod religiose diuque conuersatus in Ordine, et  biennio suum obitum precedente morbo multum molesto, et ut ipse putabat purgatorio fuerat fatigatus. Sed nimirum non solum arta uerum et longa uia est que ducit ad uitam , et ad uisionem summi boni et precellentis illius nature ad quam non nisi purgatissimus poterit peruenire, testante ipsa uita et dicente: Beati mundo corde, quoniam ipsi Deum uidebunt . Quis igitur gloriabitur mundum se habere cor? Ita tamen ut qui gloriatur, in Domino glorietur, id est in ueritate que non mentitur, non in opinione que fallit et fallitur. Sunt enim plerique in quibus mentitur iniquitas sibi, fingentes et pingentes Dei misericordiam secundum suam uoluntatem, cum misericordia Dei iusticiam eius non euacuet, et per multas tribulationes, hoc  est purgationes, oporteat nos intrare in regnum Dei . Non igitur qui manus suas miserunt ad fortia  fastidiant Ordinis disciplinam, que in presenti uidetur habere aliquid non gaudii, sed meroris. Exercitatis autem per eam reddet pacatissimum fructum in hac uita iusticie, et in futura glorie. Non murmurent de asperitate itineris, sed attendant fratrem prefatum qui diuturna et ardua conuersatione, biennia corporis passione, tanquam aurum in fornace purgatus, et ut argentum igne examinatus, nec sic tamen perfectus inuentus est, Igitur etiam sibi non male conscii presumptioni frenum timoris imponant, et paueant, et alas suas demittant. Opus est siquidem longo lime labore ut materialibus ab anima rebus et fantasiis rerum  abrasis, memoria nil teneat, ratio nil uideat, uoluntas nil diligat preter Deum, qui est memorie forma originalis, lux incorporea rationis, et incitamentum est igneum uoluntatis, summum bonum, beatum bonum, beatificum bonum hominis. His breuiter dictis ad excitationem quorumdam dormientium ad propositum redeamus.



XuIII.

In structura exilia non minus quam magna aliquociens necessaria comprobantur: igitur ponam hic aliquod paruum, quod et si nullam de utilitate gratiam pro breuitate tamen ueniam promerebitur. Est michi frater uobis quem sermo presens alloquitur non ignotus. Hic ab adolescentia usque ad senectutem morbis multiplicibus fatigatus longum probatur  traxisse martirium. Aliquando corporis eius incommoda eo usque creuerunt ut deficere putaretur. Scripsi ad uirum Dei adhuc in carne manentem ut manum intercessionis porrigeret. Ea nocte qua orabat pro egroto uisum est ei quod nudus staret coram homine Dei et ab ipso durissime uapularet. Mirabatur contra se insolitam seueritatem illius, sed miranti sua conscientia respondebat: »Deus est qui te uerberat.« uiuit usque hodie flagellum patientius ferens cuius Deum interpretatur auctorem. Alicui forsitan somnium inane uidebitur, sed orationis illius et uisionis istius concursus me ut hoc scriberem prouocauit. Iam illud quod subiiciam ipse michi retulit uir beatus.



XIX.


Erat in quadam ecclesia et in oratione sua confitebatur Domino. Apparuerunt oranti effigies sanctorum Bernardi et Malachie. Conuersus ad ipsos suam orationem et intentionem direxit. Tunc unus eorum dixit ei: »Tu eris abbas Clareuallis.« Disparuerunt illi et territus ipse remansit. Territus, inquam, quia sicut postea michi cum gemitu fatebatur, nunquam hoc fieri uoluisset; et tamen dubitare non poterat super hoc quod diuinitus audierat.



XX.

Elapso post hec aliquo temporis interuallo Abbas Clareuallis Geroldus, uir honestus et multis gratiis decoratus, Igniacum deuenit. Erat tunc Igniaci quidam  monachus, immo demoniacus, Iudas inter apostolos, Satan inter Dei filios, Hugo de Basochiis: hic offenderat Ordinem in grauibus multum excessibus, et Abbas prenominatus eum in regulari uindicta. Nactus igitur tempus oportunum quo suam ulcisceretur iniuriam, furiis agitatus iniquis, dirum uirus sub pectore uersans, apud se de illius nece tractabat. Cum igitur sero esset die uno sedebat in uestibulo domus infirmorum frater quidam religiosus et humilis, Haymo nomine, natione Remensis. Hic, sicut ipse michi confessus est, uidit manifeste duas horribilis forme personas et quas esse demones dubitare non poterat, ingredi domum illam. Eo tempore satelles ille Satane, Hugo predictus, cum fratribus egris corpore, mente iacebat  egrotus. Media nocte surrexit Abbas ad confitendum Domino et nocturnis uigiliis interfuit. Necessitate poscente in dormitorium conuentuale perrexit. Ubi Hugo in insidiis positus ut interficeret innocentem , ferro ad facinus preparato, ipsum letaliter uulnerauit. uixit usque in diem sequentem. Circa uesperum positis coram ipso fratribus dixit: Dirige me, Domine, in ueritate tua et doce me quia tu es Deus Saluator meus et te sustinui tota die . Et cum hoc dixisset, obdormiuit in Domino; et, ut credimus, martyr insignis celos petiuit sanguine laureatus. Cuius corpus de more compositum Abbas Petrus usque Claramuallem deduxit, multum metuens ne quod audierat  impleretur: »Tu eris Abbas Clareuallis.« Sed sortitus est sortem ministerii huius quidam Henricus, uir potens in opere et sermone; quo post modicum in episcopum cardinalem assumpto, sedes illa uacabat et iterum tractabatur de electione Abbatis.



XXI.

Erat in Claraualle Prior claustralis Gillebertus, Abbas hodie Fusniaci. Hic beati uiri sincerissimam sanctitatem intime cognoscens et optime, scilicet ut unicus eius et familiaris amicus, sollicite cogitabat eum ab Igniaco in Claramuallem transferre. Dum hoc uolueret in animo quidam de fratribus animum eius et intentionem prorsus ignorans confessus est ei dicens: »Piam, inquit, gero sollicitudinem nostre domus, et ignoro quem nobis Dominus  pastorem prouidere proponat. Ceterum talis uisio michi ostensa est: Nuntiabatur nobis ad hanc domum Xpm Dominum aduenire. Ad fores monasterii occurrebamus obuiam. uidebamus eum non habentem speciem neque decorem, statura breuem, habitu pauperem, aspectu contemptibilem, nulli tamen erat ambiguum quin ipse esset Dominus Ihs Xps. Hanc uisionem conferens et comparans suo proposito Gillebertus nil aliud poterat interpretari Xpm nisi Petrum uerissimum Christianum et uere Christum, id est celesti crismate, id est Sancto Pneumate unctum, qui in oculis hominum pauper et modicus uidebatur, uirorum nouissimus et tanquam a Deo percussus; ceterum omnis gloria eius erat ab intus, ubi preciosa margarita fulgebat  in corde et ubi erat locus Domino, tabernaculum Deo Iacob: tabernaculum, inquam, fide, caritate ceterisque uirtutibus, sicut palliis auro argento lapidibus preciosis constructum, ornatum, spaciosum, speciosum et preciosum, sed exterius cilicio coopertum, ubi desiderium uisionis diuine erat, in odorem suauissimum Domino, ubi concentus et consonantia rationis et affectionum reddens mellifluam armoniam, diuinum etiam demulcebat auditum. Competenter igitur et merito in habitu pauperis Petri Xrs apparuit; et qui transformabit corpus humilitatis nostre configuratum corpori claritatis sue  transformauit corpus claritatis sue configuratum corpori infirmitatis nostre, et cum in forma Dei esset et esset equalis Deo, semetipsum  exinaniuit in similitudinem Petri factus, et habitu inuentus ut ipse .



XXII.

Gillebertus igitur hac uisione factus animosior, uicinos Abbates et Petrum ex nomine conuocauit; et Petrus quidem citatus aufugit. Ceteri nichilominus uenientes, consentiente conuentu, ipsum elegerunt absentem. Nec fuit qui contrairet, admirabilem uirtutem] illius cognoscentibus uniuersis. Quesitus ergo inuentus est in quadam grangia Ordinis illius inter conuersos conuersans. Et ea die inuentus est in pratis fena uertens. Inde ductus Igniacum cum precibus uinci non posset, Ordinis auctoritate coactus suscepit officium inuitus, nolens, addictus.  Crastino cum proficisci uellent et tendere Claramuallem, ualida febris inuadit Gillebertum superius nominatum, qui unus erat querentium eum, querentium hominem Dei Iacob . uenit ad eum homo Dei conquerens et dicens quod omnia per ipsum facta forent, et nunc contra iura amicitie eum in necessitate desereret. Necessitatem suam non mendacium ille pretendit; ad quod sanctus Abbas respondit: »Surgite, eamus hinc: febris uobis ulterius non nocebit.« Surrexit et cum seruo Dei abiit, et post paululum febris eum dimisit. Itaque usque Claramuallem deductus a fratribus ut angelus Dei, ut homo missus a Deo, cum deuotione et gratia cunctorum susceptus est. Ipse uero uenit ad eos non in sublimitate sermonis, non in persuasibilibus  humane sapientie uerbis, sed in ostensione spiritus et uirtutis, in ueritate et perfectione Christiane religionis, quarum rerum eis exempla ueneranda monstrauit.



XXIII.

Post aliquod tempus uisitabat abbatias Clareuallis filias et Gillebertus cum eo de Beriis nouus Abbas. Porro Gillebertus equo insidebat, alias quidem commodo sed sepius offendebat ad lapides pedem suum et erat ad periculum residenti. Petrus autem attendens equum pedibus frequenter offendere et casum metuens Gilleberto, arguebat eum quare eo animali uteretur, unde ruinam damnumque corporis facillime posset incurrere. Ad hec ille: »Molliter, ait, et apte uehit et non est insidiosus,  propter quod usum eius multum amplector. Ceterum si michi metuitis et uultis michi prodesse, rogate Dominum ut hoc uicio amplius non laboret. Itane, inquit, orationes effundende sunt potius quam fundende? Nunquid enim de bobus cura est Deo?  Attamen oro Deum ne ita corruat ut uobis malum faciat.« Usus est et postea multis annis nec cecidit, stabili nam fuit ille pede. Et ne casui potius quam Petri meritis ascribatur, statim ut Gillebertus Fusniacum translatus equum et Berias deseruit, quidam ex eius loci fratribus equum ascendit, sub quo immo super quem quadrupes tam crudeliter corruit ut frater, fracto crure, lesus infeliciter ad monasterium sit relatus.



XXIu.


Propter eximiam sanctitatem et conuersationem ipsius, et quia nemo poterat hec signa facere nisi esset Deus cum eo , que etiam sibi mutuo attestabantur, sicut cynnamomum et balsamum aromatizans odorem dedit, et quasi myrra electa dedit suauitatem odoris : et hic odor se longe lateque diffuderat, et super omnia montana non solum Francie sed et ceterarum regionum diuulgabantur omnia uerba hec, et erat celebre nomen eius, et plurimi sicut prophetam eum habebant, uidebantque eum cum gaudio, utpote amicum Dei et familiarem ipsius. Denique Papa Romanus fama tam felici permotus quanti penderet eum satis ostendit, dum ad se, uolens illum uidere, uocauit. Mestus, ut aiunt,  peregrinationem illam suscepit, sed obediens summo Pontifici ire non distulit. Erat idem Papa etate senex, senio grauis, egritudine tactus qua et postmodum defecit. Exhilaratus tamen ex aduentu ipsius, uestibus pretiosis ornatus, sedens in tribunali, cardinalium circumstante corona, festiuus eum et letabundus excepit. Inde ducens eum in locum secretum, apostolica maiestate deposita, coram ipso, immo reuera coram Xro qui in illo signis euidentibus apparebat, humilians se, omnia sua confessus est ei, ac de sacratissima manu ipsius coram ipso missas celebrantis Eucaristiam sanctam recepit; habitum quoque Cisterciensis Ordinis uolebat assumere, sed uir Domini quo quidem nescio, sed sane sano consilio fieri non permisit. Locum quoque  in quo abbatiam sui Ordinis instauraret, immo potius restauraret, siquidem ibi abbatia fuerat sed destructa tunc erat, sumptus necessarios ad perficiendum Dominus Papa donauit. Post hec seruum Dei secum aliquandiu demoratum, cum remanere non uellet, honoratum, quin etiam muneratum, redire permisit. Romane Curie detrahitur quod magnatum facies fauorabiliter suscipere et opes soleat exhaurire potentum: iam nunc ei parcius derogetur. In Petro paupere et in hac parte magno Petro non dispare, qui aurum non habuit et argentum, nudam uenerata est uirtutem, rebus ipsis confessa uerum esse quod ethicus ait peta:

uilius argentum est auro, uirtutibus aurum. 

 In conspectu eius uacuus Petrus apparuit, gratisque gratiam inuenit, non emit, et ille cui reges Tharsis et insule munera offerunt, munera Petro pauperi obtulit, unde et Petrus supra petram sui Ordinis edificaret ecclesiam. Felix Petrus qui cum subiectus esset omni humane creature propter Deum, triumphauit montes aureos, non suis uiribus, sed per Deum. Felix et Papa Romanus qui cum esset mons aureus eleuatus in uerticem montium se tamen subiecit propter Deum humillimo omnium hominum.



XXu.

Positis quiddam paruum apponam unde tamen magnum aliquid ualeat estimari. In Gallie quadam pontificali ecclesia inter clericos orta est dissentio super electione pontificis. Presens erat cardinalis  Romanus in quem clerici compromiserunt, duos ei proponentes, ut quem nominaret ille hunc eligerent uniuersi. Cardinalis Petrum consuluit quis eorum ei melior uideretur; alteri eorum eo quod nobilis esset et dapsilis uideretur plures fauebant impensius, uellentque plurimum ut ei attestaretur sanctus Abbas; quasi eum probabilius et saniori conscientia promouerent quem tantus uir suo testimonio pretulisset. Non erat ille harundo uento agitata, non hominibus placere querebat sed Deo: ideo secundum suam conscientiam et ueritatem respondens, ait: »In duobus falsis denariis melior inueniri non potest.« Confusi sunt illi quoniam Petrus spreuit eos. Quinimmo confusi non sunt et erubescere noluerunt;  illum enim nichilominus elegerunt. uiuit usque hodie nobilis quidem genere sed non generosus uirtute; et facile foret sed necesse non est nominare personam: satis est si scriptura loquatur materiam nec loquatur auctorem. Intueri licet in Petri paucis sermonibus quatuor originales uirtutes: prudenter siquidem in bono duorum comparationem sustulit; nam quia neuter bonus fuit, alter melior dici non debuit. Iuste nichilominus egit, qui iustitiam non abscondit in corde suo, qui ueritatem et salutare Dei dixit : ueritas odium parit, et dum odium quorumdam occurrere et gratiam offendere in uero dicendo non refugit, fortis fuit et in seipso

. . . . . Totus teres atque rotundus.
 Non crediderunt uerbo eius, et quasi uictus succubuit, non ex hoc mouit litigium, non induit merorem, aliter sentientibus non detraxit, et ex hoc temperantiam et modestiam sui cordis ostendit. Ineptum forte, uanumque uidebitur asserere in tanto uiro tantas, id est quatuor principales uirtutes, tam leui tamque fragili argumento, cum multifarie multisque modis ipsisque luce clarioribus frequentissime probate sint. Sed ut ait aliquis, »artificis est periti in paruo magna concludere.« quod in exemplo premisso breui scilicet nos arbitramur egisse.



XXuI.

uirtutes quidem huius uiri pluribus signis et ipsis insignibus, uti premisimus, probate sunt et ostense;  porro patientia que sic asperis exercetur ut uilibus humilitas fortissimo argumento, quod tamen pretermisimus, in eo est probata. Dum in ualleregis esset Abbas ualitudine ualidissima uexabatur. Cuius mali uiolentia in capitis proram conscendens alterum ex eius oculis ita dissoluit, ut liquefactus ex toto penitus deflueret, sedemque concauam uacuam relinquens, uirum Dei ex Deo etiam tunc beatum Monoculum efficeret. Cogitetur attente tante temptationis immanitas, et in libra iusti iudicii pia consideratione trutinentur dolor excrucians, deformitas uilificans, priuatio luminis minus utilem eum reddens, et illud precipue quod in his omnibus non peccauit ipse labiis suis, neque stultum quid contra Deum locutus est · sed ut de martiribus sancta  canit Ecclesia:

Non murmur resonat, non querimonia,
Sed corde tacito mens bene conscia
   Conseruat patientiam.

Ita uir iste sicut agnus mansuetissimus coram tondente sine uoce non aperuit os suum, sed obmutuit, et humiliatus est et siluit a malis ; quin immo dicere solebat unum se de suis inimicis euasisse, ut ab altero magis quam a perdito formidaret. Non quia sensus aut membra corporis sui uir consummatissimus aduersari sibi sentiret, quippe que potius erant arma iusticie Deo, sed nimirum ad solatium damna corporis egre ferentium hec dicebat, eos per compassionem in se transformans,  eis se per humilitatem assimilans. Membra siquidem sua que super terram erant assiduitate laboris, ardore caritatis, discipline uinculis subegerat, imperans eis non seruiens, utens eis non fruens, immo iam quantum ad se usu eorum non indigens et uelud suffragia emendicata contemnens. Quippe qui ut de magno Martino legitur, humanam naturam supergressus, celo teste, Deo presente et adiutore fruebatur; et tanquam a Domini spiritu per ipsum ad ipsum mente excedebat, ad quem per sensuales coniecturas et corporis labores alii uix ascendunt. Et implebatur in illo Scriptura que dicit: Et cum simplicibus sermocinatio Dei , cui quantum fuerit familiaris cum ex pluribus tamen ex eo quod subiiciam apparebit.



XXuII.


Cum adhuc Abbas esset Igniaci, fratres aliquando Priorem non habebant, cumque eum differret constituere senior quidam causam dilationis inquirens ab ipso audiuit: »Super hoc Dominum rogare non cesso, nec aliquod ab ipso responsum accipio.« Nominauit ille senior unum quem idoneum estimabat. »Minime uult hoc Dominus,« ait ille. Ex his indubitanter licet asserere quod uti Moyses sic iste loquebatur ad Dominum sicut homo loquitur ad amicum suum . Nimirum sicut ille locuturus Domino montem ascendit, sic iste in magno non montis sed mentis culmine stetit, ubi more quidem multorum Dominum consulebat, sed more paucorum Dominum audiebat.



XXuIII.


Sed regredientes ad Claramuallem, dicamus quod paulo ante obitum suum uir Dei Petrus, eo trahentibus eum domesticis negociis, Remis uenit. Ex hoc et uenientem uidi et abeuntem longius ipse deduxi. Intuebar eum non minus reuerenter, non minus affectuose quam angelum. Intuebar eum et occurrebat magni Martini memoria, quem Seuerus Sulpicius orator ille nobilis describit in ueste hispida, nigro et pendulo pallio circumtectum, asino immo asello gestatum. Conformis iste Martini et eius emulator expressus equo paulo maiore asino ferebatur. Ferebat etiam ad instar mantice puerorum peditum scapularia, capa pendula et uetusta uestitus, rustici  pauperis expressius quam Abbatis imaginem preferebat. Erat interea ipse statura pusillus, corpore tenuis et exesus, non lasciuiis sensibus sed quietus; et terrenis affectibus mitigatis, cogitatione suspensus et uelud absens presentibus, ut non homo uideretur sed spiritus. Talem eum tunc uidi, talem notaui, talem credidi, propter quod et locutus sum et talem eum descripsi. Igitur cum de rebus uariis colloquentes per aggerem publicum pergeremus, puluis antecedentium uestigiis excitatus et uento ab opposito flante repercussus nobis molestiam ingerebat, tunc aio ad eum: »Antecedamus precedentes ut procellam huius pulueris euadamus.«---»Si preambulos, inquit, precedamus, erunt ipsi in sorte qua sumus, et pena reuersura est in caput  ista suum; nec est caritatis consilium intuitu sui commodi suum proximum molestare.« Erubui, fateor, attendens in me mei curam, aliorum incuriam, in illo autem excellentiorem uiam, id est maiorem caritatem: quando iste proximum grauaret in grauibus qui ledere cauebat in leuibus? Ibamus interea, nec nos puluis pungere, uentus uexare cessabat. Igitur ei compatiens, eiusque animum ex animo meo metiens, cum ipse animi patientia speciali passionem corporis superaret, corrigens quod reprehenderat ille, consilium dixi: »Lata est uia que nos ducit: iungamur sociis lateraliter, ita illis illesis nos quoque salui erimus a puluere, spiritu et tempestate.« Annuit ille, et sic ambulantes, deque rebus uariis ut promisimus colloquentes, magnam  partem diei consumpsimus. Et cum me ratio ad reditum inuitaret, iamiamque separandi essemus, tactus dolore cordis intrinsecus et trahens ab imo suspiria dixi: »Siccine separat nos amara mors?« Nec hoc dixi tanquam prescius futurorum, ex hoc tamen futura predixi. Nam post non multum temporis interuallum transiit ille de hoc mundo ad mundi conditorem. De cuius transitu que nobis testati sunt qui fuerunt breuiter dicam et sic narrationem istam concludam.



XXIX.

Igitur Petrus cum aliquot annis Clareuallensibus prefuisset, egressus a Claraualle sui Ordinis secum quosdam habens Abbates, finitimas regiones perambulans, grauiter infirmari et uiribus corporis  cepit repente destitui. Cumque ipso silente egritudo periculum imminens loqueretur, accessit ad eum Gillebertus supranominatus qui semper erat sollicitus super eo, etenim ipsum tenere diligebat, dixitque ei: »Domine, quantum ex habitudine tua perpendo, in proximo est ut recedatis a nobis.« Ad hoc ille respondit: »Hoc puto et spero; nam in hoc anno multas preces effudi ad Dominum ut me liberaret de corpore mortis huius .« Interea morbus augebatur, morbidus angebatur. uix tamen et cum labore usque Fusniacum uenere. Ibi uisum est fratribus quod inungi deberet, et a superiori cenaculo ubi mansionem acceperat, in inferiorem domum quo fieri posset hoc competentius, eum deportare uolebant. Ille uero qui nullo unquam  labore, nullo dolore uictus fuerat, nec foret ipsa morte uincendus, fatiscentes artus spiritum seruire cegit. Surrexit, descendit, inunctus est, rediit, et tota nocte usque ad uesperam sic permansit; et cum iam fratres completorium decantassent Gillebertus, more fidelis amici, propius assistebat amico, a quo nimirum paulo post separandus foret, quique in supremo spiritu iam positus esse uideretur. Hoc ratus Abbas de ualcellis qui et ipse cum ceteris propter astabat in hec uerba prorupit: »Quid agimus fratres: homo iste recedit a nobis.« Quod audiens uir Domini eleuata manu innuit eis non se tunc sed in crastino migraturum; fratres igitur interim siluerunt, at illi pernox in orationibus suum  Domino transitum commendabat. Tenebras rumpente diluculo ad ipsum fratres conueniunt, quibus ipse conatu quo poterat Dei dilectionem inculcabat: et cum ad eos loqui non posset, orare tamen Dominum non cessabat. Itaque sicut placidus et quietus exstiterat, ita placide et quiete in ipsa oratione in qua confitebatur Domino, emisit spiritum ad Dominum qui dedit illum; et ad quem alium pergeret ille spiritus nisi ad Dei, immo ad Domini spiritum, cum quo illi inherendo fuerat unus spiritus, ad quem multa et magna merita eum eleuabant, a quo nulla malicia eum separabat, in quo et Spiritus sanctus similitudinem suam, immo se ipsum repperit, et funestus spiritus [funereum] nichil inuenit. A quo quam longe fuerit omnis malicia,  in quo quanta fuerit innocentia testatus est, me audiente, Gillebertus ille superius et sepius nominatus, qui eius cum aliis coabbatibus confessionem audiuit, et qui eius absque confessione, ut Deo ait Psalmista, sessionem et resurrectionem nouerat. Testatus est ergo quod pro omnibus offensis quas confessus in suo fine fuerat, et quas in omni uita sua post inchoatum monachatum contraxerat, ut eius uerbis utar, plus quam Miserere mei Deus et Pater Noster cuiuis penitenti non deberet iniungi. Quod si uetere prouerbio pares paribus facillime congregantur et similia similibus naturaliter coaptantur, indubitanter concludere licet quod uerum est quia Petrus hic pauper et modicus celum diues ingreditur, et quorum est  uitam imitatus et mores sanctis et angelis sociatur. Sed iam spiritu digne pro meritis collocato, corporis exequias prosequamur.



XXX.

Quidam de fratribus unum de dentibus eius proponebat extrahere, pro thesauro scilicet et reliquiis illum seruare desiderans; ex hoc se facile facturum presumebat quod os apertum defunctus habebat. Accedens igitur ut pium furtum patraret, os clausum et sic obstructum repperit, ut propositum implere non posset. Notatum est ab aliquibus, et quasi pro miraculo habitum, ego autem ut presumptiue iudicem, hoc arbitror quod singularem humilitatem quam uiuus habuerat etiam defunctus seruabat. Lotum est illius corpusculum, quod etiam  exanime non horrorem sed gratiam possidebat, feretroque impositum licet sepulturam Igniaci in mortali sua humilitate uoluisset, tamen usque Claramuallem delatum est. Fratres autem, ut audiuimus, ubi Sanctus Bernardus primo positus fuerat ibi propter gratiam meritorum, et quia iusti erat monumentum, posuerunt Petrum: nimirum consonantes quorumdam testimonio, quibus iste uisus est non minoris meriti quam ille. Nam, quod pace dixerim aliter sentientium, ille quidem excelsus in uerbo glorie , homo magni consilii, currus Israël et auriga eius , scriba doctus in regno celorum, proferens de thesauro suo noua et uetera , in Ordine Cistercii, in  Ecclesia XPI multum fructum fecit in tempore suo. Ille, inquam, lucerna ardens et lucens  posita super candelabrum ut luceret omnibus qui in domo sunt , sicut lampas limpidissima lucis sue radios longe lateque diffudit; iste autem, ut breuiter dicam, quasi carbo succensus, sed cinere sue paupertatis opertus, minus quidem splendoris sed ardoris non minus habuit.



XXXI.

Post obitum exterioris hominis et sepulturam corruptibilis corporis, interiorem eius hominem, id est animum hominis abisse quidem, sed non obisse, licet etiam fides hoc teneat, tali tamen argumento probatum est. Monachus quidam Prior cuiusdam cellule sanctum uirum frequentare solebat. Hic  graui quadam temptatione pulsatus et peccati uinculis irretitus eius consilium et auxilium flagitabat. uir Domini uerbum ei impendens solatii bonam spem sue liberationis habere iubebat. Sed cum fama funeris ad illum uenisset, uelut obside sue redemptionis perdito, de sua liberatione pene desperans, defunctum quasi uiuentem alloquebatur et de solutione sue pollicitationis compellabat. Dum taliter ad ianuam diuine pietatis pulsaret, in somnis ei sanctus Dei Petrus apparuit, et consolans eum, quod ab omni temptatione sua saluatus esset asseruit. Euigilans ille et quasi somnium quod uiderat et audierat reputans, nichilominus sponsionis exitum expectabat. Et ecce infra paucos dies persona quedam cuius amore illicito ligabatur et qua uiuente se sanari  posse non sperabat, nunciatur defuncta; atque ita laqueus contritus est, peccator solutus et iusti sermo completus.



XXXII.

Completus est et sermo iste qui hactenus de iusto isto habitus est; completus est, inquam, sed non plenius, quia nec plane nec satis urbane de ipso est que dici poterant uel debuerant executus. Nam sicut in premio premisimus, sanctus iste qui iuuenis inchoauit, senex decessit, sine dubio plura patrauit que sunt incognita: et si cognita sunt, alii sed non michi. Siquidem, ut repetam que dixi quondam scribens de Domno Willelmo Abbate sancti Theodorici qui unus fuit et primus eorum qui uitam  scripsere sancti Bernardi, cum premissa michi dicerentur, non ea scribere proponebant nec plura fui sollicitus indagare; iam uero cum calamo manum apponere decreuissem, plura querendi non fuit opportunitas uel facultas. Nichilominus tamen uereor ne iudicer ab humano die uirum hunc nimiis laudibus extulisse, quasi aliud habuerim iudicium super uiuo quam habeam de defuncto; et item quia eum commendare suscepi, licuerit mihi magis dixisse mira uel magna quam uera, more quorumdam qui declamatorie solent multiplicare loqui sublimia studiosius quam ueracia, uel petarum

Qui miranda canunt, sed non credenda, pete;
ad que uel penitus purganda, uel aliquatenus lenienda,  licet de premissis dubitare non possit nisi ualde peruersus; et quia tamen sapientibus et insipientibus debitor sum, epistolam hic ponam quam ipsi, dum adhuc uiueret et esset Abbas Clareuallis, porrexi, ut ipsa sit et contra incredulos apologia et operis presentis epilogus, et in ea iudicii mei super eo presentis et preteriti indifferentia cognoscatur. Premissa igitur salutatione loquens et scribens ad ipsum sic dixi:



XXXIII.

Ego sum Thomas germanus Philippi, unus scilicet de duobus fratribus Radolii quos diligere solebatis, cum adhuc Igniacensi ecclesie uestra Beatitudo preesset, et fratres illius loci de uestra presentia  letarentur, qui nunc absentiam uestram tanto grauius ferunt quanto quid conferret presentia ipsius absentie experimento didicerunt. Sed, ut de magno Martino legitur, cuius ut secundum conscientiam loquar uos estis imitator inuictus, nobis estis ablatus, illis de Claraualle a Deo estis donatus; si tamen Clareuallenses in hoc Dei munere Dei gratiam recognoscunt, si non respiciunt in uanitates et insanias falsas, si non secundum faciem sed iustum iudicium iudicare nouerint. Quid igitur de uobis ipsi iudicent uiderint, ego constanter assero, testimonium in hoc habens ab omnibus recte iudicantibus, quod quicumque uos non admiratur et diligit, decipitur profecto non parum et errat, aut certe uestram uirtutem aut ueram ipsius uirtutis naturam  ignorat. Habuerint illi de Claraualle in aliis patribus gloriosa carismata, in uobis nempe, si dissimulare norunt, habent, quod quanto rarius inuenitur tanto carius approbatur, uere et XPiane uirtutis exemplar; cuius perfecta effigies et ueritas sustantialis non est in magnis et mirabilibus huius mundi, nec in eis rebus que sunt secundum seculi iudicium gloriosa, sed in fide firma, in caritate ignea, in humilitate profunda, in rerum uisibilium contemptu et continentia, in inuisibilium amore et experientia. He sunt uestre et uere diuitie; has magnifice possidetis. Harum conscientia alia in quibus alii excellunt, quod fortius est facere quam habere, contemnitis. Hec igitur fratres uestri uideant, et si uolunt gloriari in Domino, glorientur; habent pre ceteris  hanc excellentie gloriam quod habent in Dei rebus hominem singularem.

Sed hec dicta sint hactenus, que quidem pauca esse non dubito pro materie dignitate, sed profundissime et singulari humilitati uestre multa esse multumque onerosa non dubito. Ceterum, ut ad sanctam Paulam scribit sanctus Iheronimus, neque XPI preconia, etiam si uolucro, adiuratus neque uestras laudes tacere possum. Iam nunc prostratus pedibus uestre Sanctitatis et ipsos pio amplexu et summa deuotione deosculans, precor mi Pater, mi Pater, et si de tanto Dei seruo ego tantus peccator auderem dicere, mi amice, ut Thome filii uestri, qui hoc uobis scribit, et Philippi fratris mei memoriam  habeatis, et hanc pro maxima dilectione quam erga uos habemus retributionem reddatis, ut pro nobis nominatim aliquando communem omnium sed uestrum proprium Deum exoretis; hec desiderabilia michi sunt super aurum et lapidem preciosum multum . Nec mirum: sicut enim Deo nunquam sine spe misericordie supplicatur, ita constanter credo quod nunquam ei sine obtentu eius misericordie supplicatis; et si non plenum in eis que exigitis, tamen ad aliquod commodum eorum pro quibus rogatis. Et omnino iustum est ut uos supra ceteros exaudiat in uestris precibus, cum supra ceteros nostri temporis quos nouimus eum in suis mandatis audiatis.

Congregemus in unum ea que premissa sunt et  uelut sub uno solis radio non solum memori sed uigili quoque cogitatione pensemus. Claudamus hoc opusculum et ei metam figentes, non tantum probabiliter sed etiam necessario concludamus quod Petrus seruus XPI fuit uerissimus. Imitemur eum, et si uirtutis imitatione non possumus eum sequi, debite uenerationis et dilectionis contingamus affectu. Credamus in XPm et diligamus ipsum in quem ipse credidit et quem ipse dilexit, et quem diligens sanctus fuit, et sanctus existens uirtutes premissas et multas alias pretermissas patrauit. Credamus, inquam, in XPm, sed fide que per dilectionem operatur, ut ita credentes in ipsum, post uitam temporalem, uitam que in XPo est, immo que XPo est et ad quam Petrus processit, nanciscamur eternam.



XXXIu.


Magistro Henrico monacho Longipontis frater Thomas de Radolio salutem. Ex opusculo quod de uita uenerabilis Petri Abbatis Clareuallis composui tollendam censetis epistolam in eiusdem operis calce locatam, tum, ut uerbis uestris utar, quia ad materiam rei non satis attinet, tum quia adulationis notam gerit, uiuenti directa: ex quo etiam maligni et inuidi occasionem repperiunt detrahendi. Credo multum maiorum ac per hoc uestro iudicio, sed credo aliquid et meo: unde sine uestri iudicii preiudicio presumo dicere: »Non michi ita uidetur.« Cum enim uirum illum uirtutis dignum laude intenderim laudare, et epistola laudes eius epilogando  contineat, ad rei materiam indubitanter pertinere probatur; sed neuum adulationis uiuenti porrecta pretendit: a simili adulatores dicentur magni uiri qui laudes magnorum uirorum ipsis uiuentibus descripserunt, ex quibus nominatim, ut reliquos sileam, Sulpicius Seuerus et Abbas sancti Theodorici Willelmus historias laudesque scripserunt, ipsis adhuc uiuentibus, magni Martini uestrique Bernardi. Nec illi pro laudibus suis euanuerunt in cogitationibus suis, quorum nimirum erat gloria non laus humana licet uera, sed ueritatis testimonium et bona conscientia: nec isti dentem inuidi timuerunt quominus ea scriberent, unde se Deo placere et humiles edificare sperabant. Hoc intuitu quidam eorum scientes et prudentes in flammas  manus miserunt quas succendebant illi qui, stimulante inuidia, ea despiciebant et carpebant que ipsi consequi non poterant. Igitur et ego, licet illis in puritate tantum impar quantum gygantibus nani, immo magis incomparabiliter, cum uiro uiuenti suas laudes offerrem, adulationi minime seruiebam, quia ei non placere sciebam, sed ut uerum fatear meumque reuelem consilium, et uera  dicebam et hoc eum modo fratribus suis commendare uolebam: timens ne, quia, ut ait sanctus Bernardus, omne humile probro ducitur, paruipenderent eum, cuius uidentes exteriorem humilitatem, immo, ut magis proprie loquar, humiliationem, forsitan ignorabant uel minus attendebant intimam claritatem. Hanc eorum oculis ingerebam, et licet ex directo loquens ad illum, ex obliquo magis illos attendebam.

Maneat igitur Epistola si probatis, laudesque sancti etiam cum meo rubore contineat: non enim in illa propriam sed Dei seruique eius gloriam cogitaui; linguas inimicorum equanimiter portare paratus sum quas presertim occasio talis exacuit. Certe si linguas hominum paccatas habuere uoluissem,  penitus michi fuerat, cum loqui nesciam, reticendum, et item eas si penitus paccare uolucro, non epistola sola sed prorsus omnia delenda sunt, quia et inuidi omnia carpere parati sunt, et beniuolis eruditis sane et indicare gnaris ex artibus omnia uel plura merito complacebunt [legendum puto: non placebunt]. Ideo cum exceptione, ut testatur premium, quod scripsi scripsi ut legentes sustinerent modicum quid insipientie mee, et interim contenti nostris ineptiis, prestolarentur qui materiam inepte tractatam aptius retractarent.

Hec notate diligenter, carissime, et ut uel michi credatis, uel forsitan fortius euincatis, quia sanctio non solum legalis est, sed etiam euangelica quod  in ore duorum uel trium testium stare debet omne uerbum , uideat opusculum nostrum Domnus Hugo ex-abbas uester, qui huiusmodi litterarum usum habens de ipso iudicare callebit. Qui cum filii matris sue pugnarent contra eum, dum cedere nescit, egressus abiit post uestigia gregum nostrorum: nunc autem, ut audio, quasi quodam postliminio per aliam uiam regressus est in regionem suam. Siquidem illud egit mentis magnitudine, istud modestia; ibi robustus, hic modestus, utrobique iustus. Sed parco, ne iterum iudicer adulari.

Illud autem in opusculo nostro, in quo Romane Curie detrahi uidebatur, quia non est tutum in eos scribere qui possunt proscribere, delendum uel, ut  uobis uidetur, uertendum esse consentio, quod et ipsum feci.

Si quis amore sancti duntaxat libellulum transcribere uoluerit, utinam hanc scribere non omittat epistolam, ut ex ea satisfiat legentibus; et quod agit et intendit premissus libro prologus hoc repetat missus uobis, ut sic dicam, postlogus.


 Explicit tractatus Domni Thome monachi de Radolio de uita uenerabilis Patris Domni Petri abbatis Clareuallis.




uolume back matter






ORDO RERUM QUAE IN HOC TOMO CONTINENTUR.



 S. MARTINUS LEGIONENSIS.
    SERMONES DE SANCTIS.
    SERMO I.---In transitu sancti Isidori. 9
    SERMO II---De sancto Ioanne Baptista. 13
    SERMO III.---In Assumptione sancte Marie. 19
    SERMO Iu.---In Natiuitate sancte Marie. 25
    SERMO u.---De sancta cruce. 29
    SERMO uI.---In festo sancti Michelis archangeli. 37
    SERMO uII.---In festiuitate Omnium Sanctorum, 45
    SERMO uIII.---In translatione sancti Isidori. 51
    SERMO IX.---In translatione eiusdem sancti Isidori. 55

SERMONES DE DIuERSIS.
    SERMO I.---In dedicatione ecclesie. 61
    SERMO II.---In dedicatione ecclesie. 67
    SERMO III.---Ad fratres, ut non habeant proprium. 93
    SERMO Iu.---De prelatis Ecclesie. 97
    SERMO u.---De obedientia. 101
    SERMO uI.---De disciplina. 107
    SERMO uII.---Qualiter iuuenes otium fugiant. 113
    SERMO uIII.---Qualiter senes et iuuenes Deo seruire debeant. 119
    SERMO IX.---Ne monachi siue canonici regis curiam frequentare presumant. 125
    SERMO X.---Ne monachi siue canonici secreta principum scire appetant. 131
    SERMO XI.---De actibus apostolorum. 137
    Expositio in epistolam B. Iacobi apostoli. 183
    Expositio in epistolam I B. Petri apostoli. 218
    Expositio epistole I B. Ioannis. 253
    Expositio libri Apocalypsis. 299

GUALTERUS DE CASTELLIONE.
    Notitia. 419
    Notitia altera. 421

TRACTATUS CONTRA IUDAEOS.
    Prologus. 423
    Liber primus. 425
    Liber secundus. 437
    Liber tertius. 449

ALEXANDREIS.
    Monitum ad Lectorem. 459
    Epistola auctoris. 463
    Liber primus. 465
    Liber secundus. 475
    Liber tertius. 485
    Liber quartus. 497
    Liber quintus. 507
    Liber sextus. 519
    Liber septimus. 529
    Liber octauus. 541
    Liber nonus. 551
    Liber decimus. 563

APPENDIX AD GUALTERUM.
    LIBER DE TRINITATE auctore Gualthero, uetere theologo.---Monitum. 573
    CAP. I.---Deus unus, incorporeus, omnipotens, eternus, omnium creator, immutabilis, idque non ratione aduentitia, sed essentialiter. 575
    CAP. II.---In unitate diuine substantie tres sunt persone, seu hypostases, Pater, Filius, et Spiritus sanctus. 577
    CAP. III.---Pater a nullo est; Filius a Patre genitus est, ab eodemque procedit; Spiritus sanctus procedit, non gignitur, a Patre et Filio. 578
    CAP. Iu.---Pater a nullo habet, quod habet. Filius omnia sua habet a Patre. Spiritus sanctus quidquid habet, habet a Patre et Filio, non per gratiam, sed naturaliter: ex quo tamen non sequitur, ullam in diuinis personis minoritatem esse. 578
    CAP. u. Tota Trinitas, eiusdemque ad extra operatio prorsus inseparabilis est, et quidquid operatur una persona, id operantur et relique. 579
     CAP. uI.---Quidquid de Deo dicitur substantialiter, omne illud de Patre et Filio, et Spiritu sancto pariter enuntiatur. An dicere liceat in Trinitate esse tres nature rationalis substantias indiuiduas? 581
    CAP. uII.---De singulis personis etiam predicantur, que Deo conueniunt ab eterno respectu nature, uti et ea, que respectu creature Deo temporaliter competunt. Solus Filius carnem assumpsit in tempore. Deus nullo afficitur accidente, sed inuariabiliter permanens diuersa sortitus est nomina ex rerum uarietate, quam fecit. 582
    CAP. uIII.---Quid de singulis in Trinitate personis predicandum sit quoad predicata relatiua? Licet omnes tres persone sint unus Deus, et unus Deus sit Trinitas, non tamen ideo triplex appellandus est Deus. 583
    CAP. IX.---Mysterium Trinitatis humane anime similitudine declaratur. 584
    CAP. X.---Perfectam summe Trinitatis cognitionem soli in celis beati habebunt. 586
    CAP. XI.---Auctoritate et ratione ostenditur, in Deo nullas esse proprietates uel relationes, que non sint idem cum Deo, sed alie res, quam Dei substantia. 586
    CAP. XII.---Ostenditur, S. Hieronymi sententiam, aduerse opinioni nulla ratione suffragari, uti nec uerba prefationis in missa de SS. Trinitate. 587
    CAP. XIII.---Confutatur eorum error, qui soli Patri omnipotentiam, soli Filio sapientiam, soli Spiritui sancto bonitatem tribuendam esse delirant, putantque ac iactant se mysterium sacratissime Trinitatis comprehendisse. 588

WILHELMUS ABBAS S. THOMAE DE PARACLITO.
    uita Sancti Wilhelmi auctore anonymo, eius discipulo.
    Obseruationes preuie. 589
    CAP. I.---Ad S. Genouefe secularem canonicum dissoluti college persequuntur, Regulares illuc inducuntur. 593
    CAP. II.---S. Wilhelmus, e seculari regularis canonicus factus, magni zeli exempla prebet. 599
    CAP. III.---In Daniam accersitus Wilhelmus, fit abbas Roschildensis, et multa aduersa fortiter sustinet. 604
    CAP. Iu.---S. Wilhelmi uirtutes, et quedam uiuentis miracula. 610
    CAP. u.---Felix sancti obitus et signa future glorie eius pregressa ac secuta. 614
    CAP. uI.---Miracula post transitum S. Wilhelmi. 619
    CAP. uII.---Alia S. Wilhelmi miracula. 625
    CAP. uIII.---Reliqua miracula S. Wilhelmi. 631

EPISTOLAE S. WILHELMI.
    Monitum ad lectorem. 635
    Prefatio Wilhelmi in epistolarum suarum libros. 637
    Capitula epistolarum libri primi. 639
    Capitula epistolarum libri secundi. 640
    Liber epistolarum primus. 645
    Liber epistolarum secundus. 675

GENEALOGIA REGUM DANORUM.
    Monitum. 727
    Incipit regum Danorum genealogia. 729
    REuELATIO RELIQUIARUM SANCTAE GENOuEFAE. 741
    FRAGMENTUM INSTRUMENTI quo S. Wilhelmus anniuersarium fundat Absalonis archiepiscopi Lundensis. 743

DIPLOMATA S. WILHELMI ET uARIORUM.
    I.---Absalon episc. Roskild. ecclesiam Beati Thome de Eskilso in suam protectionem suscipit, eidem possessiones suas confirmat, et plura beneficia ac priuilegia confert. 745
    II.---Absalon episc. Roskild. confirmat Wilhelmo abbati S. Thome de Paraclito et eiusdem ecclesie fratribus ea, que cambio aut donatione ab ipso obtinuerunt. 748
     III.---Confirmatio Alexandri III. 749
    Iu.---Wilhelmus abbas sub excommunicationis sensentia prohibet, ne Elkilso a monasterio B. Thome de Paraclito uel uendatur uel commutetur. 749
    u.---Wilhelmi abbatis confirmatio compositionis inter monasteria Ebelholt et Esrom de decimis quibusdam ac aliis rebus controuersis. 750
    uI.---Absalon archiepiscopus Lundensis fratribus ecclesie B. Thome de Paraclito omnes possessiones eorum confirmat. 751
    uII. 752
    uIII.---Confirmatio Alexandri III pape. 753
    IX.---Super molam et siluam apud Grese. 753
    X.---Stephanus de S. Genouefa ad Guillelmum abbatem de Paraclito.---Plumbum ab eo expetit. 753
    XI. 753
    XII.---Confirmatio Celestini III pape. 754
    XIII.---Kanuti regis confirmatio compositionis inter canonicos de Paraclito et colonos regios de piscatione Clone per Andream cancellarium et alios facte. 754
    XIu.---Institutio domini abbatis Wilhelmi super anniuersaria die eius, quomodo sit agenda post obitum eius. 755
    Xu.---Neulinghe. 756

APPENDIX AD S. WILHELMUM.
    Testamentum Absalonis archiepiscopi Lundensis. 756
    Note ad precedens testamentum. 761

WILHELMUS DE CAMPANIA ARCHIEPISCOPUS REMENSIS.
    Notitia. 817

EPISTOLAE WILLELMI.
    I.---Ad Alexandrum papam.---Pro Thoma Becquet, archiep. Cantuar., scripta cum adhuc episcopus Carnotensis ageret, id est anno 1166 825
    II.---Ad eumdem.---Pro eodem. 825
    III.---Ad eumdem.---De his que circa festum Epiphanie anni 1169 Ludouicum inter Francorum regem et regem Anglie in colloquio apud Montem-Mirabilem habito gesta sunt. 825
    Iu.---Ad eumdem.---In causa S. Thome Cantuariensis. Scripta cum archiepiscopus Senonensis ageret. 825
    u.---Ad eumdem in causa eiusdem. 825
    uI.---Ad regem Anglie.---De excommunicatis ab archiep. Cantuariensi. 825
    uII.---Ad Alexandrum papam.---De coronatione filii regis Anglorum. 825
    uIII.---Ad eumdem.---De nece S. Thome Cantuariensis. 825
    IX.---Ad eumdem.---Quod terram regis Anglorum cismarinam interdicto subiecerit. 825
    X.---Ad Eruisium abbatem et fratres cenobii S. uictoris Parisiensis. 826
    XI.---Ad Alexandrum papam.---Pro Hugone de Campo Florido, Suessionensi episcop. regis Francorum cancellario. 826
    XII.---Ad Mauricium Parisiensem episcopum.---De deposito DC. marcarum argenti ab Eskilo Lundensis archiep. Eruisio S. uictoris abbatis commisso. 826
    XIII.---Ad magistrum Meliorem cardinalem.---Commendat illi negotium archiepiscopi Turonensis. 827
    XIu.---Ad B. prepositum et capitulum Remense.---Pro electione Petri Cantoris Parisiensis in decanum Remensem. 827
    Xu.---Ad Petrum Cantorem.---De ipsius in decanum Remensem electione certiorem facit. 828

DIPLOMATA WILLELMI.
    I.---Iis omnibus qui nundinis interfuerint, que die Paschatis iuxta hospitale Leprosorum celebrabantur, indulgentias concedit. 829
    II.---Willelmus cum in coronatione regis solitis maiores expensas fecisset, ereque alieno ob id grauaretur, petiit a capitulo Remensi subsidium aliquod ex communi erario, sed ne ex illo deinceps aliquod pateretur detrimentum, sequenti charta declarat predictum capitulum ab eiusmodi expensis esse immune, que sic incipit. 829
    III.---Remenses peioris conditionis esse non ferens, quam ceterarum urbium accolas, qui suis magistratibus gaudebant, restituit scabinos, ius eis impertiendo ciuiles causas, forensesque excutiendi, tribus exceptis casibus in charta contentis. 830
    Iu.---Sanremigiani monasterii iura et consuetudines confirmat. 832
    u.---Charta domini Willelmi archiepiscopi super pactis inter ecclesiam Remensem et dominum Rainaldum de Roseto, super uilla de Fraslicurte habitis. 833
    uI.---Burgensibus castri Bellimontis in Argona, ab ipso exstructi, immunitates concedit. 835
    uII.---Ad Remensis urbis decus, ciuiumque commodum,  culturam eis concessit extra urbis ambitum, quo edificiis de nouo constructis, pomeum eius protenderetur, illamque presertim carpentarii, qui doliis, aut quadrigis fabricandis dant operam, habitarent, ac in eam nundine Paschales, que iuxta leprosorum capellam fiebant transferrentur. 840
    uIII.---Charta pro ualle Radigionis. 841
    IX.---Priuilegium domini Willelmi archiepiscopi de pace facta inter Alanum de Roceio et burgenses Remenses. 842
    X.---Charta de prepositura 843
    XI.---Ecclesie S. Remigii personatum de Driencurto pro anniuersario suo et fratris sui Henrici celebrando concedit; quin et aliorum anniuersaria, ne obliuioni traderentur, enumerat. 844
    XII.---Charta de banno Castellani monasterii S. Remigii restituto. 845
    XIII.---Charta domini archiepiscopi pro Nouauilla iuxta Curmisiacum sita. 846
    XIu.---Satisfactionem uicedomini cuiusdam Catalaunensis admittit pro damnis ab eo illatis Ecclesie Remensi. Magistro scholarum Remensium duos modios frumenti in molendinis Remensibus recipiendos assignat. 847
    Xu.---Charta qua Willelmus Remensis archiepiscopus, duodecim libras annuatim percipiendas, canonicis S. Dionysii assignat, in recompensatione decime quam habebant in iardo et in culturis ciuitati Remensi adiacentibus. 848
    Xu bis.---Compositionem inter episcopum et capitulum Siluanectense factam confirmat. 849
    Xu ter.---Priuilegium pro canonicis Cisoniensibus. 850
    XuI.---Charta libertatum et consuetudinum hominum et habitantium in uilla de Thuisy prope Septem Salices. 851
    XuII.---Priuilegium pro abbatia Signiacensi. 853
    XuIII.---Omnibus fidelibus qui in solemnitate B. Ioannis ad ecclesiam apud uirtutum ab Henrico Campanie comite fundatam eleemosynas erogaturi accesserint, iis XX dies de iniunctis sibi penitentiis relaxat. 853
    XIX.---Magistro Garnerio, scholis Remensibus prefecto, dignitatem ac personatus titulum assignat cum dotis incremento. 854
    XX.---Charta qua Willelmus Remensis archiepiscopus uallem Radigionis, et plura alia confert capitulo Remensi. 855
    XX bis.---Priuilegium pro ecclesia B. Ioannis de uirtute. 856
    XXI.---Ad petitionem canonicorum S. Quintini in uiromandia, id quod de foraneitate, iuxta decretum Alexandri III, confirmat. 857
    XXII.---Abbatibus SS. Remigii, Nicasii et Dionysii facultatem habendi seruientem unum, seu burgensem liberum in banno suo cum eadem immunitate, qua fruentur burgenses canonicorum concedit. 857
    XXIII.---Charta de sententia lata in dominum Nicolaum de Ruminiaco. 858
    XXIII. bis.---Charta Guillelmi I archiepiscopi Remensis, de electione abbatissarum Auenacensium. 859
    XXIu.---Leprosis Remensibus, ob nundinarum translationem in uicum culture, centum sextarios in excambium concedit. 859
    XXu.---Hospitali domo sancti Antonii Remensi, ab ipso fundate, priuilegia multa impertitur. 859
    XXuI.---Charta super Christianitate Remensibus canonicis concessa. 861
    XXuII.---Transactio inter Remensem archiepiscopum et capitulum Remense de francis seruientibus. 862
    Epistola Philippi regis Francorum ad Willelmum Remensem archiepiscopum.---De decima Saladina. 869
    Epistola nuncupatoria cuiusdam Willelmi ad Willelmum archiepiscopum Remensem in suam Microcosmographiam. 869

IOANNES DE BELMEIS LUGDUNENSIS ARCHIEPISCOPUS.
    Notitia historica 873

EPISTOLAE ET DIPLOMATA IOANNIS DE BELMEIS.
    I-uI.---Ad Thomam Cantuariensem archiepiscopum. 877
    uII.---Ad Gilbertum Londoniensem archiepiscopum. 877
    uIII.---Ad rectores ecclesiarum.---Ut preces ad Deum fundant pro restitutione castri de Angla quod Ricardus Aquitanie dux et Pictauiensis comes usurpauerat. 877
    IX.---Ad G. Glascuensem episcopum.---De temporali regimine ecclesie Lugdunensis.---Scripta post depositum  munus episcopale. 879

HUGO u ABBAS CLUNIACENSIS XuII.


STATUTA.
    Prefatio. 881
    CAP. I.---De inquisitione facienda semel in anno, circa statum ecclesie Cluniacensis. 883
    CAP. II.---De muneribus non dandis pro curis uel rebus spiritualibus. 883
    CAP. III.---Ne quis in monasterio pactionaliter recipiatur. 883
    CAP. Iu.---De non suscipiendis inutilibus personis. 883
    CAP. u.---Item de eodem. 883
    CAP. uI.---De pueris non recipiendis. 884
    CAP. uII.---De magistro nouitiorum. 884
    CAP. uIII.---Ne monachi recipiantur infra triennium. 884
    CAP. IX.---De mulieribus non recipiendis. 884
    CAP. X.---Ne quis de alia religione recipiatur, sine licentia abbatis. 884
    CAP. XI.---De nouitiis benedicendis intra triennium a receptione sua. 885
    CAP. XII.---Ne nouitius habeat prioratum infra annum. 885
    CAP. XIII.---De proprietate. 885
    CAP. XIu.---De silentio 885
    CAP. Xu.---De confessionibus frequentandis. 885
    CAP. XuI.---De presbyteris qui rarius missam cantant. 886
    CAP. XuII.---De etate ordinandorum. 886
    CAP. XuIII.---De non preconanda missa noua. 886
    CAP. XIX.---De pansatione habenda in psalmodia. 886
    CAP. XX.---De infirmitate seruanda in seruitio Dei. 886
    CAP. XXI.---Ut omnes conueniant ad horas regulares. 886
    CAP. XXII.---Ut hi qui foris sunt, seruitium Dei non negligant. 886
    CAP. XXIII.---De ordine seruando. 887
    CAP. XXIu.---De singularitate ferculorum non habenda. 887
    CAP. XXu.---Ut nullus ante refectionem uel post, sine licentia comedat, uel bibat. 887
    CAP. XXuI.---Quibus locis liceat uesci carnibus. 887
    CAP. XXuII.---Ne carnes comedantur quarta feria et Sabbato. 887
    CAP. XXuIII.---De cura infirmorum habenda. 887
    CAP. XXIX.---De seruitore infirmorum. 888
    CAP. XXX.---De cenis infirmorum. 888
    CAP. XXXI.---De ieiunio S. Benedicti. 888
    CAP. XXXII.---Ne monachi ipsa die qua ab infirmariis exeunt, missas cantent. 888
    CAP. XXXIII---De eleemosyna. 888
    CAP. XXXIu.---De his qui egrediuntur portas monasterii sine licentia. 889
    CAP. XXXu.---De gyrouagis. 889
    CAP. XXXuI.---De his qui fouent inobedientes. 889
    CAP. XXXuII.---De iuuenibus petentibus obedientias. 889
    CAP. XXXuIII.---De his qui petunt honores per seculares personas. 889
    CAP. XXXIX.---De institutione priorum. 890
    CAP. XL.---De mutatione priorum non facienda. 890
    CAP. XLI.---Ut priores fratrum seruent communionem. 890
    CAP. XLII.---De eodem. 891
    CAP. XLIII.---De habitu et gestu monachorum intus et foris. 891
    CAP. XLIu.---De numero equitaturarum. 891
    CAP. XLu.---De famulis. 891
    CAP. XLuI.---Ne aliquis monachus habeat prioratum, antequam fuerit Cluniaci. 891
    CAP. XLuII.---De non mutandis monachis facile de loco in locum. 892
    CAP. XLuIII.---De infamia laborantibus. 892
    CAP. XLIX.---Quomodo recipiantur fugitiui et recepti teneantur. 892
    CAP. L.---Ut non plures fiant obedientiarii, nisi in precipuis locis. 892
    CAP. LI.---De suspectis personis, in consortio non habendis. 892
    CAP. LII.---De non nimis diligendis parentibus. 892
    CAP. LIII.---De custodia sigillorum. 893
    CAP. LIu.---Ne quis mare, uel Alpes transeat, sine licentia. 893
    CAP. Lu.---Ne ministeria unquam extraneis concedantur uel nostris, ad uitam uel hereditatem. 893
     CAP. LuI.---De camerariis prouincialibus, et eorum officio. 893
    CAP. LuII.---De breuibus mortuorum. 894
    CAP. LuIII.---De forma et tempore tenendi capituli generalis. 894
    CAP. LIX.---De clamoribus. 895
    CAP. LX.---De muneribus non dandis uel recipiendis in capitulo generali. 895
    CAP. LXI.---Quod priores tempore capituli prouideant famulis et equis suis. 895
    CAP. LXII.---De orationibus et eleemosynis. 895

STATUTA QUAEDAM ALIA CLUNIACENSIS CeNOBII.
    CAP. I.---Pro domno abbate Cluniacensi. 895
    CAP. II.---De electione quatuor personarum, que semel in anno Cluniacum ueniant, que diligenter inquirant statum domus. 898
    CAP. III.---Quod pro monachis et obedientiis pretium non recipiatur. De eleemosynario. 899
    CAP. Iu.---De hospitalitate. 899
    CAP. u.---Ne monachus hospitetur nisi in domo religionis. 900
    CAP. uI.---De honoribus amittendis. 900
    CAP. uII.---Ne monachi habeant honorem precibus laicorum. 900
    CAP. uIII.---Quibus prioratus committendi sint. 900
    CAP. IX.---De dilapidatoribus domorum, et confirmatione prioratuum. 900
    CAP. X.---De electione priorum. 901
    CAP. XI.---De illis qui habent obedientias ab aliis monasteriis. 901
    CAP. XII.---Ut priores faciant cum consilio aliorum. 901
    CAP. XIII.---De sigillo prioris et conuentus. 901
    CAP. XIu.---De mutuo faciendo. 902
    CAP. Xu.---De computatione. 902
    CAP. XuI.---Ne monachus fideiubeat. 902
    CAP. XuII.---De alienatione domorum. 902
    CAP. XuIII.---De illis qui faciunt falsa debita. 902
    CAP. XIX.---Ne monachus in extremis positus, alicui res suas dimittat. 903
    CAP. XX.---Ne aliquis beneficia presumat promittere 903
    CAP XXI.---De prioratibus, quibus tradantur. 903
    CAP. XXII.---De prouisoribus et camerariis prouinciarum. 903
    CAP. XXIII.---De muneribus non dandis in capitulo generali. 904
    CAP. XXIu.---Quomodo ueniant priores ad capitulum. 904
    CAP. XXu.---Ne prioratus committantur alienis monachis. 904
    CAP. XXuI.---De his qui debent uenire ad capitulum. 904
    CAP. XXuII.---De institutionibus custodiendis. 904

APPENDIX AD HUGONEM.
    Tractatus Rostangni Cluniacensis monachi de translatione capitis S. Clementis pape et martyris a Constantinopoli ad Cluniacum, tempore Hugonis abbatis. 905
    Translationis narratio. 905

BALDUINUS IMPERATOR CONSTANTINOPOLITANUS.


EPISTOLAE ET DIPLOMATA.
    I.---Littere de pace facta inter comitem Balduinum et illos de Tornaco. 913
    II.---Balduini Flandrie et Hannonie comitis leges de homicidio. 915
    III.---Item alie leges eiusdem Balduini comitis, de successionibus, et aliis rebus. 919
    Iu.---Pactum inter regem Anglie et comitem Flandrie et Hannonie. 922
    u.---Charta Balduini Flandrie comitis pro monasterio Clareuallis.---Proficiscens Ierosolymam, et sanctitate Clareuallensium monachorum compunctus, donationem eis facit. 923
    uI.---Epistola M. marchionis Montis Ferrati, B. Flandrie comitis, L. Blesensis, et H. S. Pauli, ad uniuersos Christi fideles.---De expugnatione urbis Constantinopolis 924
    uII.---Epistola Balduini imperatoris Constantinopolitani ad Innocentium III papam.---De capta urbe Constantinopolitana et ipsius ad dignitatem imperialem eleuatione. 927
    uIII.---Ad eumdem.---De rebus gestis ab exercitu crucesignatorum; de expugnatione Iadere, etc. 927
    IX.---Epistola Balduini imperatoris Constantinopolitani ad Cameracensem, Atrebacensem, Morinensem et Tornacensem episcopos.---Conceptam spem de Terre  sancte recuperatione significat, rogatque ut nobiles ad transfretandum exhortentur. 927
    X.---Littere Balduini imperatoris Constantinopolitani, quibus sigillum suum reuocat. 928

APPENDIX AD BALDUINUM IMP. CONSTANTINOPOLITANUM.


GENEALOGIA COMITUM FLANDRIAE.
    I.---Witgeri genealogia Arnulphi comitis. 928
    II.---De Arnulpho comite. 931
    III.---Genealogia comitum Flandrie Bertiniana. 933
    Iu.---Genealogia regum Francorum comitumque Flandrie. 937
    u.---Lamberti genealogia comitum Flandrie. 939
    uI.---Flandria generosa. 947
    uII.---Genealogia breuis comitum Flandrie. 985
     uIII.---Ioannis de Thielrode genealogia comitum Flandrie. 987
    IX.---Catalogi comitum Flandrie. 989

ELIAS DE COXIDA.
    Notitia. 991

SERMONES ELIAE DE COXIDA.
    Sermo primus. 991
    Sermo secundus. 999

THOMAS MONACHUS DE RADOLIO.
    uita uen. Patris D. Petri, abbatis Clare-uallis.
    Epistola domni Thome monachi in uita domni Petri. 1007
    Prologus operis subsequentis. 1007
    Incipiunt actus B. Petri abbatis Clare-uallis. 1011




 FINIS TOMI DUCENTESIMI NONI.


