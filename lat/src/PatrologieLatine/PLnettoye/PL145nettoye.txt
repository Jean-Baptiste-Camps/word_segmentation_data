
PATROLOGIAE TOMUS CXLu.

S. PETRI DAMIANI

TOMUS SECUNDUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXLu.


S. PETRI DAMIANI



TOMUS SECUNDUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

S. PETRI DAMIANI

S. R. E. CARDINALIS EPISCOPI OSTIENSIS, ORDINIS S. BENEDICTI, E CONGREGATIONE FONTIS-AuELLANAE,

OPERA OMNIA,

COLLECTA PRIMUM AC ARGUMENTIS ET NOTATIONIBUS ILLUSTRATA STUDIO AC LABORE DOMNI CONSTANTINI CAIETANI SYRACUSANI, ABBATIS SANCTI BARONTIS CONGREGATIONIS CASINENSIS. ACCESSERE S. PETRI DAMIANI OPUSCULA NONNULLA Ab eminentissimo cardinale MAIO RECENS EDITA.

TOMUS SECUNDUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLu CONTINENTUR.


SANCTUS PETRUS DAMIANUS SANCTAE ECCLESIAE ROMANAE CARDINALIS




OPERUM TOMUS SEU PARS III.
Opuscula. 	Col. 20
Alexandri III diploma de legatione S. Petri Damiani in Gallias. 	857
De aduentu S. Petri Damiani ad Cluniacensem ecclesiam. 	858
Acta synodi in Galliis celebrate a B. Petro Damiano. 	860
Hymnus de gloria paradisi. 	861

Additio ad tom. III Operum S. Petri Damiani.
De Gallica profectione S. Petri Damiani. 	866
Expositio Canonis misse. 	880
Testimonia Noui Testamenti ex operibus S. Petri Damiani excerpta. 	892

OPERUM TOMUS SEU PARS Iu.
Carmina sacra et preces. 	917
Collectanea in uetus Testamentum ex operibus S. Petri Damiani. 	985





Main uolume text




[OPERA OMNIA S. PETRI DAMIANI.]



OPERUM SANCTI PETRI DAMIANI IN EDITIONE CAIETANI TOMUS TERTIUS OPUSCULA uARIA COMPLECTENS.





CAIETANI EPISTOLA NUNCUPATORIA.

S. D. N. PAULO u, pontifici maximo, domnus CONSTANTINUS CAIETANUS, abbas Casinensis S. Barontis, sempiternam felicitatem.

Sacre littere et monumenta sanctorum, beatissime Pater, eius pretii ac indolis esse solent, ut si diu in tenebris iacere, silentioque inuolui, et obliuione deleri uideantur, nichilominus ob eorum famam opinionemque sanctitatis, ac celestis doctrine prestantiam, lucem in tenebris, linguam in silentio, memoriam in obliuione sempiternam obtineant; in mystico hoc celo Ecclesie tanquam solem occultari, nunquam tamen interire potuerunt. Etenim summi pontifices, qui Christianum hunc orbem moderantur, Spiritu Dei acti et impulsi, post noctem et occasum, solem ei suum oriri et splendere faciunt: eo tamen gloriosius atque diuinius, quo magis id per debile ac exiguum instrumentum operantur. Hoc sane mihi a te contigit, beatissime Pater, quem in hec sacra litterarum monumenta incumbere iussisti, ac perenni munificentie tue fonte excitas, ne quid de eiusmodi studio pretermittam, sed mearum lucubrationum labor appareat, et uberem tuam in me gratiam, si non attingere, saltem sequi et odorari uideatur. Cum ergo hanc curam et diligentiam in B. Petri Damiani cardinalis, episcopi Ostiensis, opuscula, que in caliginoso uetustatis sinu latuerant, collocassem, ut ea sparsa collegerim, turbata digesserim, quatuorque in tomos diuiserim: post primum et secundum iam editos, tuoque magno, et singulari patrocinio tam benigne susceptos, tertius hic ac penultimus eisdem quoque tenebris erumpens, quasi fratribus eam inuidens gloriam, prodit in lucem; et cum diem aspiciat, nichil maius existimat quam dies uidere tuos, tecumque uiuere et letari. Tu igitur, beatissime Pater, illum accipere et fouere ne desinas, eo maxime quod filii tui partus existat, illius nempe cardinalis de sede apostolica, et repub. Christiana optime meriti: quem adhuc uiuentem Alexander II eiusdem apostolice sedis oculum, et firmamentum immobile, iam tunc apostolico calculo sanctitatem et doctrinam ipsius approbans, scriptis appellauit. Eo enim pietatis et religionis studio deflagrabat, ut eloquio, libris et exemplo, animis uirtutes inserere, et uitia exstirpare, bonorum mentes augere, et improborum infringere audaciam nouerit. Quem non solum in priuata, sed in hac etiam communi Ecclesia nunc exhortando, nunc docendo, nunc moderando ac protegendo, nunc operando supra uires nature proficere, uulgus aspiciens, unanimi consensu, uno ore beatum predicauit.

Benedictine etiam religionis iuuabit auctoritas, que de suo hoc alumno et doctore adeo gloriatur, ut numerosa sua antiqua nouaque pignora quasi despiciens, unum Petrum Damiani suscipiat, eique quasi unico filio blandiatur; quod eo potissimum antique sue familie splendore excitari, laborumque merita, quos pro Ecclesia semper Romana suscepit, renouari uideat. Petri etiam huius sui nomine, sanctissimi Petri apostolorum principis, qui eamdem Benedictinorum gentem per tam multa secula ad Ecclesiam turbulentis temporibus instaurandam sua in sede constituit, nomen in memoriam reducens. Nam Petrus diaconus diserte commemorat  Petrum ipsum apostolorum principem, cum Ecclesie sue nauem impiorum turbinibus agitatam conspiceret, ad Benedictum tanquam cum eo accerrimum ipsius uindicem contendisse, et Casini quietam sibi sedem quesiisse: »uado, inquit Petrus sanctissimus quibusdam peregrinis sibi occurrentibus, ad fratrem meum Benedictum, ut cum eo passionis mee diem celebrem: uariis enim procellis Ecclesia mea deprimitur.« Quis ergo Petro cum Benedicto ex amore fraternitatis et contubernii communia cuncta esse conspiciens, non eumdem Benedictum per suos perpetuis multisque post, sicut et antea, seculis uices Petri suscepturum non speraret?  Euentus quidem rem ipsam confirmauit: nam ab eo tempore, quo S. Benedictus, instituto choro, alumnos suos in Urbis basilicas ecclesiasque alias introduxit usque ad millesimum centesimum quadragesimum quartum annum, clero ipso tunc creante et eligente pontifices, continenter summum pontificatum gerere consueuerant. Quod si postea serie interrupta nonnulli, ut Siluester II, Clemens quoque II et alii, non ex clero Romano ad supremam illam dignitatem assumpti fuerint, non est tamen dubium quin ipsi eiusdem Benedictini ordinis professores exstiterint. Preterea posteriores sexdecim, qui centum annos Dei Ecclesiam gubernarunt, centum fere quindecim prioribus superadditos, hos et illos omnes uel in sanctorum numerum relatos ueneramur, uel omnium uirtutum genere eminentes suspicimus. Quid referam quot quantosque S. R. E. cardinales habuerit? cum nulli aut pauci fuerint qui ea tempestate ex Benedictinorum claustris ad illam amplitudinem non ascenderint. Taceo innumerabilem huius sancte propaginis per totum terrarum orbem multitudinem. Non memoro quantum Italia, Anglia, Germania, Belgium, uasconia, Bohemia, Ungaria, Sueuia, Gothia, Polonia, Benedictinis tot eo missis apostolis: ac tandem India Occidentalis Bartholomeo Buylt, Tarraconensi, Montisferrati monacho  primo ab Alexandro uI ad eum apostolo delegato, debeant. Non refero quot per omnem etatem sexumque martyres atque uirgines, quod per omnem gradum confessores, quot per omnes Ecclesias pastores, perque omnes academias insignes doctores adepta fuerit. In Petro tamen Damiani hec omnia in suos olim diuisa singulari Dei beneficio coniuncta et copulata iam uidet; et quem in carne uiuentem tractare non potest, eumdem in scriptis spirantem admirari non desinit.

Cum he sint potissime cause, beatissime Pater, quare tanti uiri doctrinam hoc in libro contentam non minori quam alios patrocinio pretioque suscipias, ultimam tamen adiiciam, quam etiam tibi gratam fore non dubito. Etenim si a Benedictino capite ad membra transire ac descendere fas est, me ipsum nouissimum inuenio, non per me ipsum , sed per maiores meos, quos etiam aliquod nomen decusque pro sede apostolica gessisse non negarim. Gentilium enim, mihi indigno Caietanorum domus antiquissima, que Roma, et Caieta, cuius principatum ad quingentos fere annos obtinuit, Pisas demigrans, non oblita maiorum suorum erga Romanos pontifices obseruantie, ibi eos sancte et intrepide ab imperatorum illius temporis ui et multorum insolentia non semel defensauit, eorumque auctoritatem diu sartam tectamque conseruauit. Cuius et meritorum magnitudo ex eo colligitur quod ab eo tempore hec una Caietana, tot tantisque sedis apostolice aucta titulis et honoribus, ceteras fere Pisane reipub. familias antecelluit: ter enim, ut alia pretermittam, cardinalitia dignitate perfulsit. Porro ex eadem multo antea Romam sibi patriam incolente nonnullos summum pontificatum obtinuisse, et diuersis temporibus complures ad cardinalatum peruenisse, atque etiam tam Romane reipub. quam Campanie et Patrimonii prefectura donatos esse constat. In quibus Caiete duces ac Fundorum, comitesque Ciccanensium, atque Signie, necnon et uicani principes, ipsius gentis soboles, complurium ciuitatum et oppidorum perpetuo iure fruebantur: idque potissimum Leonardo Aretino, uiro grauissimo, cum uetustis Annalibus, quod pro Romanis pontificibus quamplurimos labores subierint, attestantibus.

uerum iam nil amplius tuis antecessoribus collata obsequia commemorans, propitius tuas ad res accedam, quo tuam in me gratiam nunquam minuendam, imo magis augendam fore confido. Noueris, beatissime Pater, Ursinorum familiam genere et rebus gestis nobilissimam, pro tuenda pontificum libertate suam cum mee gentis ope et uirtute strenuam, ut pro sancta sede communem periculi et laboris gloriam compararent, fidem et robur coniunxisse: atque ut hanc pietatis ac uirtutis concordiam nature uiribus confirmarent, mutuis matrimonii nexibus sepenumero colligasse. Hinc uero he due plante sibi inuicem insite et connexe, Caietane simul et Ursine gentis splendorem nomenque edere inceperunt, inter que  Ioannes ille exstitit, Urbis senator amplissimus, etsi patre Ursino natus, a matre tamen Perna Caiete ducum, et Gelasii II gentili, Caietanus appellari uoluit, quem etiam sequitur Ioannes alter Caietanus, magni Matthei Ursini Romanorum senatoris, et Perne gentis eiusdem Caietane filius, qui diuina quadam morum indole Nicolaus III in pontificatu sublimis emicuit. Denique, ut plura que generis huius suppetunt, exempla preteream, Neapoleoni Caietano eiusdem magni Matthei filio, quotquot hodie supersunt ex Ursinis principes, originem suam referre debent.

Quamobrem, sanctissime Pater, cum ex Benedictina religione, et meis maioribus totum me apostolice sedis agnouerim, eumdem me tibi etiam singulari beneficentia tam arcte deuinxisti, ut pro nominis tui gloria et dignitate uitam exponere, beneficiorum et hereditatis mihi iure obtigisse crediderim. Deus omnipotens te ad Ecclesie sue firmamentum diutissime seruet incolumem.





CAIETANI PRAEFATIO.

 Cum duo potissimum sint, studiose Lector, que sacri doctoris scripta extollere ac illustrare possunt: alterum uite innocentia et integritas, alterum doctrine orthodoxe fides et auctoritas; non dubito quin in Petro Damiani, cardinali sanctissimo et doctissimo, utrumque reperias. Si uitam illius, quam in terris egit, aspicias, celestem prorsus et angelicam dixeris, dignamque ideo qua Ecclesia hec militans ad sui temporis euertenda uitia, errores debellandos, uirtutes exstruendas, mores instaurandos frueretur. Etenim omnes qui ipsum eloquio, opere et exemplo miranda dicere et patrare uiderant, qui eius admirabilem erga Deum ac homines pietatem, incredibilem sapientiam, cum potentia submissionem, cum opibus ac diuitiis abdicationem,  cum fomite carnisque illecebra puritatem coniunctam agnouerunt, beatum uno ore predicantes, atque quemdam fere angelum credentes, ex quanam suprema hierarchia spiritus iste in terras descenderit, diiudicare non poterant. Si uulgi communi opinione et preconio nescio quid ueritatis ac numinis continetur, quid gloriosius et diuinius quam unius uices Dei garentis in terris testimonio commendari? Alexander namque secundus Damianum uiuentem, suum oculum et immobile sedis Apostolice firmamentum per litteras appellauit. uere quidem oculus, uere Ecclesie firmamentum ille dicitur, in quo ueluti in firmamento iustitie immortale lumen, et fixa omnium uirtutum sidera relucebant, que purpura illum magis pretiosum, Deoque et hominibus  spectabilem exhibebant. Lucernam hanc lucidam et ardentem, que in Benedictine religionis modio latitare et abscondi contenta erat, Deus Opt. Max. ab excelso glorie sue solio respiciens, in Ecclesie sue candelabro, loco edito et eminenti collocauit; unde conspicua miraculorum et sanctitatis luce claresceret, atque ita sedi apostolice subsidium, purpuratis exemplum, pastoribus regulam, tandem uiam ceteris salutarem ministraret. Hic Petrus Damiani exstitit, Lector humanissime, quem si uiuentem populum eius celestis doctrine pabulo recreatus, miraculis stupefactus, uiteque exemplo confirmatus, sanctum et beatum predicauit, et summus pontifex tali eumdem, ut uidisti, encomio illustrauit, nichil est quod de eiusdem post obitum sanctitate  dubites, atque etiam quo pacto et tempore Petrus Damiani in sanctorum numerum ascriptus fuerit, curiosius inscruteris. Etenim ex tot annorum seculis nichil usquam inuenimus, quam duarum Ecclesiarum Rauennatis et Fauentine irrefragabile testimonium, cuius uis omnis ac ueritas in ueteri consuetudine et immemorabili traditione consistit.

 In primis sanctissimi uiri patria Rauenna sua in ciuitate uniuersaque diecesi illum inuiolabili festo duplicique officio concelebrat.

Deinde Fauentia, ubi obiit et sacrum sui corporis spolium dereliquit, ex eo iam tempore quo singulari huius sancti patrocinio Gallorum obsidione liberata fuit, ipsum eumdem  anniuersario cum tribus aliis festo inuiolabili celebrare decreuit: atque eadem celebritate et officio ueneratur, die nempe 22 Februarii; qui tamen, quod festo S. Petri Antiochene cathedre occupatur, semper in sequentem transfertur. Quo die cum clero religiosorumque ordinibus et magistratuum comitatu ab Ecclesia Maiori usque ad edem S. Marie de Angelis,  ubi depositum est corpus, solemniter proceditur.

Preterea singulis fere annis, quibus ordo officii recitandi excluditur, in eo per hec uerba reponitur: uicesima tertia die Februarii, Petri Damiani episcopi et confessoris Rauenn. dupl. fuit heri. Quo etiam ordine cum sanctis episcopis confessoribus aliisque celitibus ab antiquis temporibus in Litania positus inuocatus est. Atque et in uetustissimis earumdem, Rauennatis precipue ac Fauentine Ecclesiarum tabulis, monumentisque Damiani nomen inter sanctos perpetuo connumeratum fuisse, compertum etiam habeo.

Huius quoque nostri beatissimi doctoris sanctitatem commendat tumulus ante trecentos fere annos candido ex marmore, loco post maius altare edito  et sublimi constructus, huiusmodi inter alia uerbis in marmore incisis: A. D. MCCCLIII, die XIII Aprilis translatum fuit corpus S. Petri Damiani in sancta scriptura doctor. et Ostiensis episcopi, ac apost. sed. legati. Ibidem etiam: Obiit confessor Christi Petrus Damiani, Ostiensis episcopus, et Cardinalis sanctissimus, uIII Kal. Martii. Quem tumulum, quamuis antiquissimum, pius ille populus uiua ac recenti religione colit, osculatur et amplectitur, suisque in rebus presens experitur auxilium. Unde non immerito uotiuis tabellis donariisque appensis, ac accensis luminibus nobilitant. Necnon et in sancti huius uiri celebritate, eius effigies, que tumulo inheret, pastorali induitur ornamento populique frequentia uisitatur. Hec omnia authenticis  prefate utriusque ecclesie ac ciuitatis testimoniis ad me transmissis confirmantur

Nec minus erit argumentum complurium religiosorum fides, qui testatissime et oculate testantur, cum ab hinc fere annis uiginti hoc sepulcrum aperiretur, inuentum fuisse Petri Damiani corpus incorruptum. Ne uero oculos deceptos fuisse quis existimet,  ipsimet monachi, qui rem totam curiosius inspexerunt, affirmant, eumdem Dei uirum parua esse corporis statura: unumque ab eo tunc illi abstraxere brachium, ut hoc cum aliis sanctorum reliquiis ad festorum solemnia altari maiori, quemadmodum in hanc usque diem consuete seruatur, exponerent.

Ultimo accedit ueterum ac recentiorum auctoritas, qui Petrum hunc nostrum sanctitatis et doctrine laude conspicuum appellare non dubitant, qui et quoties illius sententiam suis inserere scriptis et concionibus uolunt, eumdem eo sancti titulo premuniunt. Que omnia si minus sufficere uideantur, eadem dubitationis ratio multis in sanctis insurgeret, quos tamen uel priuate, uel communis Ecclesie  consensus celebrat; cum nichil aliud quam uetus consuetudo et traditio pro eorum fide ac testimonio militet.

Quoad uero sancti uiri doctrinam attinet, hoc animo Lector infigat, atque eam parem pondere et pretio ueterum Patrum monumentis esse non ignoret. Hac enim orthodoxa fides roboratur, religio catholica illustratur, pietas accenditur, humanus error et impietas euanescit, atque in celum uia munitur et ostenditur. Preterea unice et singulariter commendandus est noster hic doctor, quod inaffectato et simplici stylo copiosa et uaria intexere documenta  nouerit, ex quibus tanquam ex fontibus diuersi scientie professores utilia ac necessaria haurire poterunt. Quapropter non parum industrie et laboris insumpsimus hasce margaritas suo singulas loco disponere, quas sanctus doctor, prout tempus, locus ratioque postulabat, effundere consueuerat. Cum ergo primum opusculorum tomum quasi politica continentem politicis; secundum ubi sacre loca pagine exponuntur, concionatoribus dedissemus: hunc tertium, qui quasi contentiosam theologiam cum hereticis ac schismaticis agitatam complectitur, theologis scholasticis assignamus. Ne uero qui eruditionis studio delectantur, sua uoluptate defraudare uideamur, quartum et ultimum, qui diuersi generis carmina et sacras preces continet,  uiris ipsis eruditis asseruabimus. Non tamen singuli exacte rem hinc suam eruere posse existiment, quia uir sanctus non ex professo, ut diximus, argumenta hec uaria pertractauit, nec tanti uiri mens unquam fuit suam uelle doctrinam hominum applausui, sed communi potius saluti, Deique glorie potissimum commendare. Quamobrem nostrum inseruiendi omnibus animum, queso, gratus ac letus accipias, et uiri sanctissimi doctrinam, quam his eius in scriptis exhibemus, totis uiribus assequi, et in ea uitam imitari ne desinas. uale.





COROLLARIA QUAEDAM DE uITAE LAUDE AC SANCTITATE B. PETRI DAMIANI.





I. Leo IX papa in diplomate ei adhuc uiuenti concesso.


LEO episcopus, seruus seruorum Dei.

Apostolice sedis competit auctoritati et legaliter ordinata statuere, et Deo semel oblata, ut inconuulsa seruentur, in posterum prouidere: ne quod priorum deuota Deo pietas inchoat, sequentium prauitas sacrilega, quod absit, temeritate subuertat. Quapropter Eremum que dicitur Ocri, in Saxeno uidelicet territorio constitutam, tibi, Petre Damiane prior eiusdem Eremi, tuisque successoribus adiudicamus: et ipsam Eremum in suo statu persistere, et in perpetuum ualere decernimus. Nec liceat ulli mortalium, non praue, non magne persone ipsam quandoque Eremum ad seculi iura redigere,  uel alicui prorsus monasterio subiugare. Enim uero predictum locum per semetipsum quidem fieri monasterium, si congruum uisum fuerit, non abnuimus; iuri uero alterius monasterii subiici, omnimodis prohibemus. Non enim ignoramus, quia huiusmodi suppositio plerumque loci est absque dubietate destructio. Sancimus etiam, ut Plebem S. Marie positam in loco, qui dicitur uineole, prefata Eremus perpetuo iure possideat. Sed et predia, si qua nunc  sunt, uel deinceps acquisitura est, absque iniusta cuiuscumque molestia, quiete et tranquille detineat. Nec ulli hominum liceat in ipsam Eremum per hostilem impetum uiolenter irrumpere, et seruos Dei, qui illic habitauerint, uel expellere, uel depredationibus infestare; saluo tamen iure fidelium laicorum, qui eiusdem Eremi patroni sunt, et eam pro animarum suarum remedio condiderunt. Si quis autem huius nostri apostolici decreti temerator exstiterit, nisi resipiscat atque in omnibus apertus Dei inimicus emendare contemnat, anathematis se uinculis obligandum indubitanter agnoscat.





II. Alexander II in litteris ad Galliarum presules apostolicis, de B. Petro Damiani legationem iisdem in partibus obeunte, sic magnifice loquitur.


ALEXANDER episcopus, seruus seruorum Dei, GERuASIO Remensi arhiepiscopo cum suis suffraganeis, si obedierint, salutem et apostolicam benedictionem.

Si quod officii uestri est, exsequeremini, non abbatem, sed maleficum Reginaldum, a Petro Ostiensi episcopo, et a uobis in conciliis iusta ratione, ut nobis relatum est, condemnatum, ab ipso sancti Medardi,  quod simoniace inuasit, cenobio penitus eliminaretis. Quod si causa cupiditatis, aut amore, uel timore alicuius potentis persone, explere renuistis, hec omnia Dei omnipotentis timori preposuistis, et nullum dispersis monachis solatium regrediendi prebuistis: quapropter eiusdem Rainaldi malitia magis multiplicatur et crescit. Hec uero idcirco mandare curauimus, quia ex iisdem dispersis monachis quidam ad nos uenerunt, flentes et eiulantes; alii litteras direxerunt lamentabiles, iustitiam sancti Petri, nostramque consolationem pro tali iniustitia requirentes. Unde supradicti Petri, uestramque nostra auctoritate corroboramus sententiam; eumdemque Rainaldum et consentaneos eius anathematizamus; ipsumque cenobium, quandiu in  eo manserit, interdicimus, et ut idem faciatis, uobis mandamus.





III.

ALEXANDER episcopus, seruus seruorum Dei, carissimo fratri GERuASIO Remensi archiepiscopo salutem et apostolicam benedictionem.

Debitas fraternitati tue grates rependimus, quod in eiectione Hy, a nobis damnati, quod Carnotensem Ecclesiam simoniace inuaserat, promptum te sollicitumque ostendisti: quodque ut alter dignus et idoneus eidem Ecclesie canonice substitueretur, carissimo filio nostro Philippo Francorum regi consilium dedisti. Cui nimirum suisque optimatibus, ut dignas super hoc grates rependas, prudentiam tuam inuitamus. Nouerit etiam fraternitas tua nos  confratrem nostrum Senonensem archiepiscopum admonuisse, quatenus Aurelianensis Ecclesie inuasorem nostra apostolica auctoritate excommunicet. Claret enim ipsum simoniace episcopatum obtinere, et ad obtegendam reatus sui improbitatem, periurium in Cabillonensi synodo incurrisse, suaque fraudulentia confratrem nostrum Petrum Ostiensem episcopum, a quo eadem synodus celebrata est, decepisse. Super hec etiam ad augmentum criminum suorum litteras apostolatus nostri, quibus ad hec examinanda uocabatur, omnino refutauit. Quapropter caritatem tuam apostolica auctoritate admonemus, ut prefato Senonensi archiepiscopo in damnatione Aurelianensis inuasoris, contempto timore et  gratia omnium, te socium et adiutorem adhibeas.





Iu. Desiderius abbas Montis Casini, S. Q. R. E. card., postea uero uictor III papa, in epistola ad eum missa.

Domno PETRO DAMIANI, uenerabili episcopo, DESIDERIUS abbas, Dei gratiam et salutem.

Quoniam satis clare innotuit quod hoc monasterium S. Benedicti, cui preesse uideor, plus omnibus aliis circumquaque fundatis, diligas (cunctis  fratribus nostris laudantibus et libenter consentientibus, promittimus tibi, uenerabilis frater Petre, ego frater Desiderius cum tota congregatione huius sancti cenobii, memoriam obitus tui annualiter nos habituros: posteros quoque nostros hoc idem obseruare fideliter cupientes, sicut consuetudinaliter predecessorum nostrorum abbatum, qui nouiter de hac luce migrauerunt, officiosissime celebramus. Satis quippe dignum et honestum nobis uidetur, quibus tantam dilectionem impendis, tantam beneuolentiam ostendis, aliquid emolumenti rependamus, ut quos ita inceperis amare semper dum uixeris, amor tuus crescat in nobis, dum aliquid deuotionis et amoris preter solitum a nobis te speras consecuturum. Si quis autem huius nostre pollicitationis  uiolator exstiterit, uel nobiscum uiuentium, aut succedentium, ante tribunal Christi reus Iudicii presentetur  .

Ego, qui supra Desiderius abbas, subscripsi.

Ego Frater Rainerius subscripsi.



u. Petri Damiani tumuli, qui, et hodie accensis pie luminibus illustratur, et populi frequentia, qui presertim ad capitis sanandas illius contactu egritudines eo concurrit, uisitatur, inscriptio in marmore excisa. Huius tamen litteras nunc ibidem ob usum candelarum abolitas, antea uero integras, Hieronymus Rubeus, uir doctissimus mihique amicissimus, miserat.

A. D. MCCCLIu. die xiii. April. translatum fuit corpus S. Petri Dam. Rauen. in sancta Scriptura Doct. et Ostien. Episcopi, ac Apost. Sed. Legati,  Ord. S. Benedicti in Eremo S. Crucis Fontis Auellane, in presentem Arcam a Reu. P. D. Mattheo de Callio hic Abb.


Sub eadem arca.


Quinque denis mille tercentis, et quattuor annis,
Tertius Aprilis cum decimo fluxerat ortus,
Transtulit te clerus doctum in pagina sacra
Ostiensis presul, quem dotat cardinalatus.
O Petre Damiane, te Crux in ordine Fontis
Auellane beat, ut legatus quoque tandem
Sedis apostolice, petra nunc clauderis ista.
Institit abbas Mattheus de Callio natus.



uI. Inscriptio uotiua, quam ecclesia Fauentie cathedralis in una suis ex columnis adhuc retinet et conseruat ab eo tempore quo Deus sanctorum Sauini episc. et mart., Aemiliani episc. et conf., Terentii diac. ac Petri Dam. meritis, ciuitatem illam Gallorum obsidione liberauit; eadem ciuitas ex grati animi argumento, uotique officio Petrum Dam. quem una cum eisdem sanctis multo antea patronum susceperat, anniuersario omnes festo inuiolabili celebrare constituit.


Imminente ciuitati ex Gallis periculo cedis, exitii et flamme, uouit uniuersus populo Fauentinus agere non minus solemniter diebus festis sanctorum Sauini,  Aemiliani, Terentii et Petri Damiani officium, quam diebus Dominicis agi solitum, debitumque sit;  si modo omnipotens Deus ruinam auerteret. Quod fecit. MDXII.





ILLUSTRISS. AC REuERENDISS. D. D. SCIPIONI S. R. E. CARDINALI BURGHESIO, MAIORI PeNITENTIARIO AC SEDIS APOSTOLICAE BIBLIOTHECARIO. DOMN. CONSTANTINUS CAIETANUS, ABBAS CASINENSIS S. BARONTIS, SAL. PL. FEL. Q.

 Quemadmodum qui diu in tenebris iacuere, card. amplissime, tandem aliquando erumpentes in lucem, subito lucem ipsam intueri non possunt, sed preuio indigent adminiculo, quo eius intrepidi et inoffensi splendorem sustineant: ita sane huic tertio ex opusculis tomo B. Petri Damiani card. episc. Ostien. euenit, qui quod hactenus in uetustatis caligine situque delituit, ut prodeat in lucem, ac potissimum ut illud tam eminens sanctissimi D. N. Pauli u tui auunculi lumen aspiciat, tuum, Scipio card. amplissime, presidium, tuum nomen exposcit, quo suffultus ante ipsius tanti principis conspectum uenire non timeat. Etenim probi intelligent, quanta tuo huic nomini uirtutum, ac litterarum ornamenta  respondeant; tanti id estimant, ut eque cum sui nomine auctoris componant. Te igitur querit, te conuenit, te ducem amplectitur ut eo, quo tendit, manu ducere ne graueris, non immemor, idem ei quoque deberi ex officio: cum fetus uiri illius existat, cui tecum fraterna aliquando dignitas intercessit, quem sicut et alios, qui in Dei Ecclesia celesti doctrina et pietate floruerunt, adeo sequi et imitari non desinis. Ac me etiam  a quo ipse proponitur, non dubito, quin gratiose respicias, tuoque obsequio magis adhibeas. Deus Opt. Max. amplitudinem tuam sua in Ecclesia felicem semper ac sospitem tucatur.



S. PETRI DAMIANI S. R. E. CARDINALIS OPUSCULA uARIA.





1-2 OPUSCULUM PRIMUM. DE FIDE CATHOLICA, AD AMBROSIUM.





ARGUMENTUM.

De Trinitatis essentia, hoc est, de distinctione personarum; et unitate substantie; et de uera Christi humanitate, et diuinitate; de Spiritus sancti processione; de B. uirginis incorrupta uirginitate; et denique de totius orthodoxe fidei mysteriis luculenter disserit: quid credendum sit a fidelibus, quid sentiendum iuxta uniuersalis ecclesie traditionem, et sanctorum Patrum sententias, demonstrans.

 Sancte spei dilecto filio AMBROSIO, PETRUS peccator monachus, orthodoxe fidei ueritatem.

Exigis, fili carissime, ut aliquid tibi de catholica fide conscribam: et uel pauca eorum, que a Patribus diffusius explicantur, succincte percurram. Speras enim te, sicut perhibes, efficacius instrui, et hoc memorie tue tenacius inculcari, si quod in antiquorum  doctorum uulgatum est paginis, nunc ex ore nostro, uelut ex domestico proferatur armario. Licet enim ex una prodeat tunna, quod miscetur; magis tamen delectat manus uernacula qua prebetur. Et sepe plus corum nobis medicamenta proficiunt qui nostri languoris incommodum per assidue familiaritatis contubernium recognoscunt. Nam  quia mihi notissimus es per unanimem fraterne dilectionis affectum, confidis, me illic potissimum malagma salutis apponere, ubi fidei tue neruos a certitudinis robore nouerim paulo debilius uacillare. Et hoc irreprehensibiliter agis, ut quasi fundamentum fidei inter ipsa noue conuersionis tue rudimenta constituas, in quo securi operis, tanquam spiritualis edificii machina, nunquam lapsura consurgat. Laudanda certe petitio: et quod exigitur, non otiosum, sed apprime est necessarium. Proinde sancta tue deuotionis instantia, quia rem flagitat iustam, non meretur in sua petitione repulsam. Sine fide quippe nec in Christo uiuere, nec Deo possumus ulla penitus operatione placere. Quod et apostolica, simul et prophetica testatur auctoritas. Nam Apostoli  uox est: »Sine fide impossibile est placere Deo .« 3 Per prophetam uero dicitur »Iustus autem ex fide uiuit: quod si subtraxit se, non placebit anime mee .«

Igitur secundum utramque sententiam placere Deo non possumus, nisi rectam uere fidei regulam teneamus. Fides est origo uirtutum, fides bonorum operum fundamentum, fides est totius humane salutis exordium. Per cuius semite lineam quisquis caute non graditur, erroris laqueo, necesse est, capiatur. Quapropter si quispiam uideatur arripere boni operis institutum, tamen absque recta fide, nullo modo potest ad filiorum Dei pertinere consortium. Et qui non nouit ambulare per fidem, nequaquam pertingere ualebit ad speciem: atque, ut breui  cuncta concludam, sine recta fide quis nec iustificationis consequitur gratiam, nec uitam promeretur eternam. Iam igitur ad uiuum rei, atque ad proposite materie centrum, ipso duce, de quo loquimur, accedamus.




CAPUT PRIMUM. Que credenda sint.

In primis ergo quicunque uerus, atque perfectus uult esse catholicus, credat necesse est, in Deum Patrem omnipotentem, cunctorum uisibilium, atque inuisibilium conditorem. Credat et in Filium eius unigenitum, uerbum scilicet, uirtutem atque sapientiam, per quem creata sunt uniuersa. Qui non creatus, sed ante secula genitus; uerus Deus per omnia, sicut Pater, et unius cum Patre substantie,  quamuis alterius sit persone. Nec posterior tempore, uel inferior dignitate, uel impotentior est uirtute; sed omnino tantus est genitus, quantus et ille, qui genuit. Et quanquam genitus a Patre Filius asseratur, nullum tamen ei, sicut nec Patri, tempus ascribitur. Nam qui Patrem confitetur eternum, necessarium est, ut et Filium ei perhibeat ceternum. Nimirum qui [quia] Pater ante secula semper exstitit, absque ullo prorsus initio, et Filium semper habuit. Neque enim esse Pater eternaliter potuisset, si Filium eternaliter non haberet. Credat et in Spiritum sanctum, uerum utique Deum, ex Patre, simul ac Filio procedentem; et utrique substantia, potentia, uoluntate, atque eternitate semper equalem.  Qui profecto non de Patre procedit in Filium, et de Filio procedit ad sanctificandam creaturam, sicut quidam impie ac pestilenter intelligunt; sed simul ab utroque procedit. Pater enim talem genuit Filium, ut quemadmodum de se, ita quoque de ille procedat Spiritus ueritatis.

Constanter itaque, fili carissime, ac firmiter crede, Patrem, et Filium, et Spiritum sanctum unum esse solum, et uerum Deum, omnipotentem, eternum, incommutabilem, impassibilem. Sola est enim incommutabilis, et absque ulla prorsus uarietatis alternitate substantia, uel essentia, que Deus est. Cui profecto ipsum esse, unde essentia uocabulum trahit, permaxime ac uerissime competit. Cui scilicet summe ac singulari substantie nomen illud  proprie ac singulariter congruit, quod Greci dicunt, ou; Latine dicitur, est. Unde 4 et Apostolus ait: »Non est in illo est, et non: sed est in illo, est .« Ipse quoque Dominus ad Moysen: »Ego, inquit, sum, qui sum. Et: Sic dices filiis Isrel: qui est, misit me ad uos .« Quamobrem dum unam, simplicem, atque inuisibilem Dei substantiam dicimus, Trinitatem uero in uocabulis discernamus, unumque confiteamur Deum Patrem, et Filium, et Spiritum sanctum, omnino sciendum est: quia et quique singulus horum Deus, et simul omnes unus est Deus. Singulus quisque horum plena, et perfecta, et eterna substantia: et simul omnes eque simplex et una substantia. Unde non est maius aliquid, uel plenius Pater, et Filius,  et Spiritus sanctus simul dicti, quam cum dicitur una quelibet ex eadem sancta Trinitate persona. Omnipotens enim Deus per immensitatem nature sue, totam creaturam suam et implet, et continet: atque ideo totum, quidquid est, implet Pater, totum Filius, totum Spiritus sanctus: quia Pater, et Filius, et Spiritus sanctus naturaliter unus est Deus.

Quocirca, fili mi, cum litaniis, uel orationibus te contingit insistere, noli facere, quod quidam simplices magis ignoranter, quam infideliter faciunt, ut nomen Patris, uel Filii, uel Spiritus sancti semel inuoces: nomen uero sancte Trinitatis tanquam plus aliquid, et ad maiorem reuerentiam sepius iteres: ut sicut plus est multitudo sanctorum, quam  unus sit Sanctus, ita, quod absit, maius aliquid sit Trinitas tota, quam eiusdem sancte Trinitatis una persona. Quod itaque fidelium pietas abiicit, et orthodoxe fidei regula non admittit. Absque ulla nimirum dubietate credendum est, quod Pater plenus, et perfectus est Deus; Filius plenus et perfectus est Deus; Spiritus sanctus plenus, et perfectus est Deus. Non tamen tres dii, Pater, et Filius, et Spiritus sanctus, sed unus est Deus plenus atque perfectus. Nec aliquid maius significant tres simul dicti, Pater, et Filius, et Spiritus sanctus, quam quilibet unus, siue Pater, siue Filius, siue Spiritus sanctus singulariter nominetur. Eadem quippe magnitudo est in unaquaque persona singulariter  dicta, que est in tota Trinitate communiter nominata: alioquin cum iure dicatur, Pater Deus, Filius Deus, Spiritus sanctus Deus, singulus horum imperfectus esset Deus: si plenior Deus in tribus, quam in una uideretur esse persona. Sed absit hoc a pietate fidelium, qui simplici nature diuinitatis maius, uel minus aliquid non ascribunt.

Cum itaque tantus solus sit Pater, uel solus Filius, uel solus Spiritus sanctus quantus est simul Pater, et Filius, et Spiritus sanctus, nullo modo triplex dicendus est Deus, quia cum minui nequeat, non est etiam, quo semper eadem illa summe Trinitatis perfectio crescat. Plenus igitur, atque perfectus Deus, siue Pater singillatim dicatur, siue Filius, siue Spiritus sanctus et plenus, atque perfectus Deus est  simul Pater, et Filius, et Spiritus sanctus: ideoque trinus Deus, non triplex esse dicendus est.

Preterea non est in hac sancta Trinitate gradus temporis, non discretio magnitudinis, non uarietas dignitatis. Nihil enim illic est 5 antiquius tempore, nil quod quantitate differat, nil quod honore precellat: sed tota illa diuinitatis essentia ita simplicis est nature, ut exceptis uocabulis que proprietatem indicant personarum, quidquid de una persona potest essentialiter dici de tribus etiam ualeat indifferenter intelligi. Notandum sane, quod homo non ad unius persone, sed ad totius Trinitatis sit creatus imaginem. Unde non legitur: Faciam ad imaginem meam, sed: »Faciamus, inquit, hominem ad imaginem nostram .«



CAPUT II. Heresis Arii et Sabellii confutatur.


Porro, sicut confundentes Arium, unam eamdemque totius Trinitatis esse substantiam confitemur; ita nichilominus et impietatem Sabellii declinantes, tres personas inconfusas et signanter expressas, sub sua cuiusque proprietate distinguimus. Non enim, ut heretica commentatur impietas, ipse Deus Pater, quando uult, Pater est; quando uult, Filius est; quando uult, Spiritus sanctus est: sed unaqueque persona, sic quadam ab aliis proprietate distinguitur, ut Pater semper sit Pater, et nunquam Filius, uel Spiritus sanctus; Filius autem semper sit Filius, et nunquam sit Pater, uel Spiritus sanctus; Spiritus sanctus uero  nunquam sit Pater, uel Filius, sed semper Spiritus sanctus. Quamobrem non attendenda est nuda duntaxat diuersitas nominum, sed subtiliter distinguenda proprietas personarum.

Pater itaque hoc habet proprium, quod ex omnibus quecumque sunt, solus est, qui ab alio non est: ac per hoc solus agnoscitur in paternitatis esse persona, non solus est in deitatis essentia. Unigenitus uero Dei Filius hoc proprium habet, quod solus ex solo, id est, a Patre consubstantialiter, et cessentialiter solus est genitus: et hec Filii proprietas est. Spiritus autem sancti proprium est, quod simul a Patre procedit et Filio, et est utriusque Spiritus consubstantialis utique, et ceternus,  eiusdem immensitatis et potentie, eiusdem uoluntatis inseparabilisque nature. Quia nequaquam illis in aliquo minor est, a quibus ipse procedit: sed cum illis simul ut reuera Deus omnipotens colitur, cum illis equaliter adoratur. Totus enim manet in Patre, totus in Filio; totus procedit a Patre, totus procedit a Filio. In quibus sic manet, ut semper ab utroque procedat; sic procedit, ut in eis inseparabiliter manet. Cum quibus scilicet naturalem, et cessentialem habet et unitatis plenitudinem, et plenitudinis unitatem. Et hec summa illa caritas est, qua genitus a gignente diligitur suumque diligit genitorem. Ideoque non amplius quam tria sunt, et essentialiter indiuisa, et tripartita proprietate distincta. Unus diligens eum, qui de  illo est; et unus diligens eum, a quo est; et ipsa dilectio, de qua dicitur: »Quia Deus caritas est .« Et hec est summa, ineffabilis et incomprehensibilis Trinitas, non dicam unius Dei, sed unus Deus. Nec unus uertitur, uel mutatur in alterum; sed quod est, sine qualibet mutatione, 6 iugiter permanet illibatum. Ait enim propheta: »Egredietur de ore meo iustitie uerbum, et non reuertetur .« Quid est »non reuertetur?« Ne Sabellianus dicat quia ipse est Pater, qui et Filius est: uel Patripassianus, quando, inquit, uult, Pater est, et quando uult, Filius est. Egressum igitur uerbum non reuertitur, quia Pater semper Pater est, et Filius semper Filius est.



CAPUT III. De sacramento Dominice Incarnationis.


Credimus etiam, quia Dei Filius, quem ex propria substantia Deus Pater ante secula genuit, uerum nature nostre hominem induit, ac de maternis uisceribus intemerata uirginitate processit. Nam qui de Deo Deus, de omnipotente erat omnipotens; non posterior tempore, non inferior maiestate, non certe dissimilis gloria, non diuisus essentia; idem sempiterni Genitoris unigenitus sempiternus, natus est de Spiritu sancto et uirgine Maria. Quia sic assumpsit hominem, ut non permutaret in aliquo deitatem: ueram scilicet carnem, et ueram sibimet animam substantialiter couniuit, ut secundum ipsam humanitatem mortem moriendo destrueret, et diabolum, qui mortis habebat imperium, superaret. Non enim sic intelligenda  est illa generatio singulariter admirabilis, et mirabiliter singularis, ut per nouitatem creationis proprietas ablata sit generis. uirgineo scilicet utero Spiritus sanctus fecunditatem contulit, ueritas tamen corporis ex materne nature conditione processit, quam mox rationalis uite spiritus animauit. Condemnamus enim Apollinarem, qui non hominis mentem, sed solam sine ratione animam suscepisse perhibet Saluatorem. Dogmatizat enim, quia sufficere potuit sola diuinitas, ut mentem daret, et consilium sapientie rationalis infunderet. Quod procul dubio tantumdem est, ac si dicat: Redemptor noster non homo fuit, sed membra duntaxat humani corporis habuit. Animam scilicet et corpus habent  et animalia bruta, sed rationem non habent, que mentis est propria.

Sed si detestandi sunt Manichei, qui eum uerum corpus habuisse, quod infimum est in hominem, denegant: quanto magis isti condemnandi sunt, qui scilicet hoc eum, quod optimum est in homine, non habuisse confirmant? Absit igitur, ut credamus, quod confinxit temeraria cecitas, et superba loquacitas. Absit, inquam, Dei Filius minus aliquid de humana suscepisse natura, et uel in carne, uel in anima, uel in sensu assumptum hominem nobis fuisse dissimilem; quem absque sola peccati macula, que naturalis non est his, propter quos assumptus est, confiteamur omnino fuisse conformem. Nam idcirco Dei mediator, et hominum dicitur:  quia sicut uerus Deus, ita uerus est homo habens eamdem cum Patre in diuinitate naturam, et in nullo diuersam humanitatis cum matre substantiam; habens ex nobis usque ad mortem iniquitatis nostre penam, habens incommutabilem ex Deo Patre 7 iustitiam, »qui crucifixus est ex infirmitate nostra, sed uiuit ex uirtute sua .« Sensit enim participatione humani affectus mortem, quam sponte susceperat; non nature sue potestatem perdens, per quam cuncta uiuificat. Ipse scilicet auctor, et opus auctoris, quia ipse se quasi sacerdos sacrificium obtulit; et idem ipse uelut hostia suauitatis in cruce pependit. Salua nimirum proprietate utriusque nature, et in unam ceunte personam suscepta est a maiestate humilitas, a uirtute infirmitas, ab  eternitate mortalitas: et ad persoluendum conditionis nostre debitum, nature inuiolabili natura est unita passibilis: ut unus, idemque mediator Dei et hominum et mori posset ex uno, et mori non posset ex altero.



CAPUT Iu. Quomodo solus Filius carnem suscepit, et mortem subiuit.

Sed hic tibi, fili, cogitatio fortassis obrepat, que uelut ex consequentia rationis obiiciat: dum Filius, inquiens, unius cum Patre substantie, et inseparabilis credatur esse nature, quomodo sine Patre Filius, uel humanitatis potuit induere formam, uel solus passionis tolerauit iniuriam? Quod quia diuinum et inaccessibile est, quod ex ipsius ineffabilis  materie manifestis comprehendi nequit indiciis, a catholicis sepe doctoribus uisibilium rerum declaratur exemplis. Unde et beatus loquitur August.: »Aliud est, inquit, anima, aliud ratio; et tamen in anima est ratio: et una quidem est anima, sed aliud anima agit, aliud ratio. Nam anima uiuit, et ratio sapit, et ad animam pertinet uita, ad rationem pertinet sapientia; et tamen nec anima sine ratione, nec ratio sine anima. Et cum unum sint, anima sola suscepit uitam, ratio sola suscepit sapientiam. Sic et Pater et Filius, licet unum sint, et unus Deus sit, ad solum Christum pertinet caro, sicut ad solam rationem pertinet sapientia, licet non recedat ab anima.« Ecce iterum aliud prebet exemplum:  »In sole calor, et splendor in uno radio sunt, sed calor exsiccat, splendor illuminat; et cum aliud calor agit, aliud splendor, et tamen ab inuicem nequeunt separari. Sic et Filius suscepit carnem, et non deseruit Patrem. In Cithara quoque cum ars, manus et chorda cooperari non dubitentur, unus tamen sonus auditur. Ita Pater, et Filius, et Spiritus sanctus, simul Christi cooperati sunt humanitatem, sed solus Filius suscepit humanitatem.«

Quod si et hoc forte mouet, quomodo uerum Christi corpus fuit, quod salua uirginitate, ex maternis uisceribus egredi potuit. Quod in promptu est, oculis adhibe, et ex minimis immensa perpende. Solis radius ita specular penetrat, et ut obicem  eius insensibili subtilitate pertranseat, et tamen eius soliditatem aliquatenus non infringat: et talis intrinsecus cernitur, qualis uidetur extrinsecus. Itaque cum ingreditur, neque cum egreditur dissipat: quia et ingressu, et egressu eius specular integrum 8 perseuerat. Specular itaque non frangit radius solis, et integritatem uirginis conseruare non potuit nascentis omnipotentia Redemptoris? Nam uirginalis integritas sic incorrupta peperit, sicut inuiolata concepit. uerus enim, et plenus Deus est, sicut uerus, et plenus homo, qui ex ea natus est. Nullumque est in hac unitate mendacium, dum inuicem connexa sunt, et humilitas hominis, et sublimitas deitatis. Sicut enim Deus non minuitur inclinatione, sic homo non consumitur dignitate.  Agit enim utraque natura, quod proprium est, uerbo scilicet operante, quod uerbi est, et carne naturaliter exsequente, quod carnis est. Unum enim horum coruscat miraculis, alterum succumbit iniuriis. Sed nec creatura in diuinitatem uersa, nec in creaturam diuinitas est mutata. Ex duabus enim, et in duabus naturis sic mediatoris Dei, et hominum persona consistit, ut postquam Dei Filius factus est homo, nequaquam sicut heretica blasphemat impietas, uel humanam naturam diuinitatis plenitudo consumeret, uel in humanitatis essentiam diuinitas demigraret. Nam cum hominem Deus assumpsit, incommutabilis omnino, et impassibilis diuina eius natura permansit. Ex duabus itaque naturis; quoniam utramque indiuisibiliter couniuit;  in duabus autem, quoniam incorruptam utramque seruauit. Unigenitus enim Dei Filius perfectam hominis animam, carnemque suscipiens, et consubstantialis est Patri in forma Dei, et consubstantialis est matri, in forma serui. Nec quia infirmitatis suscepit humane consortium, ideo nostrorum particeps factus est delictorum. Assumpsit enim formam serui sine contagione seruili, diuina non minuit, humana prouexit. Assumpta siquidem est de matre Domini natura, non culpa. Nec propria potuit errata contrahere, qui uenit aliena mundare. Sic enim in eo cognoscitur humane, atque diuine nature proprietas indiuidua permanere; ut cum uideamus in eo naturaliter aliud uerbum esse,  quam carnem, unum tamen Dei Filium, et uerbum profiteamur, et carnem. Est enim uerus Deus et uerus homo, Deus uidelicet, per id, quod, »In principio erat uerbum, et uerbum erat apud Deum, et Deus erat uerbum ;« homo uero per id, quod, »uerbum caro factum est, et habitauit in nobis .« Deus per id, quod, »Omnia per ipsum facta sunt, et sine ipso factum est nichil ;« homo per id, quod, »Factus est ex muliere, factus sub lege .« Infantia paruuli ostenditur in humilitate cunarum, sublimitas Altissimi declaratur in uocibus angelorum.



CAPUT u. In Trinitate quomodo distinguantur persone.

Super hoc preterea summo negotio disputantem,  necesse est, et discretam tenere cantelam, et cautam librare substantiam. Distinguere quippe compellimur in diuinitate personas, cum diuinam non audeamus separare substantiam. Patris enim, et Filii, et Spiritus sancti tres credimus esse personas, cum 9 unam tantum simplicem, ac prorsus inseparabilem confiteamur essentiam. E contra uero duas in Christo integras, atque perfectas diuinitatis et humanitatis perhibemus esse substantias, cum solam unam asseramus eum habere personam. Nec fas est dicere, de Patre, et Filio, et Spiritu sancto aliud, cum una sit omnium eademque natura; sed alius tantum, cum non ambigatur in eis personarum esse distantia. In Christo autem non alius, cum Dei et hominis una tantummodo sit persona; sed aliud dici  debet, cum gemina diuerse substantie sit natura. E contra Nestorius episcopus, et Eutyches archimandrita cum Dioscoro hac inuicem inter se discrepatione compugnant; ut ille Christum purum hominem esse perhibeat, isti uero solam illi naturam diuinitatis ascribant. Quos merito sancta Ecclesia a liminibus suis curauit excludere, ut soli foris sine multorum pernicie compellantur ad inuicem litigare. Nos autem sic mysterium Dominice incarnationis indubitanter intelligimus, ut quamuis una ueraciter persona Dei credatur, et hominis, non tamen una sit in eo natura diuinitatis et carnis. Neque in Christo diuinitas hoc est quod caro, uel caro hoc esse quod diuinitas potuit; sed diuinitatis et humanitatis utraque natura incommutabilis, et inconfusa in sua nichilominus  proprietate permansit. Humanam itaque substantiam, id est, ueram carnem, et rationalem animam a Dei Filio confitemur fuisse susceptam in unitate persone, non in unitate nature.

Incarnationis ergo Dominice sacramentum sicut in Christo personam non fecit duplicem, sic humane nature susceptionem sancte Trinitati non fecit esse communem: permanente duntaxat utriusque proprietate substantie, perseuerante nichilominus et indiuidua semper unitate persone. Ad personam quippe Filii tantummodo seruilis illa forme susceptio pertinet, cui tamen nichil diuine plenitudinis abstulit, nichil inexhauste maiestatis ademit. Hinc est, quod in uno, eodemque Redemptore nostro et  humane nature ueritas claruit, et diuine potentie incommutabilitas eterna permansit. In Christo igitur naturarum discretionem dicimus, non persone; in sancta uero Trinitate personarum confitemur esse distantiam, non nature. Quamuis enim ut homo intra unius corpusculi latuisset angustias, omnium tamen rerum ut Deus, regebat et uisibilium, et inuisibilium creaturas. Nec alius est, per quem creata sunt omnia; alius, qui creatus est homo; idem creator et creatura; idem medicus et medicina: idem sacerdos et hostia. Immensitas quippe diuine magnitudinis ista est, ut intelligamus eum intra omnia, sed non inclusum; extra omnia, sed non exclusum. Ideo scilicet interior, ut cuncta contineat; ideo exterior, ut omnia incircumscripte sue magnitudinis  immensitate concludat. Per id ergo quod exterior est, esse creator ostenditur; per id, quod interior, gubernator, et rector rerum omnium demonstratur.



10 CAPUT uI. Quomodo uerbum a Patre generetur.

Nonnulli uero dum diuine generationis indagare mysterium cupiunt, corporalium cogitationum phantasmatibus illuduntur. Nunquid, inquiunt, omnipotens Deus duxit uxorem, quia genuit prolem? Sed ex nostra possumus infirmitate colligere, quid in arcana diuini operis debeamus profunditate pensare. Prius enim in architecti corde consilium nascitur, ut future domus edificium construatur. Cor ergo quod latet consilium generat, ut domus fabrica per diuersa parietum et angulorum lineamenta consurgat.  Consilium ergo quasi filius est cordis humani, quod uidelicet et ad construendum edificium in exteriora prorupit, et nichilominus tamen totum in cogitantis corde permansit. Si ergo per consilium quasi cordis filium, domus erigitur fabrica, qualem putamus Dei Filium, uerbum uidelicet, per quod creata sunt uniuersa? Cum ergo cor hominis sine matre ualeat generare consilium, quanto magis omnipotens Pater de se solo gignere ualuit ineffabiliter uerbum? Quod nimirum cum humana membra suscepit, nequaquam paterne Deitatis arcana deseruit; et cum uelamine est nostre carnis indutus, uirginali utero receptus est, non inclusus. Et quid hoc mirum de uerbo Dei, cum et sermo iste, quem carnis lingua depromimus, ita uber sensibus influat, ut  eum cor audientium capiat, sed non includat; nam nisi caperetur, neminem prorsus instrueret; si includeretur, ad alios non ueniret.

Multo itaque plenius, et, ut ita loquar, ineffabilius Dei Filius ad nos per Incarnationis mysterium uenit, et nichilominus apud Patrem in diuinitate permansit. Qui ueram carnem ex uirginalis uteri uisceribus induens, sic utramque uoluit unire naturam, ut idem esset homo uerus qui ueraciter erat Deus: et idem, qui erat homo, esset procul dubio Deus. Talis enim fuit illa susceptio, que et Deum hominem faceret, et hominem Deum. Dum ergo formam serui Dei forma suscepit, utrumque Deus, utrumque uerus est homo propter acceptum hominem. Quamquam igitur excellentium  quisque sanctorum precipuam a Deo meruerit assequi gratiam, nemo tamen cum Deo in unam potuit conuenire personam. Sola uero anima, simul et caro Christi cum uerbo, unus Christus, unus est Filius. Ut itaque beatus Apostolus distantiam poneret inter sanctorum omnium multitudinem, et ipsum sanctorum, ac totius sanctitatis auctorem, ait: »Multifariam, multisque modis olim Deus loquens patribus in prophetis, nouissime diebus istis locutus est nobis in Filio, quem constituit heredem uniuersorum, per quem fecit et secula .« Sed aliud est Deum loqui per ora prophetarum; aliud per ipsum ceternum sibi, et consubstantiale ante secula, uerbum. Aliud est enim uerbum in carne, aliud est uerbum caro factum. Aliud est  Deus in homine, aliud Deus homo. Aliud est uerbi minister, aliud magister. 11 Alius fidei dicendus est auctor, alius predicator. Aliud est preterea Spiritum sanctum per Prophetalem suscipere gratiam, aliud eum habere substantialiter per naturam . Quamuis enim Spiritus in Christum per columbinam descenderit speciem, non tamen eum potuit diuinitas Redemptoris accipere, quoniam secundum diuinitatis essentiam Pater, et Filius, et Spiritus sanctus, unus est Deus.

Constat ergo, quia Spiritum sanctum Christus in anima suscepit humana, non in diuinitate, qua uidelicet cum eodem Spiritu sancto unus est in natura. Igitur eterna diuinitas Filii cum plena humanitate sua, et eadem plena humanitas Filii cum eterna  diuinitate sua, una est in sancta Trinitate persona, et hec non adoptiua, sed propria; non nuncupatiua, sed cessentialis, atque perfecta. Et ipse totus in diuinitate, atque humanitate sua unigenitus, et uerus Dei Filius: idemque totus in diuinitate, atque humanitate sua uerus est hominis filius, non utique nuncupatiuus, sicut Hispanica heresis asserere impia temeritate presumpsit; perhibens, Dei Filium in diuina natura Deum esse uerum, in humana nuncupatiuum, uel adoptiuum; ut quasi due in Christo uideantur esse persone. Et ipse per diuinitatem uerus Dei sit Filius, sed in humanitate sit adoptiuus. Cum constet utique iuxta catholice fidei regulam, unigenitum Dei Filium in unitate sui humanam suscepisse naturam, seruata quidem utriusque proprietate substantie,  sed indiuisa prorsus, ac simplici permanente unitate persone: ideoque nec duo Christi, uel duo sunt Filii; sed Deus, et homo, unus Christus, unus est singulariter Filius. Non enim locali motu ad beatam uirginem uerbi diuinitas uenit, sed ineffabili potentie sue mysterio Dei Filius et uterum Matris gignendus impleuit; et nichilominus in paterne diuinitatis unitate permansit. ueniens ad nos, ut auferret a nobis quod inuenit in nobis: et offerret ipse pro nobis, quod sumpsit ex nobis. Nec enim uerbi diuinitas, uel in partes diuidi, uel a Patre potuit separari: sed ubique totus, ubique perfectus. Ita non deseruit Patrem, cum descendit ad uirginem, sicut non deseruit mundum, cum uictor mortis ascendit  in celum. Hinc est quod ait: »Nemo ascendit in celum, nisi qui descendit de celo, Filius hominis, qui est in celo .« In terra sane loquitur, et in celo se esse fatetur, quia cum de celo descendit, nichilominus in celo permansit. Et sicut Filius hominis est, qui de celo descendisse dicitur, ita Filius Dei est, qui corporeus in carne uidetur.



CAPUT uII. In Christo diuina et humana natura sese manifestauit.

In Christo igitur et unitas est persone, et due sunt inconfusa semper, atque distincta proprietate nature: una scilicet in eo natura est que ducit originem ex utero uirginali; altera, que sine ullo prorsus initio ceterna est Deo Patri. Una qua uagiebat in cunis; altera est, 12 per quam adorabatur a Magis . Una qua etate proficiebat et sapientia; altera, qua Dei uirtus ipsa ac Dei est sapientia . Una, qua post continentie quadragesimalis inediam ieiunus esuriit , altera, cui per subiectionis officium protinus angelica sublimitas ministrauit. Una, qua dormiebat in naui, et excitatus est a discipulis ; altera, qua procellarum tempestatibus imperabat, et uentis. Una, qua fusis lacrymis mortuum deflebat amicum; altera, qua animam eius reuocat ab inferno, et quatriduanum cadauer incolume resuscitat de sepulcro . Una est, qua tristatur usque ad mortem ; altera, qua ponendi, et resumendi animam suam habere se perhibet potestatem . Una, qua tumentia maris, et confragosa uolumina  siccis potuit calcare uestigiis ; altera, qua fugiens in Aegyptum, seuitiam declinauit Herodis. Una est, qua uelut Sol in monte transfiguratus effulsit ; altera, per quam recedente uisione, sola infirmitatis humane forma remansit . Una preterea illi natura est, per quam ei dicitur: »Filius meus es tu, ego hodie genui te ;« altera per quam, alio propheta testante, dictum est: »Seruus meus es tu, quia in te gloriabor .« Nam secundum aliud est illa uox, qua dicitur: »Ex utero ante luciferum genui te ;« et secundum aliud illa: »Parum est, inquit, ut sis mihi seruus ad suscitandas tribus Iacob, et fines Isrel conuertendos .« Una igitur est in Christo substantia, uel persona, sed  non una substantia, uel natura. Ut quamquam aliud diuina, aliud substantia sit humana, in Christo tamen nullo modo alius filius hominis, alius credatur esse filius Dei. Ab ipso quippe Dominice Incarnationis exordio et Deus in hominem transiit, et homo in Deum; ut et is, qui ex Deo Patre ante secula natus est, et uere sit hominis filius, et uere sit homo: et is, qui in fine seculorum de uirgine natus est, et uere sit Dei filius, et uerus sit procul dubio Deus.

Duas ergo natiuitates recte confitemur in Christo, unam de Patre sine initio, et sine tempore sempiternam, et ceternam per omnia genitori; alteram de materna substantia sub curriculo temporali.  Conuenerunt enim sibimet inuicem in Christo diuinitas, et humana conditio; ut et uerbum caro fieret, et in Deum caro transiret, quatenus unus Emmanuel ex utraque substantia proueniret, qui Dei et hominum idoneus mediator existeret. In quo uidelicet naturalia proprii uigoris iura seruantur, et sublimitas Deitatis et humilitas carnis. Non ergo alius, sed unus idemque duas operationes exercuit, et utraque operata est forma uel natura cum alterius communione, quod proprium habuit: Diuinitate scilicet communicante operibus carnis, et carne communicante operibus diuinitatis. Idem itaque Deus, et homo in una subsistentia, uel persona, sed gemina utriusque seruata proprietas substantie, permanente natura, ut utramque uidelicet neque diuidat, nec unitio  facta confundat. uerbum enim uerbum est, et non caro: et caro caro est, et non uerbum est. Sed una est operatio carnis, et uerbi, quia et una est persona Dei et hominis. Unde Ioannes: »Quod fuit, inquit, 13 ab initio, quod audiuimus, et uidimus, et perspeximus, et manus nostre tractauerunt in uerbo uite .« Cum tamen nisi per sacramentum uniti hominis, Deum nemo ualeat cernere, uel quod impossibilius est, manibus contrectare. Diuinitas enim humanitati sic inseparabiliter est unita, quod eam postquam in unitate persone semel accepit, ab illa postmodum aliquatenus non recessit. Nam Deus homo factus, de maternis uisceribus prodiit; Deus homo factus, in crucis ligno pependit. Sed et idem Deus homo secundum solam carnem in  sepulcro iacuit, idem Deus homo secundum solam animam ad inferni profunda descendit. Diuinitas enim, que in conceptione utramque suscepit, in morte quoque ab utraque se suscepti hominis substantia non abiunxit.

Quis est ergo, per quem factus est mundus? Christus iehsu: sed in forma Dei. Quis est, per quem redemptus est mundus? Christus iehsu, sed in forma serui. Quisnam est derelictus in inferno? Christus iehsu, sed in anima sola. Quis resurrecturus triduo iacuit in sepulcro? Christus iehsu, sed in carne sola. Ergo in his singulis Christus, et in omnibus non duo, sed unus est Christus. Ergo unus, idemque gemina uigente natura conspicitur, et que sunt utriusque substantie naturaliter operatur, et  queque substantia cum communione alterius, quod suum erat, agebat, secundum unicuique uidelicet insitam essentialem qualitatem, uel naturalem proprietatem. Sic igitur nos oportet omnia caute perpendere, quatenus et plena humanitas in Deum credatur assumpta, et plena diuinitas homini intelligatur unita. Hoc tantummodo ut Deo reddamus que Dei sunt: et homini, que sunt hominis.



CAPUT uIII. Quare Spiritus sanctus natus non dicitur ex columba, in cuius specie apparuit.

Quamobrem cum super huiusmodi themate sepe questio uentiletur, non parua distantia est inter illam susceptionem columbe, in cuius Spiritus sanctus  uisus est specie, et tanquam Dei Filius in ueritate carnis dignatus est apparere . Quidam namque persuadere conati sunt, Dei Filium non fuisse natum ex femina, sicut nec Spiritus sanctus natus est de columba . Non enim, aiunt, columba illa de ouo est nata, cum tamen humanis oculis corporaliter sit conspecta . Quibus nimirum a recte credentibus respondetur: quia illic Spiritum sanctum apparuisse Ioanni in columbe specie legimus, ubi et Christum natum fuisse de femina reperimus . Et non oportet ex parte Euangelio credere, et ex parte non credere. Quod si credimus Euangelio, Spiritum sanctum in columbe forma conspectum, credamus quoque necesse est, Redemptorem nostrum de uirgine fuisse progenitum.  Quare autem Spiritus sanctus nequaquam natus ex columba, sicut Christus agnoscitur natus esse de femina? Hec est procul dubio causa, quia Spiritus sanctus non uenit, ut sua columbas apparitione 14 redimeret: sed ut per hanc speciem spiritualem amorem, et innocentiam uisibiliter designaret. Dei uero Filius, qui naturam nostram, et lapsam uenit erigere, et inueteratam in uitiis originalibus renouare, hoc debuit naturaliter et essentialiter in unitate persone suscipere, quod uenit per passionis et resurrectionis sue mysterium liberare.

Nec tamen hoc dicimus, ut solum Redemptorem nostrum carnem assumpsisse ueram, Spiritum uero sanctum speciem fateamur induisse phantasticam. Sicut enim non oportuit ut oculos hominum Dei Filius  falleret, sic omnino non decuit, ut aliquid Spiritus sanctus mendacio simularet. Nimirum, cum sicut ille est ueritas, ita nichilominus et iste sit Spiritus ueritatis. Utraque igitur illa corpora, columbinum scilicet, et humanum, ita fuerunt in ueritatis essentia, sicut humanis obtutibus sunt conspecta. Sed illa columbe species, peracto, quod imminebat, utilitatis ministerio, desiit: corpus uero Dominicum in suscipientis utique uerbi stabili semper unitate permansit. Confiteamur ergo necesse est, uerum Deum Emmanuelem ex duabus substantiis inconfuse, atque indiuisibiliter existentem: atque ideo beatam uirginem non modo hominis, sed et Dei asseramus ueraciter Genitricem. Naturaliter enim atque carnaliter genuit carnem factum Dei uerbum.  Confiteamur etiam uerbum carni secundum substantiam naturaliter congenitum, unumque esse Christum: sed potius cum ipsa carne simul et anima uerum Deum et uere unicum, et naturalem Dei Filium, ita ut nequaquam presumamus asserere assumptum hominem coadorari, uel conglorificari Deo uerbo debere: uidelicet tanquam alter ueneretur in altero. Hoc enim, co, superadiectam syllabam persuadet intelligi. Sed una potius ac simplici adoratione colamus Emmanuelem, uerum scilicet Deum, et hominem. Quod etiam in Anathematismis B. Cyrilli reperitur insertum: »Nec item dicamus, Deus operatur in homine: ut quasi alius sit, qui exterius cernitur; alius, qui intrinsecus operatur. Sed unum potius ueneremur  Deum, et qui subiectus est oculis, hominem; et que latet interius, maiestatem. Ideo quippe mediator est, quoniam idem Deus, et homo uerus, habens una diuinitatis cum Patre naturam, et non diuersam humanitatis cum Matre substantiam. In utraque scilicet natura idem est Dei Filius, nostra suscipiens, et propria non amittens, in homine hominem renouans, in semetipso semper incommutabilis perseuerans.« Secundum formam quippe Dei dictum est: »Ante omnes colles genuit me ,« id est, ante omnia tempora, et temporalia; secundum uero formam serui dictum est: »Dominus creauit me in initio uiarum suarum .« Secundum formam Dei dixit: »Ego sum ueritas et uita ;« secundum formam serui: Ego sum uia.  . Quod enim »uerbum caro factum est,« non hoc significat, quod in carnem diuina sit natura mutata; sed, quod a uerbo in unitate persone sit caro suscepta. Maiestati quippe diuine corporea de Matre natiuitas nil abstulit, nichil contulit, nichil ex ea in aliud permutauit. Incommutabilis nempe substantia sicut nequaquam 15 in diuersa conuerti, sic nec minui potuit nec augeri.

Igitur utriusque nature cognoscentes indicia; et uerbum in homine Christo, et Christum hominem adoramus in uerbo. uerbum enim caro factum in duabus essentiis unus est Christus; ubi scilicet nichil est utriuslibet nature, quod non sit utriusque. Idem est in forma Dei, qui in forma conspicitur serui; idem passibilis in fragilitate nostra, et inuiolabilis  in uirtute diuina; idem incorporeus manens, et corpus assumens; idem est qui et paterne maiestatis non diuisus est solio, et tamen ab impiis est crucifixus in ligno. Constat enim utramque substantiam in unam concurrisse personam: atque ideo unus idemque est super celi celsitudinem uictor mortis ascendens, et usque ad consummationem seculi uniuersam Ecclesiam non relinquens. Utrique siquidem nature in suis utique proprietatibus permanenti, tanta est unitatis facta communio, ut quidquid ibi Dei est, non sit ab homine separatum: et quidquid est hominis, non sit a diuinitate diuisum. Concepto nimirum in utero uirginis, anime simul et carni ne puncto quidem temporis uirtus defuit uerbi: nec ante formata, uel animata est uestis, quam sibi  Rex supernus indueret, sed per ipsum, et in ipso cepit illud humani corporis templum, quod sibi Dei Filius essentialiter couniret. Dei quippe Filius in utero uirginis concipiendus accessit, ibique domum sui corporis  sapientia fabricauit .

De creatione itaque future sobolis nichil illic erat inceptum, sed post introitum uerbi in unitate sui, nouus homo concepit initium. In unam Christi personam gemina conueniente natura, cui et diuina uirtus inesset ad mirabilia operum, et humanitatis infirmitas ad tolerantiam passionum. Sed utrumque Deus de potestate suscipientis, utrumque homo de humilitate suscepti.

 Cauendum est ergo, ne supparem Patri credamus Filii maiestatem, his decepti, que ad formam sunt referenda seruilem, quam scilicet humanitatis formam, ut ostendat in se Dei Filius non discrete, nec a terius esse persone, et cum ea simul dicit: »Pater maior me est ;« et cum eadem nichilominus dicit. »Ego et Pater unum sumus .« Deus utique dicit: »Pater maior me est,« sed ex infirmitate nostra: et homo dicit: »Ego et Pater unum sumus;« sed ex uirtute diuina.



CAPUT IX. Christus naturam suscepit humanam, non personam.

Mouet autem, cum Dei Filius nil minus de humanitate, sed totum atque integrum hominem suscepisse credatur, cur unam dumtaxat habere personam  Deus homo factus asseritur. Nam quomodo totum suscepit hominem, si personam hominis non accepit? Aut si Dei Filius, qui est una in Trinitate persona, cum hominis persona coniungitur, quomodo in unam conuenisse personam Dei simul et 16 hominis substantia perhibetur? Quod cum solerter inquirerem, et quid hic iniretur a Patribus diligentius indagarem, reperi Alcuinum scripsisse ad Carolum imperatorem, quod »Dei Filius non humanam personam suscepit, sed naturam.« Iuxta cuius sententiam restat, ut persona Filii humanitatis essentiam sine humanitatis persona susceperit. Magnus autem Leo Romane presul Ecclesie, et doctor uberrimus fidei Christiane in cuiusdam declaratione sermonis his utitur uerbis : »Hic, ait, mirabilis sacre uirginis partus uere humanam, uereque diuinam unam edidit in prole personam: quia non ita proprietates suas tenuit utraque substantia, ut personarum in eis possit esse discretio. Nec sic creatura in societatem sui Creatoris assumpta est, ut ille habitator, et illa esset habitaculum; sed ita ut nature alteri altera misceretur.« Quod nimirum et luculenter est dictum, et cautissima uerborum suspensione libratum. Emmanuel enim nobiscum Deus, una semper est in sancta Trinitate persona, que sicut nunquam a plenitudine sue uirtutis imminui, ita nec potuit per copulam suscepte humanitatis augeri. Hec itaque persona. Hec interim exempla proponere: tue uero relinquatur industrie, si quis catholicorum doctorum  super hoc elimatius scripserit, inuenire.

Epilogus hic sic noua denuntiat, ut que superius dicta sunt comprehendat. Sed quoniam in rebus mysticis ac profundis, rudes audientium animos styli prolixitas hebetat, et sepe dum illuminare mentem conatur, obscurat; nouitati tue, fili mi carissime, consulentes, nolumus in his te diutius protrahi, ut breui decursa compendio ualeant a te tenacius comprehendi. Quamuis enim uigor in te polleat uiuacis ingenii, conuersionis autem tue prospiciendum est nouitati, ne si ceruicibus tuis longe disputationis onus imponitur, teneriores adhuc uires ante sub fasce deficiant, quam portare sarcinam discant. Adhuc etiam imbecillitati tue nichilominus  prospicientes, epilogum in fine subnectimus; ni, que premissa sunt uberioribus uerbis, nunc in unum contracta reperias: et quasi non tam replicata, quam addita facilius apprehendas.

Crede igitur, fili, Deum omnipotentem substantialiter unum, personaliter trinum. Que nimirum persone quamuis sua sint proprietate distincte, in suis tamen operibus nullatenus sunt diuise. Et personarum quidem distantiam nunquam clarius manifestiusque perpendimus, quam cum baptismum Domini ad memoriam reuocamus. uidemus enim, et tanquam proposito diuino spectaculo contuemur, apud Iordanici fluminis gurgitem, commendari nobis diuinarum personarum indiuiduam Trinitatem. Nam cum baptizatus esset Agnus ille, qui tollit peccata  mundi, protinus aperti sunt celi, et Spiritus sanctus super eum in specie columbe descendit: deinde uox Patris intonuit: »Hic est, inquiens, Filius meus dilectus, in quo mihi bene complacui .« Habemus ergo distinctam perspicue Trinitatem. In uoce Patrem, in homine Filium, in columba Spiritum sanctum.

Hec itaque sancta Trinitas, sicut in suis uocabulis est distincta, sic in hoc loco quantum 17 ad litteram in sua uidetur operatione diuisa. Nec dici potest ut Filius, qui uidebatur in forma serui, sit Pater, aut Spiritus sanctus; aut uox illa que de celo facta est, sit Filii, uel Spiritus sancti, aut columba sit Patris, uel Filii; cum ipsum perhibeat Euangelium: »Quia descendit super eum Spiritus  sanctus in specie columbe .« Sed fides recta, fides uera, non scilicet opinione presumptionis incerta, sed lectionis testimonio roborata; nec heretica temeritate fluctiuaga, sed apostolica potius ueritate fundata, hoc patenter insinuat, quod quidquid diuinitus agitur, hoc tota sancta Trinitas inseparabiliter operatur. Nam cum solus Filius sit natus ex Maria uirgine, solus Filius sit suspensus in cruce, solus de morte surrexit; ipsum tamen Incarnationis diuine mysterium, passionis, ac resurrectionis, Pater, simul ac Filius, et Spiritus sanctus operatus est. Nam quod eum Pater misit, hoc est, incarnari constituit, dicit Apostolus: »Cum autem uenit plenitudo temporis, misit Deus Filium suum factum ex muliere, factum sub lege .«  Misit namque Pater Filium, misit et Spiritus sanctus. Quod ipse Filius per prophetam perhibet, dicens: »Spiritus Domini super me, eo quod unxit me, ad annuntiandum mansuetis misit me, ut mederer contritis corde, et predicarem captiuis indulgentiam, et clausis aperitionem .« De Filio quoque dicit Apostolus: »Quia cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens .«

Cum ergo solus sit Filius incarnatus, incarnationem tamen Filii Pater, et Filius, et Spiritus sanctus simul est operatus. Passionem quoque Filii Pater fecit, sicut dicitur: »Qui proprio filio non pepercit,  sed pro nobis omnibus tradidit illum .« Fecit et Filius, sicut dicitur: »Qui me dilexit, et tradidit semetipsum pro me .« Fecit etiam et Spiritus sanctus, de quo scriptum est: »Benignus est Spiritus sapientie, et non liberauit maledictum a labiis suis .« Maledictus uero dictus est Christus quia pependit in cruce, de quo dicit Apostolus: »Christus ut nos liberaret a maledicto legis, factus est maledictus .« Spiritus ergo non liberauit maledictum a labiis suis; quia passionis mortisque supplicia, que per prophetarum ora predixit, omnia Christum subire permisit. Enimuero resurrectionem Filii fecit Pater, sicut dicitur: »Propter quod illum exaltauit, et donauit illi nomen, quod est super omne nomen  .«

Resuscitauit ergo Pater Filium, quem a mortuis excitans, super omnes singulariter exaltauit. Resuscitauit et semetipsum Christus, sicut ipse in figura sui corporis dicit: »Soluite templum hoc, et in triduo suscitabo illud .« Porro autem, ut ipse se euidenter ostendat sue passionis, ac resurrectionis auctorem, una breuiter sententia comprehendit: »Potestatem, inquit, habeo ponendi animam meam, et potestatem habeo iterum sumendi eam .« Quod rursus inculcat dicens: »Nemo tollit eam a me, sed ego pono eam, et iterum sumo eam .« Quod autem et Spiritus sanctus cum Patre et Filio resurrectionis auctor sit, testatur Apostolus, 18 dicens: »Quod si Spiritus eius,  qui suscitauit Iesum a mortuis, habitat in uobis: qui suscitauit Iesum Christum a mortuis, uiuificabit et mortalia corpora uestra propter inhabitantem Spiritum eius in uobis .«

Nam si nos propter inhabitantem nobis Spiritum in fine uiuificandi sumus, constat quia hoc iam egit Spiritus sanctus in Ecclesie capite, quod est acturus in corpore.

De miraculis quoque, uel quibuslibet aliis operibus idem per omnia sentiendum est, ut tota sancta Trinitas illud absque dubio credatur efficere, quidquid ad unam personam uidetur specialiter pertinere. uirtutes uero, et signa que Christus exhibuit, Pater, et Filius, et Spiritus sanctus, inseparabiliter fecit. Hinc illud est: »Pater in me manens, ipse facit  opera .« Hinc de Spiritu sancto dicit: »Si in digito Dei eiicio demonia, profecto uenit in uos regnum Dei « Hanc igitur incomprehensibilem Trinitatem non breuitatis limes includit, non latitudo localis extendit, nusquam deest, ubique semper, et inseparabiliter adest. Non in parte maior, non in parte minor, sed ubique tota, semper indiuisa. Pater a nullo, Filius a Patre solo, Spiritus sanctus ab utroque. Quem plurimi Grecorum, quia in Dominicis sermonibus quasi perspicuam reperire nequeant auctoritatem, arbitrentur a solo Patre, et non a Filio procedentem . Quorum doctrinam beatus quoque Hieronymus sequens, in expositione fidei sue sic ait: »Credimus et in Spiritum  sanctum, Deum uerum ex Patre procedentem.« Ubi, quia procederet a Filio, tacuit. In symbolo quoque Niceni concilii reperitur: »Credimus et in Spiritum sanctum, qui de Patre procedit proprie; et Deus est uerus, sicut Filius.«



CAPUT X. Quod Spiritus sanctus indubitanter a Filio, sicut et a Patre, procedit.

Nos autem, quia beatorum doctorum Augustini atque Gregorii, aliorumque catholicorum patrum doctrinis instruimur, quod Spiritum sanctum a Patre, simul et a Filio procedentem credere debeamus, ut fides de cetero non compellatur nutare credentium, uel pauca non grauemur apponere testimonia Scripturarum. Spiritum itaque sanctum de Patre,  Filioque procedere, et prophetica testantur oracula, et apostolica confitetur auctoritas. Isaias enim de Filio dicit: »Percutiet terram uirga oris sui, et spiritu labiorum suorum interficiet impium .« De quo et Apostolus ait: »Quem interficiet Dominus iehsu Christus spiritu oris sui, et destruet illustratione aduentus sui .« Quem profecto Spiritum a se procedere perspicue Saluator innotuit, cum discipulis presentibus insufflauit. »Accipite, inquiens, Spiritum sanctum .« Ioannes uero in Apocalypsi dicit: »Quia de ore Iesu gladius bis acutus exibat .« Spiritus itaque, quem illic labiis exsufflauit, ipse est utique gladius, qui hic ex eius ore procedit. Dicit quoque Pater ad Filium per prophetam: »Spiritus, inquit, meus, qui est 19 in  te, et uerba mea, que posui in te, non recedent de ore tuo, et de ore seminis tui amodo, et usque in sempiternum .« Et Apostolus ait: »Si quis Spiritum Christi non habet, hic non est eius .« Et ad Galatas: »Quoniam, ait, estis filii Dei, misit Deus Spiritum Filii sui in corda uestra clamantem, Abba, Pater .« Beatus etiam Petrus Spiritum Sanctum Filii, sicut et Patris esse designat, cum ait: »De qua salute exquisierunt, atque scrutati sunt Prophete, qui de futura in uobis gloria prophetauerunt: scrutantes in quod, uel quale tempus significaret, qui in eis erat spiritus Christi, prenuntians eas, que in Christo sunt passiones, et posteriores glorias .« Et Dominus in Euangelio: »Cum uenerit, inquit, Paracletus Spiritus ueritatis, qui a  Patre procedit .« Nam cum Christus ipse sit ueritas, suum esse procul dubio spiritum docuit, cum eum spiritum ueritatis esse perhibuit. Ioannes autem dicit: »In hoc intelligimus, quia in eo manemus, et ipse in nobis, quia de Spiritu suo dedit nobis .« In libro quoque beati Iob legitur: »Et audiet auditionem in terrore uocis eius, et sonum de ore illius procedentem .« Ubi scilicet os Patris intelligendus est absque dubio Filius; sonus autem ex eius ore procedens est Spiritus sanctus: Qui nimirum recte sonus appellatur, quoniam et cum sonitu super Apostolos uenit, et ex corde, quod replet, in uerba mox sancte predicationis erumpit  Quod autem os Patris intelligendus  sit utique Filius, et ex hoc ore procedit Spiritus sanctus, testatur Psalmista cum dicit: »uerbo Domini celi firmati sunt, et spiritu oris eius omnis uirtus eorum « Nam quod a Patre procedat Spiritus sanctus, exempla proponere superfluum iudicamus, quorum copiam per tot Scripturarum paginas exuberare conspicimus, sicut est illud: »Non uos estis, qui loquimini, sed spiritus Patris uestri qui loquitur in uobis .« Et in secunda ad Corinthios Epistola dicit Apostolus: »Qui autem confirmat nos, nobiscum in Christo, et qui unxit nos Deus, et qui signauit nos, et dedit plenum spiritum in cordibus nostris « Et ad Thessalonicenses prima: »Itaque qui hec spernit, non hominem spernit, sed Deum: qui etiam dedit  Spiritum suum sanctum in nobis .« Porro quod Spiritum sanctum effudit Pater in discipulos, scriptum est in epistola que destinatur ad Titum: »Per lauacrum regenerationis, et renouationis Spiritus sancti, quem effudit in nobis abunde per Iesum Christum Saluatorem nostrum .« Quod autem et Filius eumdem effuderit Spiritum, in Actibus scribitur apostolorum. Dicit enim Petrus de Christo: »Dextera Dei exaltatus, et promissione Spiritus sancti accepta a Patre, effudit hoc donum, quod uos uidetis, et auditis . »Quod etiam eumdem Spiritum et Pater, et Filius simul effudit, utriusque uox per Ielis oraculum clamat: »Effundam de Spiritu meo super omnem carnem .« Licet autem, sicut prefati sumus, Grecorum plurimi  non credant Spiritum sanctum a Filio, sicut a Patre procedere; beatus tamen Athanasius Alexandrine sedis episcopus, in libro, quem aduersus Arium scripsit, inter cetera sic ait: »Ego, inquit, credo Filium in Patre, et Patrem 20 in Filio: Spiritum quoque Paracletum, qui procedit a Patre et Filii esse, et Patris, quia et a Filio procedit, sicut in Euangelio scriptum est, quod per insufflationem suam dederit discipulis suis Spiritum sanctum dicens: Accipite Spiritum sanctum .« Sanctus Cyrillus etiam de hac ipsa Spiritus sancti processione contra Nestorium dicit: »Quamuis enim in sua sit substantia Spiritus eius: haud dubium quin Patris, ut intelligatur in persona proprietas, iuxta id quod Spiritus est, et non Filius,  attamen alienus non ab illo. Nam Spiritus appellatus est ueritatis, et ueritas Christus est. Unde et ab ipso similiter sicut a Deo Patre, procedit.« Et beatus inter multa sic ait Ambrosius: »Non enim quasi ex loco mittitur Spiritus, aut quasi ex loco procedit, quando procedit ex Filio.« Augustinus etiam aduersus Maximum [Maximinum] scribit hereticum: »Queris, inquit, a me si de substantia Patris est Filius, de substantia Patris est etiam Spiritus sanctus, cur unus Filius, et alius non sit Filius?« Moxque subiungit: »Ecce respondeo, siue capias, siue non capias; de Patre est Filius, de Patre est Spiritus sanctus: sed ille genitus est, iste procedens. Ideo ille Filius est Patris, de quo est  genitus; iste autem Spiritus utriusque, quoniam de utroque procedit.« Et paulo post: »Amborum est ergo Spiritus procedendo de ambobus.« Ut ergo nostram concludamus ex eiusdem conspicui doctoris auctoritate sententiam, in illa sancta Trinitate unus Pater, qui solus de seipso essentialiter unicum genuit Filium: et unus Filius, qui de uno Patre solus est essentialiter natus: et unus Spiritus, qui solus essentialiter de Patre Filioque procedit. Sed cum de processione Spiritus ex Patre et Filio ueterum simul atque nouorum permaxima multitudo concordet, et per omnes fere sacri eloquii paginas exempla sufficienter exuberent, superfluum ducimus hic aceruata congerere, cum ipse ualeas et ultra quam sufficiant, inuenire.



EPILOGUS.


Hec itaque de fide catholica disputatio, fili carissime, satis est congrua, et mihi iam stadium peracti fere cursus emenso, et tibi spiritualis militie gymnasium nuper ingresso; sublimitatem quippe tam incomprehensibilis, et incomparabilis materie, sicut inter ipsa certaminis rudimenta nouus debet miles inquirere; ita nisi is, qui in sacris est attritus et exercitatus eloquiis, non debet facile respondere. Ille scilicet, ut recte fidei fundamentum ponat, super quod boni operis edificium construat; iste ut per longe conuersationis industriam mysterii celestis arcanum subtiliter cernat. Fides enim et bene operantium est initium, et perfectio consummata uirtutum. Sicut de Christo dicit Apostolus: »Quia  fundamentum nemo potest ponere preter id quod positum est, quod est Christus iehsu .« Quod contra, de eodem per Prophetam dicitur: »Lapidem quem reprobauerunt edificantes, hic factus est in caput anguli .« Nam qui ad sustentandum tanquam basis edificii in fundamento supponitur, ipse uelut cacumen et cardo supremus Ecclesie principatur.

Deus omnipotens, fili carissime, sic pedes tuos in catholice fidei petra constituat, ut et 21 aciem mentis in sue contemplationis culmen attollat.


Sit nomen Domini benedictum.





SCHOLIA.

Hic, ait, mirabilis sacre uirginis partus uere humanam, uereque diuinam unam edidit in prole personam.  Sententia est sancti Leonis , pro qua in primis animaduertendum est, Damiani lectionem nonnichil uariare a uerbis ipsius S. Leonis, qui sic habet: »Hic enim mirabilis S. uirginis partus uere humanam, uereque diuinam una edidit prole naturam.« Crediderim tamen sensum esse eumdem, et facilioris explicationis causa sancti Leonis sententiam aliis uerbis cardinalem nostrum expressisse: ni potius dixerimus, Damianum in aliud sancti Leonis sic dicentis exemplar incidisse. Que uero uerba inferius sequuntur ubi sanctus Leo ait: »Sed ita ut nature alteri altera misceretur,« nullius aures offendere possunt, cum sanctus Leo catholici dogmatis  strenuus assertor, tot in sermonibus ac epistolis et presertim in Encyclica illa omnium celeberrima ad Flauianum Constantinopolitanum episcopum : Nec enim sic naturam nature misceri, ait, ut ambarum fiat confusio, sicut quidam heretici impie dixerunt, sed ut heresim Nestorii confutaret, ea phrasi usus est. Is enim affirmabat  uerbum carnis unitum fuisse secundum inhabitationem; ac si uerbum Dei inhabitaret in illo homine, sicut in templo. Quare sanctus Leo id expresse confutans, cum dixisset; »Nec sic creatura in societatem sui Creatoris est assumpta, ut iste habitator, et illa habitaculum esset,« mox subdit: »Sed ita ut nature alteri altera misceretur,« id est uniretur; assumpta nimirum natura humana a uerbo ad unionem hypostaticam. Hanc autem sancti Leonis sententiam ita intelligendam esse, ipsemet in adducta superius epistola sic declarat; salua igitur proprietate  utriusque nature, et in unam ceunte personam, suscepta est a maiestate humilitas; a uirtute infirmitas; ab eternitate mortalitas; et ad resoluendum conditionis nostre debitum, natura inuiolabilis nature est unita passibili.

22 Pater a nullo, Filius a Patre solo, Spiritus sanctus ab utroque. Plurimi Grecorum, quia in Dominicis sermonibus, quasi perspicuam reperire nequeant auctoritatem, arbitrantur a solo Patre, et non a Filio procedentem. Non possunt Greci, qui contendunt Spiritum sanctum a Filio non procedere, auctoritatibus uel Patrum, uel conciliorum uti, que aliquando asserant Spiritum sanctum a Patre procedere: que phrasis fortasse reperitur in locis tam concilii Niceni quam Hieronymi, quos noster cardinalis citat. Nam ex Patrum declaratione, disputatione facta et in concilio Lugdunensi sub Gregorio X, et in concilio Florentino sub Eugenio Iu, constat ex eo, quod in sacris litteris dicitur, de Spiritu sancto  qui a Patre procedit, consequenter sequi eum etiam a Filio procedere; Christus enim explicans seipsum ait: »Omnia que habet Pater, mea sunt ; propterea dixi, quia de meo accipiet, et annuntiabit uobis .« Quo sensu in concilio Florentino citatur Epiphanius in Ancoratu, Cyrillus in Epistola ad Nestorium post Dydimum et Athanasium. In litteris uero unionis cap. 6 et 7 omnes doctorum Grecorum phrases, ubi de sancti Spiritus processione loquuntur, idem significare ostendunt: eos nimirum censuisse Spiritum sanctum, ut a Patre, ita etiam a Filio procedere. Nec ab hac sententia discrepasse sanctum Hieronymum omnino credendum est, quandoquidem suis passim in Opusculis de Spiritus sancti processione, sensu catholico et phrasi Latinis usitata semper loquitur. Unde  ad Hebidiam scribens : Quando dicit Dominus alium Paracletum mittam uobis , et se ostendit esse Paracletum, qui appellatur consolator.  Unde Deus Pater hoc censetur nomine, Deus miserationum et totius consolationis. Si autem et Pater consolator, et Filius consolator, et Spiritus sanctus consolator est: et in nomine Patris et Filii et Spiritus sancti, quod intelligitur Deus, baptizantur credentes: quorum unum diuinitatis et consolator est nomen, eorum et una natura est. Et paulo post: »Nec sine Spiritu sancto prophetauerunt prophete: et uerbo Domini celi firmati sunt, et Spiritu oris eius omnis uirtus eorum: et quidquid Patris et Filii est, hoc idem et Spiritus sanctus est: et ipse Spiritus sanctus cum mittitur, a Patre et Filio mittitur: in alio atque alio loco Spiritus Dei Patris, et Christi Spiritus appellatur.«





23-24 OPUSCULUM SECUNDUM. ANTILOGUS CONTRA IUDAEOS, AD HONESTUM uIRUM CLARISSIMUM.





ARGUMEuTUM.

Hunc libellum ad confutandos Iudeos conscripsit, in quo plurimis sacrarum litterarum testimoniis probat ea, que ab illis impie negantur, hoc est, Trinitatem personarum in Diuina essentia: Christum, quem illi Messiam uocant, Deum et hominem fuisse, eumque iam in mundum uenisse: et denique omnia illis subterfugia intercludit, quibus contra Christianos subdole uti possent.

 Domno HONESTO clarissimo secundum Aegypti huius tenebras uiro, PETRUS ultimus monachorum seruus, perpetuam caritatem in Christo.

Dilectissime, deprecatoria nobis uerba per fratrem nostrum Leonem nuper misisti, quatenus tibi aliquid scriberemus, quo sepe decertantium tibi Iudeorum ora rationalibus argumentis obstruere; et de Christo ad controuersiam uenientes, euidentissimis posses sacre Scripture testimoniis superare. Sed si Christi miles esse, et pro eo uiriliter pugnare desideras, contra carnis uitia, contra diaboli machinas insignis bellator arma potius corripe; hostes uidelicet, qui nunquam moriuntur: quam contra Iudeos, qui iam de terra pene deleti sunt. uerumtamen et huic studio ego nequaquam derogo, imo et  uestre petitioni satisfacere, equum esse decerno. Inhonestum quippe est, ut ecclesiasticus uir his, qui foris sunt, calumniantibus, per ignorantiam conticescat: et Christianus de Christo reddere rationem nesciens, inimicis insultantibus uictus et confusus abscedat. Huc accedit, quod sepe huius rei noxia imperitia, et cauenda sim dicitas non solum audaciam incredulis suggerit, sed etiam errorem et dubietatem in cordibus fidelium gignit.

Et cum hec scientia ad fidem certe tota pertineat, fides autem omnium uirtutum sit proculdubio fundamentum; ubi fundamentum quatitur, tota mox edificii fabrica precipitium ruitura minatur. Sciendum tamen est, quia non uane glorie causa, uel solo contentionis amore debet Christianus uir ad  hoc certamen accedere: sed ob id potius si se sperat aliquid de conuersionis gratia apud litigantis animum posse prodesse. Unde et Paulus ait: »Si quis uult contentiosus esse; nos huiusmodi consuetudinem non habemus .« Et ad Titum: »Stultas autem questiones, et genealogias, et contentiones, et pugnas legis deuita: sunt enim inutiles et uane .« Et cum quis de hoc negotio litem mouet, admonendus est ut non contumelie iurgio, uel superbie typho contendentem exasperet: sed eius mentem caritate beneuola, et patientissima grauitate demulceat: quatenus lapideum cor, quod effusa amaritudine deterius poterat obdurescere, modesta uerborum dulcedo ad credendum forsitan  ualeat emollire. Hinc est, quod idem Apostolus ad Timotheum cum premisisset: »Stultas autem et  sine disciplina questiones deuita ;« protinus addidit: »Seruum autem Domini non oportet litigare, sed mansuetum esse ad omnes, docibilem, patientem, cum omni modestia corripientem eos, qui resistunt, ne quando det illis Deus penitentiam ad cognoscendam ueritatem, et resipiscant a diaboli laqueis, a quo captiui tenentur, ad ipsius uoluntatem .« Sed cum omnia pene ueteris Testamenti uolumina testimonium Christo perhibeant, nos postposita uerborum multitudine, pauca et apertiora prophetarum testimonia curamus apponere, quibus tamen contra omnem Iudaice prauitatis insaniam, et eorum uentosa commenta ualeas cum Dei adiutorio obtinere uictoriam. Et quia sagitta directius mittitur, si meta, cui infigi  debeat, e diuerso primitus opponatur, nos ipsum confligentem Iudeum hic introducimus, ut uerborum nostrorum spicula non in uentum effusa inaniter defluant, sed ad certam potius materiam iaculata pertingant.


25 In nomine Domini, incipit ipsa congressio.

Dic igitur, o Iudee  si Deus, ut asseris, unus est in persona, cui dixit: »Faciamus hominem ad imaginem, et similitudinem nostram? « Nam si una esset in deitate persona, non diceret »faciamus,« sed faciam. Si tres essent substantie, non diceret singulariter »imaginem nostram,« sed potius imagines nostras. Dum igitur »faciamus« asserat trinum, »imaginem nostram«  declaret unum, constat euidentissime Deum essentialiter unum tribus constare personis. Eia, Iudee, perge per siluas diuini eloquii, mecum simul incede, legis tue paginas studiose reuolue, nunquid in eis aliquid huic nostre assertioni reperies discrepare? Audi quid tuus Moyses iterum dicat: »Hic est liber generationis Adam in die qua creauit Deus hominem, ad imaginem Dei fecit illum: masculum et feminam creauit eos .« Quid est, quod non dicitur, quia Deus creauit hominem ad imaginem et similitudinem suam: sed Deus creauit hominem ad imaginem Dei; nisi ut perspicue distinguatur persona Patris et Filii? Cui simile est illud, quod per eumdem Moysem iterum dicitur: »Descendit  autem Dominus ut uideret ciuitatem, et turrim, quam edificant filii Adam .« Et paulo  post subditur : : »uenite, descendamus, et confundamus ibi linguam eorum .«

uides igitur, quia, »descendit Dominus« unam diuinitatis declaret essentiam; »uenite« autem »descendamus« tres doceat esse personas. Interroga etiam Abraham, quare tres uidit, et unum adorauit? Scriptum quippe est: »Apparuit ei Dominus in conualle Mambre sedenti in ostio tabernaculi sui in ipso feruore diei ;« deinde subditur: »Cumque eleuasset oculos suos, apparuerunt ei tres uiri stantes prope illum .« Ecce cum premissum sit, apparuit ei Dominus; ubi causa redditur, non dicitur, apparuit ei uir, sed apparuerunt ei tres uiri. Ubi patenter ostenditur, quia is, qui sibi apparuit, et unus in substantia deitatis, et trinus  est in personis. Quod ipsius quoque Abrahe uerba testantur, cum dicit: »Domine, inquit, si inueni gratiam in oculis tuis, ne transeas seruum tuum: sed offeram pauxillum aque, et lauentur pedes uestri, et requiescite sub arbore .« Cui etiam aptissime congruit illud, quod de Loth scribitur, quia cum eum duo angeli ex Sodomis mox subuertendis educerent, ait ad eos Loth: »Queso, Domine mi, quia inuenit seruus tuus gratiam coram te ;« ubi etiam paulo post subditur: »Pluit igitur Dominus super Sodomam, et Gomorrham sulphur, et ignem a Domino de celo .« Cum enim Dominus a Domino pluere dicitur, patet profecto, quia utraque, Patris uidelicet et Filii, persona signatur. Hinc est enim, quod ad  Moysen dicit: »Ego sum Deus Abraham, Deus Isaac et Deus Iacob.« Quid est enim, quod se trium solummodo Patrum Deum esse commemorat, et non etiam ceterorum? Nunquid non etiam Deus Enoch? Nunquid non Deus Ne, et aliorum innumerabilium iustorum? Quid 26 est, inquam, quod pretermissis aliis Patribus, trium se uirorum solummodo Deum uocat, nisi ut se, qui unus est in substantia, trinum esse in personis ostendat? Hanc quoque Trinitatem personarum, atque unitatem nature propheta Isaias manifeste perdocuit, cum seraphim perhibuit se uidisse clamantia: »Sanctus, Sanctus, Sanctus, Dominus Deus Sabaoth .« Ut enim personarum Trinitas monstraretur, tertio sanctus dicitur. Sed  ut unam esse substantiam Trinitatis appareat, non Domini Sabaoth, sed Dominus esse perhibetur. Quod Dauid quoque similiter sentiens ait: »uerbo Domini celi firmati sunt .« uerbum enim Domini Filius est Patris.

Sed ut eosdem celos tota simul Trinitas ostendatur operata, repente de sancti Spiritus diuinitate subiungitur: »Et Spiritu oris eius omnis uirtus eorum .« De quo uidelicet Spiritu alibi legitur: »Spiritus eius ornauit celos . In alio quoque psalmo idem Dauid ait: »Benedicat nos Deus, Deus noster, benedicat nos Deus .« Qui cum tertio dixisset Deum, ut unum hunc esset ostenderet, subdidit: »Et metuant eum omnes  fines terre « Et, ut huic, quam per os Dauid Spiritus sanctus eloquitur, aliam quoque Dei benedictionem similem demonstremus, ad librum Numeri recurramus. Ibi denique scriptum est: »Locutus est Dominus ad Moysen,« dicens: »Loquere Aaron et filiis eius: Sic benedicetis filiis Isrel, et dicetis eis: Benedicat tibi Dominus, et custodiat te; ostendat Dominus faciem suam tibi, et misereatur tui; conuertat Dominus uultum suum ad te, et det tibi pacem .« Et, ut clarescat, quia unus est Deus, cuius nomen trina super populum uocatione repetitur, illico subinfertur: »Inuocabunt nomen meum super filios Isrel, et ego benedicam eis.«

Ecce, o Iudee, dum cuncta pene legis tue uolumina  reuoluendo percurrimus, unitatem diuine essentie, et Trinitatem personarum aptissime reperimus. Et si cuncta, que nobis ex tuis libris testimonia suppetunt, ad hoc affirmandum colligere uolumus, prius forsitan lingua fatiscente deficimus, quam exemplorum copia careamus. Sed quoniam omnis uestre partis assertio in hoc precipue solertes incumbit, ut Christum Deum esse, uel Dei Filium negare contendat, nunc quoque nostre allegationis articulus hoc itinere directus incedat. Tu autem nolim mihi, ut uester mos est, subdolis tergiuersationibus, uelut in uariarum te formarum monstra conuertas, nisi ut lubricus anguis, cum captus fueris, manus euadere gestias, sed cuncta ad intelligendum tuorum sensuum uiscera pateant, cor antiquum  ignorantie uelamen abiiciat, mentis aures uigilanter intendant. Cum uero mihi obuiare non poterit, rationabiliter obticescat; ut, si possibile est, qui mihi, imperito uidelicet homini, ad astruendam ueritatem suam argumentorum materiam prestat, ipse quoque mentis tue tenebris ad credendum sapientie sue lumen infundat.




[ANTILOGUS CONTRA IUDAEOS, AD HONESTUM.]



27 CAPUT PRIMUM. De Christo, qui est Filius Dei.

Incipiamus igitur, et eius, de quo loquimur, adiutorium fiducialiter imploremus, dicentes: »Exsurgat Deus, et dissipentur inimici eius; et fugiant a facie eius, qui oderunt eum .« Deum itaque Patrem omnipotentem uerbum de se ante omnia secula genuisse legimus, credimus, et probamus.  Quod si tu, Iudee, negare contendis, procul dubio contra ipsum, quem te recolere asseris, Deum pugnare conuinceris. Ipse enim dicit: »Eructauit cor meum uerbum bonum .« De hoc uerbo per prophetam alium dicitur: »uerbum Domini ualidum, et forte, quis poterit comprehendere illud?«  De hoc iterum Isaias loquitur, ubi ait: »Sic erit uerbum, quod egredietur de ore meo: non reuertetur ad me uacuum, sed faciet quecunque uolui, et prosperabitur in his, ad que misi illud.« Qui utique si de transitorio uerbo diceret, non illud ad se reuersurum, uel facturum aliquid nuntiaret. Cuius uirtute uerbi terra fundata est, et celo cum suis luminaribus solidatum,  et mare in sinu suo diffusum. De quo, ut superius dictum est, legitur: »uerbo Domini celi firmati sunt .« Hoc uerbum de Patre ante secula genitum, in utero uirginis homo fieri uoluit in fine seculorum. De cuius uerbi incarnatione Habacuc loquitur, dicens: »Ante faciem eius ibit uerbum, et exibit in campis .«

Quid autem sit hoc uerbum, si solerter inquiritur, paulo post inferius inuenitur, cum dicit: »Ego autem in Domino gloriabor, et gaudebo in Deo Iesu meo .« Unde et Isaias apertissime clamat, dicens: »Ecce, inquit, uirgo in utero concipiet, et pariet Filium: et uocabitur nomen eius Emmanuel, quod interpretatur nobiscum Deus .« De quo per eumdem prophetam alibi dicitur: »Dominus  dilexit eum, faciet uoluntatem suam in Babylone, et brachium suum in Chaldeis. Ego, ego locutus sum, et feci: uocaui eum, adduxi eum, et directa est uia eius .« Et mox ex ipsius Filii persona subiungitur: »Accedite ad me, et audite hoc: non a principio in abscondito locutus sum: ex tempore antequam fierent ibi eram: et nunc Dominus Deus misit me, et spiritus eius. Hec dicit Dominus Deus redemptor sanctus Isrel: Ego Dominus Deus tuus docens te utilia, gubernans te in uia qua ambulas: utinam attendisses mandata mea,« et reliqua . Audi adhuc etiam Michee prophete testimonium de Christo: »Erit, inquit, in nouissimo dierum preparatus mons domus Domini in uertice montium, et sublimis super colles, et  fluent ad eum populi, et properabunt gentes multe, et dicent: uenite, ascendamus ad montem Domini et ad domum Dei Iacob, et docebit nos de uiis suis, et ibimus in semitis eius: quia de Sion exibit lex, et uerbum Domini de Hierusalem: et iudicabit inter populos multos, et corripiet gentes fortes usque in longinquum .« Quod uidelicet Isaias non modo sub eodem sensu, sed eiusdem pene syllabis protulit: nec nos ad roborandum 28 assertionis nostre sententiam piget denuo scribere, quod per ora duorum prophetarum Spiritus sanctus uoluit geminare. Ait ergo: »Erit, inquit, in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes, et ibunt  populi, et dicent: uenite, ascendamus ad montem Domini, et ad domum Dei Iacob: et docebit nos uias suas, et ambulabimus in semitis eius; quia de Sion exibit lex, et uerbum Domini de Hierusalem: et iudicabit gentes, et arguet populos multos ;« ubi et paulo post additur: »Domus Iacob, uenite, et ambulemus in lumine Domini .« Neque enim alter ab altero hanc sententiam mutuatus esse merito creditur, cum uterque propheta uno tempore, et sub eisdem regibus prophetasse noscatur.

Quod si omnes ii ueritatis testes necdum tibi, Iudee, sufficiunt, audi tuum quoque Baruch dicentem: »Hic est, inquit, Deus, et non estimabitur alius  absque illo: qui inuenit omnem uiam scientie, et dedit eam Iacob puero suo, et Isrel dilecto suo: post hec in terris uisus est, et cum hominibus conuersatus est .« Nam si Christus, ut asseris, Deus non est, ostende mihi ex tuis libris, quando post datam legem Iacob, Deus in terra uisus sit, et cum hominibus conuersatus. Sed cum inuenire non poteris, conuictum te in omnibus necesse est, fatearis.

Sed ne potius meis uerbis circumuenire, quam prophetarum exemplis superare te uidear, accedat etiam Daniel, et testimonium de Christo perhibeat: »Cum uenerit, inquit, Sanctus sanctorum, cessabit unctio. Dicetis: Nondum uenit Sanctus sanctorum, nondum uenit Messias, uenturus est autem, ostendite  unctionem :« si autem, quod uerum est, cessauit uestra unctio , agnoscite uenisse Sanctum sanctorum, de quo per Isaiam dicitur: »Ego sum Deus uocans ab Oriente auem, et de terra longinqua uirum uoluntatis mee: et locutus sum, et adducam illud, creaui et faciam illud. Audite me duro corde, qui longe estis a iustitia, prope feci iustitiam meam .« Adhuc autem et patriarcha Iacob accedat in medium: »Non auferetur sceptrum de Iuda, et dux de femoribus eius, donec ueniat qui mittendus est: et ipse erit exspectatio gentium .«

Si ergo iam per mille annos, et eo amplius sine rege uixistis, et sub pedibus gentium iacuistis, unde  nunc exspectationem gentium exspectatis? Ex eo enim tempore, quo dixistis ad Pilatum, clamantes: »Non habemus regem, nisi Cesarem ;« regem non habuistis: et qui Regem regum audire noluistis, regnum simul cum patria perdidistis. Quod bene Moyses preuiderat, cum dicebat: »Prophetam uobis suscitabit Dominus de fratribus uestris: omnis anima, que non audierit prophetam illum exterminabitur de populo suo .« Et iterum idem Moyses dicit: »Dabit enim tibi Dominus cor pauidum, et deficientes oculos, et animam merore consumptam, et erit uita tua pendens ante te: timebis nocte, ac die, et non credes uite tue .« Quando autem fuit uita tua pendens 29 ante te, nisi tunc cum mouentes caput ante  crucem dicebatis: »Alios saluos fecit, seipsum non potest saluum facere?  Si Filius Dei est, descendat nunc de cruce, et credimus ei .« Quod manifestissime per os Dauid ipse Dei Filius loquitur, dicens: »Omnes, qui uidebant me, aspernabantur me ; locuti sunt labiis, et mouerunt caput. Sperauit in Domino, eripiat eum, saluum faciat eum, quoniam uult eum .« In quo etiam psalmo fixuras clauorum in manibus suis et pedibus luce clarius ostendit, dicens: »Foderunt manus meas et pedes meos: dinumerauerunt omnia ossa mea .« Si nescis, ille erat bos tuus, Iudee, qui tunc in ara crucis coram te immolabatur, sed exigentibus tuis meritis,  a te necdum comeditur. De quo Moyses aduersum te in Deuteronomio loquitur, dicens: »Bos, inquit, tuus immoletur coram te, et non comedas ex eo .« Ille erat asinus, de quo iterum dicit: »Asinus tuus rapiatur in conspectu tuo, et non reddatur tibi .« Iure quippe Redemptor noster per figuram asinus dicitur, qui ad suscipienda nostre prauitatis onera, quodammodo terga supposuit; quia sicut per prophetam dicitur: »Peccata nostra ipse portauit .« Ubi adhuc apte subiungitur: »Oues, inquit, tue dentur inimicis tuis: et non sit qui te adiuuet .«

Que autem sint oues a quibus adiuuari synagoga debuerat, manifeste declaratur, cum subditur: »Filii tui et filie tue tradantur alteri populo, uidentibus  oculis tuis, et deficientibus ad conspectum eorum tota die, et non sit fortitudo in manu tua.« Sancti enim apostoli, qui oues per innocentiam dicuntur, Isrelitice gentis filii sunt, quia ex eorum progenie originem ducunt. Qui uidelicet alteri populo tunc traduntur, cum Iudeis persequentibus dicunt: »uobis oportebat primum loqui uerbum Dei; sed quia repellitis, illud, et indignos uos iudicatis eterne uite, ecce conuertimur ad gentes. uos autem hec uidentes non uidistis, et audientes non intellexistis .« Quod bene idem Moyses usque hodie uobis improperat, dicens: »Non dedit uobis Dominus cor intelligens et oculos uidentes, et aures que possent audire usque in presentem diem .« Idipsum etiam imprecatur aduersum  uos dicens: »Percutiat te Deus amentia, et cecitate, ac furore mentis: et palpes in meridie, sicut palpare solet cecus in tenebris, et non dirigas uias tuas .« Et Isaias: »Audite, inquit, audientes, et nolite intelligere: et uidete uisionem, et nolite cognoscere. Exceca cor populi huius, et aures eius aggraua, et oculos eius claude; ne forte uideat oculis, et auribus suis audiat, et corde suo intelligat: et conuertatur, et sanem eum .«

uis adhuc aliud Isaie testimonium de Christo? »Ego, inquit, suscitaui eum ad iustitiam, et omnes uias eius dirigam: ipse edificabit ciuitatem meam, et captiuitatem meam dimittet, non in pretio, neque in muneribus, dicit Dominus exercituum. Hec dicit Dominus: Labor Aegypti, negotiatio Aethiopie,  et Sabaim; uiri sublimes ad te transibunt, et tui erunt, et post te ambulabunt; uincti manicis pergent, et te adorabunt, teque deprecabuntur. Tantum in te est Deus, et non est absque te Deus. 30 uere tu es Deus absconditus, Deus Isrel Saluator .« Loquere, Iudee, responde, quis est ille, qui dicit: »Ego suscitaui eum ad iustitiam?« Sed si nescis, perge, flecte oculos ad finem prioris sententie, et uide, quia dicit, »Dominus Deus exercituum.«

Sed iam si nosti, quia Deus loquitur: considera etiam cui loquitur. Descende igitur ad finem sequentis linee et uide, quod dicitur: »Tantum in te est Deus, et non est absque te Deus. uere tu es Deus  absconditus, Deus Isrel Saluator.« Si ergo Deus est ipse, qui loquitur; Deus cui dicit: »Tu es Deus;« constat profecto, quia Patris ad Filium persona loquitur. Nam et quod non dicitur, simpliciter tu es Deus, sed in te est Deus, et tu es Deus absconditus, humanitatem nostri Redemptoris manifeste designat. In Christo enim Iesu, ut noster ait Apostolus, habitat omnis plenitudo diuinitatis corporaliter. Quod autem dicit: »Labor Egypti, et negotiatio Aethiopie et Sabaim, uiri sublimes ad te transibunt, et te adorabunt ;« aperte denuntiat ad fidem Christi omnes nationes gentium conuertendas. Unde et paulo post subditur: »Conuertimini ad me, et salui eritis omnes fines terre; quia ego Deus et non est alius. In memetipsum iuraui: egredietur de ore  meo iustitie uerbum, et non reuertetur; quia mihi curuabunt omnes genu, et iurabit omnis lingua .« Et mox ipse, qui loquitur Pater manifestum de Filio perhibet testimonium, cum subiungit: »Ergo in Domino dicent: mee sunt iustitie, et imperium: Ad eum uenient, et confundentur omnes, qui repugnant ei. In Domino iustificabitur, et laudabitur omne semen Isrel .« Cui simile est illud, quod per eumdem prophetam alibi dicitur: »Parum est, inquit, ut sis mihi seruus ad suscitandas tribus Iacob, et feces Isrel conuertendas: Dedi te in lucem gentium, ut sis salus mea usque ad extremum terre .« Seruus autem Christus ideo dicitur, quia serui formam suscepit; unde ex parte humanitatis in psalmo Patrem exorat, dicens:  »Custodi animam meam, quoniam sanctus sum: saluum fac seruum tuum, Deus meus, sperantem in te .« Quis est enim iste, qui se et sanctum esse constanter affirmat, et saluum se fieri humiliter exorat, nisi ille, quem per Isaiam Dominus uenturum esse promittit, dicens: »Prope est iustus meus, egressus est Saluator meus? «

Ecce, ut et humanitatis infirmitas, et diuinitatis potentia in uno mediatore Dei, et hominum ostendatur, qui illic sibimet ipsi salutem poposcerat, hic Saluator esse perhibetur. De quo idem Isaias alibi testatur, dicens: »Ecce dies ueniunt, dicit Dominus, et suscitabo Dauid germen iustum: et regnabit rex, et sapiens erit, et faciet iudicium, et iustitiam  in terra ;« deinde subiungit: »In diebus illis saluabitur Iuda, et Isrel habitabit confidenter: et hoc est nomen, quod uocabunt eum, Dominus iustus noster .« Hic est iustus, ad cuius aduentum idem propheta totis uisceribus estuat, et anhelat, dicens: »Rorate, celi desuper, et nubes pluant iustum; aperiatur terra, et germinet Saluatorem, et iustitia oriatur simul; ego Dominus creaui eum .« Et alibi: »Utinam, 31 inquit, dirumperes celos, et descenderes: a facie tua montes defluerent, sicut exustio ignis tabescerent, atque arderent igni, ut notum fieret nomen tuum inimicis tuis .« Et iterum: »Propter Sion non tacebo, et propter Hierusalem non quiescam, donec egrediatur, ut  splendor iustus eius, et Saluator eius, ut lampas accendatur .« De eodem Christi aduentu, et Habacuc testimonium perhibet, dicens: »Et respondit Dominus, et dixit ad me: Scribe uisum in buxu aperte, ut assequatur, qui legit ea; quia adhuc uisio ad tempus; et orietur in fine, et non in uacuum; si tardauerit, sustine eum, quia ueniens ueniet, et non morabitur .« Ad perhibendum adhuc testimonium Christo propheta quoque Abdias accedat: »Quo modo enim, inquit, bibistis super montem sanctum meum, bibent omnes iugiter; et bibent et absorbebunt, et erunt, quasi non sint; et in monte Sion erit saluatio, et erit sanctus; et possidebit domus Iacob eos, qui se possederant: et erit domus Iacob ignis, et domus Ioseph flamma, et  domus Esau stipula .« Quid enim per domum Iacob, et Ioseph, nisi Ecclesia Christi? Quid per domum Esau debet intelligi, nisi infidelium populi? Domus ergo Iacob, et Ioseph ignis facta est; quia sancta Ecclesia igne sancti Spiritus inflammata, ad amorem Dei frigida dudum carnalium corda succendit: et sic a concupiscentia presentis seculi ad desiderium Creatoris domum Esau uelut stipulam concremauit. De quo uidelicet igne in nostro Euangelio ueritas dicit: »Ignem ueni mittere in terram, et quid uolo, nisi ut ardeat?« 



CAPUT II. De Christo, qui est lapis angularis.

Dic mihi hoc etiam, o Iudee, quis est iste lapis, quem Dominus pollicetur se positurum in fundamento  Sion? Unde Isaias ait: »Ecce ego mittam in fundamento Sion lapidem probatum, angularem, pretiosum, in fundamento fundatum .« Quis est, inquam, iste lapis, nisi ille, de quo Dauid canit: »Lapidem, quem reprobauerunt edificantes, hic factus est in caput anguli? « Quod si lapideum cor tuum lapidem materialem ab Isaia dictum existimat, audi quod sequitur: »Super quem qui ceciderit, confringetur: super quem uero ceciderit, conteret eum.« Lapidem enim, qui in fundamento parietis ponitur, non posse super aliquem cadere, liquido comprobatur. Hic est utique lapis ille, quem Daniel uidit abscissum de monte sine manibus ; Christus uidelicet sine opere  complectentium, de incorrupta uirgine procreatus. Audi adhuc testimonium, quod idem Isaias de Christo profert, dicens: »Egredietur, inquit, uirga de radice Iesse, et flos de radice eius ascendet, et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini .« Iam quid apertius eo, quod de Christo Dauid canit in psalmo? »Dominus dixit ad me: Filius meus es tu, ego hodie genui te; 32 postula a me, et dabo tibi gentes hereditatem tuam, et possessionem tuam terminos terre .« Nunquid ipse Dauid Dei Filius dici potuit, aut super solum Isrelitici populi solium constitutus, omnia terrarum regna possedit? Quia ergo Dauid  mortali uidelicet regi hec prophetia conuenire posse non cernitur, consequens est ut de Christo Dei Filio indubitanter dicta credatur. De quo, uidelicet eterno Dauid, Isaias ait: »Feriam uobiscum pactum sempiternum, misericordias Dauid fidelis. Ecce testem populi dedi eum, ducem, ac preceptorem gentibus. Ecce gentem, quam nesciebas, uocabis; et gentes, que non cognouerunt te, ad te current. Propter Dominum Deum tuum, et sanctum Isrel, quia glorificauit te .« Nunquid non iam Dauid ex hac luce migrauerat, cum hec propheta dicebat? Quomodo igitur de eo diceretur, quia uocaturus esset gentes, et ad eum gentes concurrerent, qui iam exutus corpore cum mortalibus non maneret? Si igitur hoc prophetice promissionis oraculum  nequaquam de eo, qui iam obierat, Dauid dici potuisse cognoscitur, restat ut de eo, qui necdum uenerat, prolata fuisse credatur.

Rursum etiam de reprobatione Iudeorum, et uocatione gentium manifestissimam per Zacariam Dominus protulit sententiam, dicens: »Non est mihi uoluntas in uobis, dicit Dominus exercituum, et munus non suscipiam de manu uestra. Ab ortu enim solis usque ad occasum magnum est nomen meum in gentibus, et in omni loco sacrificatur et offertur nomini meo oblatio munda; quia magnum est nomen meum in gentibus, dicit Dominus exercituum .« Et paulo post: »Et in die illa dicit Dominus exercituum, disperdam nomina idolorum de terra, et non memorabuntur ultra, et spiritum  pseudoprophetarum, et spiritum immundum auferam de terra .« Dic etiam, Iudee, de quo intelligis, dictum fuisse, quod legis: »Deus, iudicium tuum regi da, et iustitiam tuam filio regis? « Quis est iste rex regis filii pater? Nunquid Dauid Salomonis? Sed lege per ordinem psalmum, et uide quid sequitur: »Et permanebit cum sole, et ante lunam in seculum seculi.« Nunquid Salomon permanere in seculum seculi dici ueraciter potuit, qui uix per quadraginta annorum curriculum regni gubernacula tenuit?

Lege adhuc, et continua totum psalmum, et considera quomodo a Salomone reperiatur alienus, maxime illic ubi dicitur: »Ex usuris et iniquitate liberabit animas eorum .« Nam quomodo Salomon  ex iniquitate liberare animas potuit, quia ex iustitia, quam primitus cepit, idem ipse ad iniquitatem postmodum declinauit? Illud etiam cui conuenit, nisi soli Deo, quod dicitur: »Sit nomen eius benedictum in secula?« Sequitur adhuc psalmus, et dicit: »Et benedicentur in eo omnes tribus terre, omnes gentes magnificabunt eum.« Hoc idem iam olim Deus promiserat Abrahe, dicens: »In semine tuo benedicentur omnes gentes .« Et alibi ad Dauid: »Iurauit Dominus Dauid ueritatem, et non frustrabitur eam. De fructu uentris tui ponam super sedem tuam .« 33 Et in libro Regum secundo legitur: »Hec autem sunt uerba nouissima, que dixit Dauid filius Isai:  dixit uir cui constitutum est de Christo Iacob .« In libro Paralipomenon: »Et factum est, inquit, uerbum Domini Dauid ad Nathan prophetam, dicens: uade, et dic seruo meo Dauid: Hec dicit Dominus: Annuntio tibi, quod edificaturus sit domum tibi Dominus. Cumque impleueris dies tuos, ut uadas ad patres tuos, suscitabo semen tuum post te, quod erit de filiis tuis, et stabiliam regnum eius; ipse edificabit mihi domum, et firmabo solium eius usque in sempiternum. Ego ero ei in patrem, et ipse erit mihi in filium, et misericordiam meam non auferam ab eo, sicut abstuli ab eo, qui ante te fuit, et statuam eum in domo mea, et in regno meo usque in sempiternum, et thronus eius erit firmissimus in perpetuum .«



CAPUT III. Refutantur Iudeorum errores.


Quis autem ita desipiat, quis ita insaniat, ut hec omnia credat in Salomone fuisse completa? Nam qualiter in Salomone intelligendum est, quod dicitur: »Postquam dormieris cum patribus tuis, suscitabo semen tuum post te, quod erit de filiis tuis, et stabiliam regnum eius .« Qualiter, inquam, dici hoc de Salomone potuit, qui non post mortem Dauid natus est, uel regnare cepit, sed adhuc patre uiuente regnauit? Quid est ergo quod dicitur: »Postquam dormieris cum patribus tuis, suscitabo semen tuum post te;« nisi quod Christus est in hac promissione signatus, qui non ante mortem Dauid, sed longe post eius obitum fuerat suscitandus?  Qui uidelicet edificaret domum Domino de parietibus non manufactis, sed de lapidibus uiuis, et pretiosis, hoc est, sanctis et iustis. Illud quoque quod subditur: »Fidelis erit domus eius, et regnum eius usque in sempiternum coram me .« Quis de Salomone dictum intelligat, cum domum eius alienigenis mulieribus plenam fuisse legat? Quo enim pacto domus Salomonis Deo fidelis exstitit, que gentilibus mulieribus, et colentibus idola plena fuit? Ipse etiam ab eis seductus in idololatriam corruit, et bonus initio, proh dolor! malos exitus habuit. Aut quomodo thronus eius firmissimus in perpetuum iure dicitur, dum constet quia de Salomonis semine rex nusquam hodie reperitur?

Necesse est ergo, Iudee, ut cuncta hec, que Salomoni  uides nequaquam posse congruere, Christo fatearis per omnia conuenire. De quo etiam Zacarias testatur, dicens: »Hec dicit Dominus Deus exercituum: Ecce uir oriens nomen eius, et subter eum orietur, et edificabitur templum Domino: ipse exstruet templum, et ipse portabit gloriam, et sedebit, et dominabitur super solium suum, et erit sacerdos super solio suo .« Et iterum: »Ecce, inquit, ego adducam seruum meum Orientem, quia ecce lapis, quem dedi coram Iesu .« Super lapidem unum septem oculi sunt, quibus uidelicet oculis septem sancti Spiritus dona signantur. Quod 34 si necdum te omnia hec prophetarum exempla conuincunt, interroga adhuc octogesimum  psalmum, et considera manifestum Domini ad Dauid de Christo promissum: »Iuraui inquit, Dauid seruo meo, usque in eternum preparabo semen tuum; et edificabo in seculum seculi sedem tuam .« Et paulo post: »Ponam, inquit, in mari manum eius, et in fluminibus dexteram eius. Ipse inuocabit me, Pater meus es tu, Deus meus, et susceptor salutis mee; et ego primogenitum ponam illum et excelsum pre regibus terre; in eternum seruabo illi misericordiam meam, et testamentum meum fidele ipsi; et ponam in seculum semen eius; et thronum eius sicut dies celi.« Et iterum: »Semel iuraui in sancto meo si Dauid mentiar, semen eius in eternum manebit, et thronus eius sicut sol in conspectu meo, et sicut luna perfecta in eternum,  et testis in celo fidelis.«

Has igitur omnes promissiones ad Dauid factas subtiliter inspice, et uel regem de Dauid progenie in eius solio precedentem ostende, uel omnia de Christo predicta, et in ipso completa necessario confitere. Perge adhuc, et discute alium psalmum. Quis enim est ille, de quo dicitur: »Mater Sion dicet: Homo, et homo factus est in ea, et ipse fundauit eam Altissimus? « Quis est iste Altissimus, qui et homo dicitur, et altissimus? Scrutare, inspice, reuolue, si placet, omnes sacri eloquii paginas, et perpende, quia Altissimus ubique de Deo dicitur, nusquam dictum de simplici homine reperitur. Restat ergo ut cum Altissimus, et homo simul iungatur; Deus, et homo una persona  dictus intelligatur, de quo mirabiliter dicitur, quia is, qui natus est in ea, hoc est in Sion, ipse fundauit eam. Necesse est quippe prius ciuitatem fundari, et sic postmodum in ea hominem nasci. Sed quis ualet prius urbem construere, et in ea postmodum de uentre matris exire? Quis, inquam, nisi Redemptor noster, qui in his que fecit, dignatus est fieri?

Quid ad hec, Iudee, iam tentabis obiicere? Qua inuerecunde mentis audacia tam claris, tam apertis, tam diuinis poteris assertionibus obuiare? Esto, quod blasphemantes dicitis, Christum de se potuisse mendacia fingere; nunquid, et antequam nasceretur, si Deus non esset, per aliorum ora semetipsum ualuit prophetare? Illud etiam qualiter intelligas, audire delectat: »Eructauit cor meum uerbum  bonum, dico ego opera mea regi .« Quis est ille rex, cui Deus opera sua dicat. Dicis mihi fortasse: Dauid; sed lege sextum psalmum per ordinem, et sensus intellige ueritatem: descende paululum inferius, et interroga non me, sed ipsum Dominum, quis sit rex, cui ipse opera sua dicat. Audi quid predicto regi Deus ipse loquatur: »Sedes, inquit, tua, Deus, in seculum seculi; uirga directionis, uirga regni tui .« Si igitur Deus est ipse, qui loquitur, Deus, ad quem sermo dirigitur; consequens est, ut non temporalis ille Dauid, sed ceternus Patri Filius, qui uere est manu fortis, intelligatur. Illud etiam quod similiter interpretaris in Dauid silentio pretereundum esse non arbitror: »Dixit  Dominus Domino meo: 35 Sede a dextris meis .« Si enim hoc de Dauid, ut asseris, debet intelligi, illud, quod sequitur, qua ratione Dauid poterit coaptari? »Tecum principium in die uirtutis tue, in splendoribus sanctorum, ex utero ante Luciferum genui te.« Et iterum: »Iurauit Dominus, et non penitebit eum. Tu es sacerdos in eternum secundum ordinem Melchisedech.« Igitur si sequentia ad intellectum Dauid non uales inflectere, cogeris etiam superiora de Christo, cui apertissime congruunt, dicta firmare. De quo Isaias manifeste pronuntiat, dicens: »In die illa erit radix Iesse, qui stat in signum populorum: ipsum gentes deprecabuntur, et erit sepulcrum eius gloriosum .« Radix quippe Iesse in signum stat populorum,  quando Christus signaculum crucis imprimit frontibus hominum. Sepulcrum autem eius in tantum est gloriosum, ut saluo eo, quod redempti per eius mortem sibi gloriam totis uisceribus exhibemus, etiam locum ipsum miraculis coruscantem glorie sue causa ad se omnem mundum prouocare cernamus.



CAPUT Iu. Confirmatur Christum uere esse Filium Dei.

Iam uero inter tot prophetarum oracula, inter tot euidentissima sanctorum testimonia, nunquid tu, Iesu fili Sirach, omnino tacebis, et inter ceteros tu quoque testimonium de Christo non proferes? Accedat iam facundissima sapientia tua in medium, et fortiorem Iesum, fontem uidelicet paradisi, in orbem terrarum sub euangelistarum figura cum quatuor  suis fluminibus introducat: »Legem, inquit, mandauit Moyses in preceptis iustitiarum, et hereditate domui Iacob, et Isrel promissionis. Posuit Dauid puero suo excitare regem ex ipso fortissimum in throno honoris sedentem in sempiternum. Qui implet quasi Phison sapientia, et sicut Tigris in diebus nouorum: qui implet quasi Euphrates sensum, qui multiplicat quasi Iordanis in tempore messis, qui mittit disciplinam sicut lucem, et assistens quasi Gehon in die uindemie .« Ecce, bone Iesu, unum de Christo testimonium, da consequenter et aliud: »In sermone, inquit, eius siluit uentus, cogitatione sua placauit abyssum, et plantauit illum Dominus iehsu: propter ipsum consummatus est itineris finis, et in sermone eius consummata  sunt omnia .« Multa dicemus et deficiemus uerbis. Consummatio autem sermonum ipse est. In omnibus gloriantes, ad quid ualebimus? Ipse enim omnipotens super omnia opera sua; terribilis Dominus, et magnus uehementer, et mirabilis potentia ipsius. Glorificantes Dominum quantumcunque poteritis, superualebit adhuc et admirabilis magnificentia eius. Benedicentes Dominum, exaltate illum quantum potestis: maior est enim laude omni. Exaltantes replemini uirtute, ne laboretis: non enim habetis. Quis uidit eum, et enarrauit? Et quis magnificauit eum sicut ab initio? Multa abscondita sunt maiora his: pauca enim uidimus operum eius. 36 Que uidelicet cuncta Redemptori nostro congruere,  qui Scripture considerat ordinem, quis poterit dubitare? Addat adhuc iehsu tertium de Saluatore nostro testimonium, quatenus, ut ita dixerim, in ore duorum, uel trium imo testimoniorum, stet omne uerbum. Ait ergo: »Christus purgauit peccata ipsius, et exaltauit in eternum cornu ipsius, et dedit illi testamentum regum, et sedem glorie in Isrel .« Si ergo Christus, qui secundum carnem de Dauid originem duxit, ipse Dauid peccata purgauit, ipse cornu Dauid in perpetuum exaltauit, et ei sedem glorie contulit; constat profecto, quia filius est Dauid, et ipse est etiam creator Dauid. De Dauid enim dici lector ista considerat, si superioris textus ordinem oculo continuante percurrat.

Non cesset adhuc Isaias perhibere testimonium de  Christo: »Ponam, inquit, super his, qui fugerunt de Moab, leonem et reliquias terre. Emitte agnum, Domine, dominatorem terre de petra deserti ad montem filie Sion .« De hac enim gente Moabitarum egressus est Agnus immaculatus, qui tollit peccata mundi, qui dominatur in orbe terrarum. Nam qui leo propter fortitudinem dicitur, ipse agnus propter mansuetudinem perhibetur. Petra autem deserti Ruth intelligitur, que deserta prioris morte coniugis, Obed de Booz genuit, de quorum etiam Christus stirpe descendit. Quod autem ergo hic prophetarum dicta permisceo, et nunc huius testimonia protero, nunc ad illius, quem iam reliqueram, uerba recurro, hoc ex tedio agere, uitande uidelicet satietatis causa, contendo; ne si unius plura simul testimonia  congerantur, audientibus fastidium generetur. Per singula quoque testimonia prophetarum nomina ponere studeo, quatenus, si ubi, quid dicatur, fortasse locus inquiritur, ad euitandum calumniam facile reperiatur. Rursus igitur Daniel testis accedat, et quid de Christo cognouerit, in medium proferat; sed prius narret quid rex Nabuchodonosor uiderit, postquam tres pueros in caminum ignis iactari precepit: »Ecce, inquit, uideo uiros quatuor solutos ambulantes in medio ignis, et nichil corruptionis in eis, et species quarti similis est Filio Dei .« Ecce, Iudee, habes Filium Dei, cur ultra negare niteris Filium Dei? Loquere, responde; quid perspicacius, quid manifestius exprimi potuit de Filio Dei, quam dicere Filium Dei? Quod si iam nichil obiicere,  nullum uales aufugium inuenire, da manus, temetipsum uictori humiliter trade, uictumque te, et superatum funditus confitere. Nunc etiam quid ipse Daniel de Christo, de Filio uiderit, dicat: »Aspiciebam in uisione noctis, et ecce cum nubibus celi quasi Filius hominis ueniebat, et usque ad dierum antiquum peruenit: et in conspectu eius obtulerunt eum, et dedit ei potestatem, et honorem, et regnum: et omnes populi, tribus, et lingue ipsi seruient. Potestas eius potestas eterna, que non auferetur: et regnum eius, quod non corrumpetur .« Et iterum in uisione octaua idem Daniel: »Scito, inquit, et planta aurem, et animaduerte ab exitu sermonis, ut iterum edificetur Hierusalem usque  ad Christum ducem hebdomadas septem, 37 et muri in angustia temporum: et post hebdomadas sexaginta occidetur Christus: et non erit eius populus, qui eum negaturus est .« Quid apertius, quid expressius de morte Christi dici potest eo, quod dicitur, »occidetur Christus«? Non hic mystica latet figura, non occulta sententia, sed aperta potius, licet de futuris iam nunc narratur historia. Cui etiam Danieli Gabriel angelus paulo superius iterum dicit: »Tu autem animaduerte sermonem, et intellige uisionem: septuaginta hebdomade abbreuiate sunt super populum tuum, et super urbem sanctam tuam: ut consumetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio, et prophetia, et  ungatur Sanctus sanctorum .« Quod si de prefinito temporum numero dubitas, lege Tertullianum, et manifeste reperies quadringentos nonaginta annos fuisse a primo anno Darii regis Persarum usque ad excidium Hierusalem, quod factum est per uespasianum Romani imperii principem. Septingente autem hebdomade quadringentos nonaginta annos absque ulla dubietate perficiunt. Dicitis autem necdum uenisse Christum, et adhuc eum uos exspectare uenturum. Sed quis ambigat hunc annorum numerum a tempore Danielis esse transactum? cum iam mille quadraginta annos huic summe superadditos esse non ignorem?

Impudentissimum ergo est, post tam longum tempus, prophetico numero superadditum, futurum  adhuc asserere Saluatoris aduentum. Nam ipso tempore, quo Dominus agebat inter homines, poterat forsitan malitia Iudeorum ueritati contradicere, approbans se de expleto tanti temporis spatio dubitare. Nunc autem cum supra prefatum numerum tam multiplicia annorum curricula supercreuerint, quis iam de prefixo numero se dicat ambigere cum superaddita tot temporum spatia uix ualeat supputare?

Rursus de passione Christi, et morte eius Isaias apertissime loquitur, dicens: »Domine, quis credidit auditui nostro, et brachium Domini cui reuelatum est? Et ascendit sicut uirgultum coram eo, et sicut radix de terra sitienti: et non est species ei, neque decor; et uidimus eum, et non erat aspectus, et desiderauimus  eum despectum, et nouissimum uirorum, uirum dolorum, et scientem infirmitatem, et quasi absconditus est uultus eius, et despectus; unde nec reputauimus eum. uere languores nostros ipse tulit, et dolores nostros ipse portauit: et nos putauimus eum quasi leprosum, et percussum a Deo, et humiliatum; ipse autem uulneratus est propter iniquitates nostras, attritus est propter scelera nostra; disciplina pacis nostre super eum, et liuore eius sanati sumus. Omnes nos quasi oues errauimus: unusquisque in uiam suam declinauit; et Dominus posuit in eo iniquitatem omnium nostrum. Oblatus est, quia ipse uoluit, et non aperuit os suum: sicut ouis ad occisionem ducetur, et quasi agnus coram  tondente se obmutescet, et non aperiet os suum, de angustia et de iudicio sublatus est. Generationem eius quis enarrabit? Quia abscissus est de terra uiuentium: 38 propter scelus populi mei percussi eum. Et dabit impios pro sepultura, et diuitem pro morte sua, eo quod iniquitatem non fecerit, nec dolus fuerit in ore eius, et Dominus uoluit eum conterere in infirmitate. Si posuerit pro peccato animam suam, uidebit semen longeuum; et uoluntas Domini in manu eius dirigetur, pro eo quod tradidit in morte animam suam, et cum sceleratis deputatus est; et ipse peccata multorum tulit, et pro transgressoribus rogauit, ut non perirent.«

uis adhuc audire alia atque alia de morte Christi lucidissima testimonia, et absque ulla prorsus obscuritate  prolata? Audi itaque quid Salomon de Iudeis contra Christum machinantibus, et de eius nece tractantibus, asserat: »Dixerunt, inquit, impii apud semetipsos: uenite, circumueniamus iustum, quoniam inutilis est nobis, et contrarius est operibus nostris, et improperat nobis peccata legis, et diffamat in nos peccata discipline nostre. Promittit se scientiam Dei habere, et Filium Dei se nominat. Factus est nobis in traductionem cogitationum animarum nostrarum. Grauis est nobis etiam ad uidendum, quoniam dissimilis est aliis uita illius, et immutate sunt uie eius. Tanquam nugaces estimati sumus ab illo, et abstinet se a uiis nostris tanquam ab immunditiis, et prefert nouissima iustorum, et gloriatur patrem se Deum habere. uideamus ergo  si sermones illius ueri sunt, et tentemus que uentura sunt illi, et sciemus que erunt nouissima illius. Si enim est uerus Dei Filius, suscipiet illum, et liberabit eum de manu contrariorum. Contumelia et tormento interrogemus illum, ut sciamus reuerentiam eius. Morte turpissima condemnemus illum; erit enim respectus ex sermonibus illius. Hec cogitauerunt, et errauerunt: excecauit enim illos malitia eorum, et nescierunt sacramentum Dei, et neque sperauerunt mercedem iustitie, nec iudicauerunt honorem animarum suarum .« Et Hieremias: »Spiritus, inquit, oris nostri Christus Dominus captus est in peccatis nostris: cui diximus: In umbra tua uiuemus in gentibus .« Et per beatum Iob ipse Dominus in passione positus conqueritur,  dicens: »Ruge mee testimonium dicunt contra me, et suscitatur falsiloquus aduersum faciem meam contradicens mihi. Colligit etiam furorem suum in me, et comminans mihi, infremuit contra me dentibus suis: hostis meus terribilibus oculis me intuitus est. Aperuerunt super me ora sua, exprobrantes percusserunt maxillam meam, satiati sunt penis meis. Conclusit me Deus apud iniquum, et manibus impiorum me tradidit. Circumdedit me lanceis suis, et conuulnerauit lumbos meos; non pepercit, et effudit in terram uiscera mea .« Que uidelicet omnia a beato Iob prorsus extranea, in Christo reperiuntur luce clarius fuisse completa.

 Ecce qui post tam perspicuam exemplorum lucem adhuc testimoniis indiget, restat ut ad contemplandum radiantem in meridie solem lucerne lumen efflagitet. Nam cum tot astrorum celestium radios coram te, Iudee, uideas enitescere, miror, que tam dense tenebre cecitatis locum etiam in uacuis oculorum orbibus 39 ualeant obtinere. Hec enim perspicua lux ueritatis illum quoque latere non potuit, qui tenebrose cupiditatis caligine oculos cordis amisit, Balaam uidelicet, qui dum lucem aliorumue * fastidiis pretulit, ipse in tenebris ambulauit. Si ergo, Iudee, ad ueritatis uiam uidentium non uis habere ducatum, saltem cecus cecum hunc sequere preuium.  Audi igitur, quid ipse dicat: »Dixit Balaam filius Behor: dixit homo cuius obturatus est oculus: 40 dixit auditor sermonum Dei qui nouit doctrinam Altissimi, et uisionem Omnipotentis uidet, qui cadens apertos habet oculos: uidebo eum, sed non modo: intuebor illum, sed non prope. ORIETUR STELLA ex Iacob, et consurget uirga de Isrel, et percutiet duces Moab, uastabitque omnes filios Seth. Et erit Idumea possessio eius, hereditas Seir cedet inimicis suis: Isrel uero fortiter aget. De Iacob erit qui dominetur, et perdat reliquias ciuitatis .«


Sit nomen Domini benedictum.





41-42 OPUSCULUM TERTIUM. DIALOGUS INTER IUDAEUM REQUIRENTEM, ET CHRISTIANUM E CONTRARIO RESPONDENTEM. AD EUMDEM HONESTUM.





ARGUMENTUM.

Eorumdem Iudeorum pertinaciam adhuc uehementius coarguit, dum quasdam captiosas questiones, quas friuole in Christianos obiiciunt, dissoluit. Pendent autem omnes ex illo capite, cur si Christus legem non soluere, sed adimplere uenisset, legis Mosaice ceremonie a Christianis negliguntur. Ostendit igitur legis Mosaice precepta, mystica et futurorum presagia fuisse, ideoque in Christo finem accepisse.

 Nunc autem de quibusdam ceremoniis, super quibus sepe scrupulosissime queritis, et garrulis ambagibus questionum lucem mouetis, sub quodam inquisitionis, responsionisque dialogo breuis inter nos contexatur oratio, ut cum tibi fuerit ex omnibus satisfactum, aut compellaris manus dare conuictus, aut cum ignominiosa tua recedas infidelitate confusus. Age igitur.

Questio 1. Si Christus non uenit legem soluere, sed implere, cur carne non circumciditur Christianus?

Responsio. Imo iam se ideo Christianus minime circumcidit, quia quod circumcisione prophetabatur, Christus impleuit. Exspoliatio quippe uite carnalis, que in ueteri lege fuerat figurata, in Christi iam cernitur  resurrectione completa: et quod exspectamus in nostra resurrectione futurum, iam in sacri baptismatis mysterio commendatur. Carnalis itaque circumcisio tanquam superflua iure contemnitur, cum iam spiritualis, propter quam significandam illa precesserat, celebratur

Questio 2. Cur omittit Christianus Sabbatum colere, si Christus non uenit legem soluere, sed implere?

Responsio. A nobis Sabbatum ideo non seruatur, quia quod tunc erat in figura premissum, per exhibitionem rei iam uidemus impletum. In Christo quippe uerum spiritualis otii Sabbatum colimus, cum in eo solo spem ponimus, et sic in illo, toto cordis amore ac deuotione quiescimus, ut ab omni uitiorum seruili opere ac terrenarum rerum ambitione  cessemus. Ad quod Sabbatum celebrandum ipse prouocat, dum clamat: »uenite, inquit, ad me, omnes qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humilis corde, et inuenietis requiem animabus uestris.« Carnalis ergo Sabbati cultum superuacuum ducimus, cum iam illud uerum et salutiferum, propter quod institutum est, celebramus.

Questio 3. Si Christus non uenit legem soluere, sed implere, cur Christianus negligit ciborum differentiam, que in lege precipitur obseruari?

Responsio. Imo idcirco hec a Christianis ciborum differentia non admittitur, quoniam a Christo, quod per hanc figurabatur, impletur. Immunditia quippe,  que tunc cauebatur in cibis, nunc in moribus reprobatur humanis. Sicut enim sancti quique, ac iusti transferuntur in corpus Christi: sic ab eo reprobi et iniqui tanquam cibi repelluntur immundi.

Postquam ergo ipsa ueritas, que significabatur, aduenit: merito significationis umbra cessauit.

Questio 4. Si Christus non uenit legem soluere, sed implere, cur et animalium carnibus sacrificium Deo Christianus non curat offerre?

Responsio. Imo idcirco a Christianis huiusmodi sacrificium non offertur, quia quidquid in illis hostiis typice gerebatur, totum in immolatione Agni, qui tollit peccata mundi , ueraciter adimpletur, et quia omnia illa nil aliud salutis habebant, nisi ut ad hoc nostrum sacrificium unanimiter tenderent, hoc unum omnis ceremoniarum diuersitas designaret,  postquam hostia singularis illuxit, multiplex umbra, que precedebat, euanuit. Quis enim nesciat eadem sacrificia potius ad hoc inobedienti populo, ne cum idolis fornicaretur, imposita, quam Deo, tanquam ipse desideraret, oblata?

Questio 5. Si Christus non uenit legem soluere, sed implere, cur Christianus azymam quam lex precipit, non obseruat?

Responsio. Idcirco a Christianis uisibitis illa, et corporalis 43 azyma floccipenditur, quoniam expurgato ueteris uite fermento, noua conspersio spiritualiter adimpletur. Tunc enim erat legis Scriptura preceptum, nunc est testimonium: et postquam id quod significabatur, aduenit; hoc quod significabat, interiit.

 Questio 6. Si Christus legem uenit implere, cur Christianus paschalis agni sanguine Pascha non celebrat, cum hoc tantopere lex ipsa decernat?

Responsio. Hic id ipsum respondendum, quod iam superius dictum est; quia postquam uerus ille Agnus qui significabatur, aduenisse cognoscitur; ille, qui significabat, superfluus iudicatur. Cuius utique sanguinis non iam ligneas, siue lapideas fores inungimus, sed interioris potius hominis uiscera consignamus.

Questio 7. Si non soluit legem Christus, cur lege mandatam non celebrat neomeniam Christianus?

Responsio. Propter hoc etiam Christianus celebrare contemnit, quoniam id totum, propter quod olim celebratum est, Christus impleuit. Noue quippe lune  solemnitas nouam designat in homine fieri creaturam, de qua dicit Apostolus: »Si qua igitur in Christo noua creatura, uetera transierunt: et ecce facta sunt omnia noua .«

Questio 8. Si Christus non uenit legem soluere, cur Christianus illa ablutionum baptismata, que lex precipit, non obseruat?

Responsio. Ideo hec Christiane non merentur obseruantie cultum, quia tunc umbre fuerunt futurorum, quorum nunc perspicuum possidemus effectum. Consepulti enim sumus Christo per baptismum in morte ; ut quomodo surrexit Christus a mortuis per gloriam Patris, sic et nos in nouitate uite ambulemus.

Questio 9. Si lex a Christo impleta est, non soluta,  quid rationis obiicitur, ut a Christianis Scenopegie solemnitas non colatur?

Responsio. Tabernaculum Dei societas est populi Christiani, et quoniam illud tabernaculum sanctam prefigurabat Ecclesiam, contemnitur signum, postquam uenit, quod fuerat presignatum. Nec enim diceretur tabernaculum testimonii, nisi attestaretur alicui, que declaranda erant suo tempore ueritatis. Quod itaque tunc agebatur precepto figuratum, nunc presentialiter cernitur testimonio reuelatum: et cum iam id, quod figurabatur, aspicitur; quod figurabat, superfluum per omnia iudicatur.

Questio 10. Si Christus legem soluere noluit, sed implere, quare Christianus septimum remissionis  annum uel etiam ueritas, ac sapientia Dei, que cum doceat angelos in celo, homines etiam docere uenit in terra: quod prius iusserat carnaliter sub enigmatis umbra seruari, postmodum discipulis suis spiritualiter mandauit intelligi.

Responsio. Sic enim dies septimus feriatus esse precipitur, ut eterna per eum requies designetur. Sic et in anno septimo, sic et in Iubileo, qui per annorum circulum septenario numero septies replicato, et monade superaddita in quinquagenarium ducitur, secura quies perpetue beatitudinis intimatur. Incipiente quippe Iubileo, tubis canitur, omnesque ad possessiones proprias reuertuntur; quia sicut dicit Apostolus: »Ipse Dominus in iussu, et in uoce archangeli, et in tuba Dei descendet de celo; canet  enim tuba, et mortui resurgent incorrupti.« 44 Ad possessiones autem suas unumquemque redire, est corpora sua protinus incorrupta recipere. Tunc reuertetur Adam ad antiquam carnis sue terram, in qua primitus habitauerat: tunc Ne, Abraham, Moysi, cunctisque propria possessio redditur, dum corpus illis incorruptibile reformatur. Redemptor itaque noster, qui discipulis aperuit sensum, ut intelligerent mysteria Scripturarum, noluit Iubileum, noluit septimum remissionis annum, uel ceteras legalis ritus ceremonias carnaliter obseruari.

Postquam hec omnia spiritualiter fecit intelligi, tunc enim mandata legalia ueraciter adimplentur, cum iuxta spiritualem intelligentiam ad quam instituta sunt, fiunt. Nam tunc erant uacua, umbra scilicet et  imago rei, non ipsa res, cum carnaliter seruabantur. uis audire quomodo erant uacua et uana, et non ueritas ipsa, sed ueritatis exempla? audi quid in Exodo Dominus ad Moysen dicat: »Eruntque uectes ex utroque latere altaris ad portandum: non solidum, sed inane, et uacuum facies illud, sicut tibi in monte monstratum est .« Quod ergo Moyses uidit in monte, sancta Ecclesia est, ipsa rei ueritas est. Tabernaculum autem illud in deserto constructum, umbra, et imago eiusdem Ecclesie est, ad cuius exemplum factum est. Est scilicet homo, ad cuius imaginem fit sigillum, sed in comparatione uicaria, homo quidem res, et ueritas dicitur, cum sigillum similitudo tantum rei, et forma uideatur. Postquam ergo uenit plenitudo temporis, impleuit,  dum ea spiritualiter exhibenda mandauit. Unde factum est, ut post aduentum Domini terrena illa Hierusalem cum suo templo funditus euersa corrueret, quatenus sola per mundum sancta uniuersalis Ecclesia coruscaret. Sicut enim euangelista refert, quibusdam dicentibus de templo, quod lapidibus bonis et donis exornatum esset, dixit: »Hec, que uidetis, uenient dies, quibus non relinquetur lapis super lapidem, qui non destruatur .« Erat namque Hierusalem urbs illa magna regalis, ubi templum famosissimum Deo fuerat extructum, postea uero quam uenit ille, qui erat uerum templum Dei, et celestis Hierusalem cepit aperire mysteria; deleta est illa terrena, ubi  celestis apparuit, et in templo illo non remansit lapis super lapidem. Erat prius pontifex sanguine taurorum, et hircorum, purificans populum: sed ex quo uenit uerus pontifex, qui sanguine suo purificaret credentes, nusquam est ille pontifex prior, nec ullus ei relictus est locus. Altare fuit prius, sacrificia celebrabantur, sed ut uenit uerus Agnus, qui se ipsum obtulit hostiam Deo, cuncta illa uelut pro tempore posita cessauere: propterea sane hoc diuina dispensatio procurauit, ut et ciuitas ipsa et templum, et omnia illa pariter subuerterentur, ne quis forte adhuc paruulus, et lactans in fide, si uideret illa constare dum sacrificiorum ritum, dum ministrorum ordinem attonitus stuperet, ipso diuersarum formarum raperetur intuitu. Sed prouidens  infirmitati nostre, et uidens multiplicari Ecclesiam suam, omnia illa subuerti fecit, et penitus auferri, ut sine ulla cunctatione cessantibus umbris, et typicis 45 imaginibus, uetus superesset: et euerso materiali templo, Ecclesia per orbem sola regnaret.

Epilogus. Sed iam post tantam testium nubem, Iudee, tibi epilogum faciam, et incipiens ab exordio humanitatis Christi per incrementa temporum usque ad consummationem, prophetica testimonia tibi, si habes, ante oculos ponam, ut quasi sub uno aspectu collecta breuiter uideas, que me diffuse, et sparsim ponere superius attendebas. Nam quod Dei Filius humanitatem nostram suscepturus esset, testatur Ieremias, dicens: »Faciet, inquit, Dominus nouum super terram, et mulier circumdabit uirum .« Si enim de simplici homine diceret, superfluo poneretur nouum, quod ubique in humano genere cernitur usitatum. Quod autem mulier illa uirgo foret, per quam Dei Filius uelut per celestem portam de sinu Patris ad publicum nostrum exiret, ostendit Ezechiel, qui ait: »Conuertit me, inquit, ad uiam porte sanctuarii exterioris, que respiciebat ad orientem, et hec erat clausa; et dixit Dominus ad me: Porta hec, quam uides, clausa erit, et non aperietur, et uir non transiet per eam, sed semper erit clausa .« Beata enim uirgo Maria semper est clausa, quia et ante partum, et post partum semper incorrupta. De qua etiam Dauid canit, dicens: »In sole posuit tabernaculum suum, et ipse tanquam sponsus procedens de thalamo suo  .«

Quod autem paruulus futurus esset in substantia humanitatis, ut nos magnos efficeret ex uirtute diuinitatis, Isaias perhibet, qui ait: »Paruulus enim natus est nobis, et filius datus est nobis; et factus est principatus super humerum eius, et uocabitur nomen eius admirabilis, consiliarius, Deus, fortis, pater futuri seculi, princeps pacis: multiplicabitur eius imperium, et pacis non erit finis: super solium Dauid, et super regnum eius sedebit, ut confirmet illud, et corroboret in iudicio, et iustitia amodo et usque in sempiternum .« Nam cum eum, quem paruulum ante descripserat, postmodum Deum fortem, et patrem futuri seculi uocandum esse perhibeat,  profecto Deum et hominem clarius manifestat. Et iterum quoque Isaias ait: »Habitabit, inquit, lupus cum agno, et pardus cum hedo accubabit; uitulus, et leo, et ouis simul morabuntur, et puer paruulus minabit eos .« Nam per sancte caritatis uiscera lupus cum agno habitabit, quia qui in seculo raptores fuerunt, cum mansuetis et mitibus in pace conquiescunt, et pardus cum hedo accubat, quia qui peccatorum suorum maculis uarius fuit, cum eo, qui se despicit, et peccatorem fatetur, humiliari consentit. Ubi et subditur: »uitulus et leo, et ouis simul morabuntur;« quia et is, qui per contritum cor ad quotidianum se Deo sacrificium preparat, et alius, qui tanquam leo ex crudelitate seuiebat, et ille qui uelut ouis innocentie  sue simplicitate perdurat, in caulis sancte Ecclesie conuenerunt. Que uidelicet animalia puer paruulus minat, quia is, qui paulo minus ab angelis minoratus est, ne corda nostra terrenis rebus inhereant, per internum desiderium quotidie inuisibiliter inflammat. Qui per caritatem suam, quam nobis tribuit, 46 nos in hoc mundo mentes figere non permittit. Atque hoc ipsum eius minare, est ad suum nos amorem incessanter accendere, ne cum nos uicissim diligimus, mente in hoc exsilio remaneamus. Hoc quoque, quod ad templum deferendus esset, Malachias propheta denuntiat, dicens: »Hec dicit Dominus: Ecce ego mitto angelum meum, et preparabit uiam ante faciem meam, et statim ueniet ad templum suum dominator, quem uos queritis, et  angelus testamenti, quem uos uultis. Ecce uenit dicit Dominus exercituum, et quis poterit cogitare diem aduentus eius?«  Quia uero adhuc paruulus in Aegyptum deducendus et reducendus esset, Osee manifestat, cum dicit: »Sicut mane transit, pertransiet rex Isrel, quia puer Isrel, et dilexi eum, et ex Aegypto uocaui filium meum .«

Quod autem super asinam sedens Ierusalem uenturus esset, Zacarias declarat, dicens: »Exsulta satis filia Sion, iubila filia Ierusalem, ecce Rex tuus ueniet tibi iustus, et saluator: ipse pauper, et ascendens super asinam, et super filium asine; et disperdam quadrigam Ephraim, et equum de Ierusalem, et dissipabitur arcus belli: et loquetur pacem gentibus, et potestas eius a mari usque ad mare,  et a flumine usque ad fines terre .« Quod autem arguturus esset Iudeos et eorum malitiam correpturus, Isaias declarat, cum ait: »Non secundum uisionem oculorum iudicabit, neque secundum auditum aurium arguet, sed iudicabit in iustitia pauperes, et arguet in equitate pro mansuetis terre, et percutiet terram uirga oris sui, et spiritu labiorum suorum interficiet impium, et erit iustitia cingulum lumborum eius, et fides cinctorium renum eius .« Porro quod in Iordane baptizandus erit Isaias denuntiat, cum ait: »Exsultet desertum, et exsultent solitudines Iordanis, et populus meus uidebit altitudinem Domini et maiestatem Domini .« Et paulo post: »Et aperiam montibus  flumina, et montes disrumpam et terram sitientem sine aqua confundam .« Quod a suo discipulo tradendus esset, testatur ipse Dominus, qui per os Dauid conqueritur, dicens: »Etenim homo pacis mee, in quo sperabam, qui edebat panes meos, magnificauit super me supplantationem .« Et iterum: »Si inimicus, inquit, meus maledixisset mihi, supportassem utique: et si is, qui oderat me, super me magna locutus fuisset, absconderem me utique ab eo: tu uero homo unanimis, dux meus, et notus meus .« Nam quod argento uendendus esset, Amos perhibet, qui ait: »Super tribus sceleribus Isrel, et super quatuor non conuertam eum, pro eo quod uendiderit pro argento iustum .« Quod uero triginta  argenteis, Zacarias enumerat, dicens: »Appenderunt, inquit, mercedem meam triginta argenteis .«

Et quia iidem argentei ab Iuda post acceptionem proiecti sint, hoc etiam idem propheta subtiliter exsequitur, cum subiungit: »Et dixit Dominus ad me: Proiice illud ad statuarium, decorum pretium, quo appretiatus sum ab eis. Et tuli triginta argenteos, et proieci illos in domum Domini ad statuarium decorum .« Ubi etiam paulo post de Iudeorum damnatione subiungitur: »Aspicient, inquit, in me, quem 47 confixerunt, et plangent planctum quasi super unigenitum, et dolebunt, ut doleri solet in morte primogeniti .« Ibi etiam clauorum figuras in manibus Domini manifeste denuntiat,  cum ait: »Et dicetur: Et quid sunt plage iste in medio manuum tuarum? Et dicet: His plagatus sum in domo eorum, qui diligebant me ;« ubi adhuc additur: »Framea suscitare super pastorem meum, et super uirum coherentem mihi, dicit Dominus exercituum. Percute pastorem, et dispergentur oues .« Quod autem in ligno suspendendus esset, Ieremias manifestat, dicens: »Domine, demonstrasti mihi et cognoui, tu ostendisti mihi studia eorum, et ego quasi agnus mansuetus, qui portatur ad uictimam. Et non cognoui, quia cogitauerunt super me consilia, dicentes: mittamus lignum in panem eius, et eradamus eum de terra uiuentium, et nomen eius non memoretur amplius .« Quod uestimenta illius sorte diuisa sunt,  testatur ipse per os Dauid, inquiens: »Diuiserunt sibi uestimenta mea, et super uestem meam miserunt sortem .« Nam quod felle cibandus, aceto potandus esset, per eumdem Dauid perhibet, cum ait: »Dederunt in escam meam fel, et in siti mea potauerunt me aceto . »Quia uero conspuendus esset, et lanceis perforandus, Ieremias  insinuat, dicens: »Insurrexerunt in me uiri iniqui absque misericordia, quesierunt me interficere, et non pepercerunt in faciem meam spuere, et lanceis suis uulnerauerunt me.«

De descensione eius ad inferos, et ereptione sanctorum per Osee loquitur hoc modo: »De manu, inquit, mortis liberabo eos, de morte redimam eos:  et ero mors tua, o mors: ero morsus tuus, inferne .« Quod uero tertia die resurrecturus esset, et non alia diei hora nisi diluculo, idem Oseas manifeste clamat, dicens: »uenite, et reuertamur ad Dominum, quia ipse cepit, et sanabit nos, percutiet et curabit nos, uiuificabit nos post duos dies, in die tertia suscitabit nos; et uiuemus in conspectu eius, sciemus, sequemurque ut cognoscamus Dominum, quasi diluculum preparatus est egressus eius, et ueniet quasi imber nobis temporaneus et serotinus terre .« De lege autem noui Testamenti, quam per mundum diffusurus erat, per Ieremiam pollicetur, dicens: »Ecce uenient dies, dicit Dominus, et feriam domui Isrel et domui Iuda fedus nouum: non secundum pactum, quod pepigi cum  patribus uestris in die quando apprehendi manum eorum, ut educerem eos de terra Aegypti: pactum, quod irritum fecerunt, et ego dominatus sum eorum, dicit Dominus. Sed hoc erit pactum, quod feriam cum domo Isrel post dies illos, dicit Dominus, dabo legem meam in uisceribus eorum, et in cordibus eorum scribam eam, et ero eis in Deum, et ipsi erunt mihi in populum .«

Quod ascensurus esset in celum, et super apostolos missurus est Spiritum sanctum Dauid uno uersiculo breuiter comprehendit, dicens: »Ascendens in altum captiuam duxit captiuitatem, dedit dona hominibus .« Ascendens quippe Christus in altum captiuam duxit captiuitatem, quia corruptionem nostram uirtute sue incorruptionis  absorbuit; dedit uero dona hominibus, 48 quia effuso desuper Spiritu, diuersa discipulis suis celestium carismatum dona concessit. Et Iel dicit: »Et erit post hec, effundam Spiritum meum super omnem carnem, et prophetabunt filii uestri et filie uestre, seniores uestri somnia somniabunt, et iuuenes uestri uisiones uidebunt. Sed et super seruos meos et ancillas meas in diebus illis effundam spiritum meum .« De hac eadem effusione Spiritus Isaias perhibet, dicens: »Noli timere, serue meus Iacob electissime, quem elegi: effundam enim aquam super sitientem, et fluenta super aridam. Effundam spiritum meum super semen tuum, et benedictionem meam super stirpem tuam .« De baptismo autem, quem per mundum fieri precepturus erat,  per Ezechiel pollicetur dicens: »Effundam, inquit, super uos aquam mundam, et mundabimini ab omnibus inquinamentis uestris, et ab uniuersis idolis uestris mundabo uos « Quia uero ipse iudicaturus sit mundum, testatur Psalmista, qui postquam premisit, »Dominus regnauit a ligno;« de eodem Domino, qui a ligno regnauit, in fine subiungit dicens: »Iudicabit orbem terre in equitate, et populos in ueritate sua .

Nunc igitur, Iudee, sicut sacre Scripture testimonia ad fidem te Christi non attrahunt, si omnium te prophetarum tam perspicua, et clara dicta non flectunt, libet adhuc, postpositis scilicet prophetarum exemplis, sola tecum ratiocinatione contendere,  et unam tecum in calce huius opusculi questiunculam breuiter agitare; quatenus quod tue conuersioni sit congruum, nichil uideatur nostris studiis intentatum. Age igitur, responde mihi, quod grauius peccatum patres uestri perpetrasse noscuntur, unde Dei iram magis accenderent, et eius in se uindictam acrius prouocarent? Murmurationem, inquies, idololatriam, fornicationem. Nam et ego hoc tecum sentio, et hec tria illorum delicta damnabiliora fuisse perpendo: uerumtamen hec omnia apud misericordem Dei iustitiam non irreuocabilem pertulere uindictam. Siquidem ut ad uestre antiquitatis recurramus historiam, de murmuratione in libro Numeri legitur: »Quia uociferans omnis turba fleuit nocte illa, et murmurati sunt contra Moysen et Aaron cuncti filii  Isrel, dicentes: Utinam mortui essemus in Aegypto, et non in hac uasta solitudine: utinam pereamus, et non inducat nos Dominus in terram istam, ne cadamus gladio, et uxores, ac liberi nostri ducantur captiui. Et dixerunt alter ad alterum: constituamus nobis ducem, et reuertamur in Aegyptum .« Propter hoc tamen, murmurationis uidelicet immane peccatum, non amplius quam per quadraginta annos diuine seueritatis in eos uindicta deseuit, sicut illis Dominus dixisse legitur: »Filii, inquit, uestri uagi erunt quadraginta annis, et portabunt iniquitates patrum, donec consumantur cadauera uestra in deserto iuxta numerum quadraginta dierum, quibus considerastis terram. Annus pro die imputabitur, et quadraginta annis recipietis iniquitates  uestras .« Pro uitulo etiam, quem adorauerunt iuxta montem Sinai, non amplius quam uiginti tria millia hominum nouimus fuisse gladiis interempta, sicut in libro Exodi legitur; 49 ait illis Moyses: »Ponat uir gladium super femur suum, et ite, et redite de porta ad portam per medium castrorum, et occidat unusquisque fratrem, et amicum, et proximum suum. Fecerunt filii Leui iuxta sermonem Moysi, et ceciderunt in die illa quasi uiginti tria millia hominum. Et ait Moyses: Consecrastis manus uestras Domino, unusquisque in filio, et fratre suo, ut detur uobis benedictio .«

Pro fornicatione quoque, quam cum Madianitarum filiabus exercuerunt, similiter non plus quam uiginti tria millia hominum gladio ceciderunt, sicut  in libro Numeri rursus scriptum est: »Cessauitque plaga a filiis Isrel, et occisi sunt uiginti tria millia hominum .« Quid ergo est, quod tam breuem uindictam de peccatis patrum uestrorum Deus recepisse legitur; uestra autem hec seruitus, et per totum mundum dispersio iam per tot secula protelatur. Lege etiam Iosephum tuum , ibi reperies pro uindicta mortis Christi, quam cum uespasiano Titus exercuit, de populo Iudeorum decies centena millia gladiis corruisse, et undecies centena millia ducta fuisse captiua: et post hec quicunque estis gladio deuorante residui, omnium gentium pedibus uidemini seruitute substrati; nempe patres uestri, quicunque in captiuitate ducti sunt, in ipso  quoque exsilio positi, nunquam fuerunt prophetarum consortio penitus destituti, uidelicet ut pro peccatis eorum iugiter intercederent, et legem Domini semper eis ad memoriam reuocarent, magnumque eis presentium calamitatum solamen afferrent; dum sibi certum future reuersionis ad patriam articulum nuntiarent. Sicut per Zacariam dicitur: »Angelus Domini dixit: Domine exercituum, usquequo non misereberis Ierusalem, et urbium Iuda, quibus iratus es? Iste septuagesimus annus est. Et respondit Dominus angelo qui loquebatur in me uerba bona, uerba consolatoria .« Et per Ieremiam: »Seruient, inquit, omnes gentes iste regi Babylonis septuaginta annis: cumque impleti fuerint anni septuaginta, uisitabo super regem Babylonis .« et reliqua.

Patet igitur, quia patres uestri, licet plerumque fuerint diuina ultione percussi, refouebantur tamen aliquando impensis consolationibus recreati: uos autem a passione Christi usque hodie in tam longissimis calamitatibus positi, prophetam inter uos alicubi terrarum non cernitis; sed et future prosperitatis nuntium diuinitus uobis missum penitus non auditis. Que est ergo hec uestra tam insanabilis culpa? Unde uobis tam irremediabilis pena? Unde, inquam, nisi quia Christum Dei Filium occidistis, 50 et post peractum facinus ad fontem uite recurrere noluistis? Hoc enim profundissimum uestre iniquitatis baratrum omnium flagitiorum transcendit modum, omnium superat immanitatem  criminum. Plane hoc peccatum uestrum Moyses preuidebat, cum aduersum uos iratus dicebat: »Congregate ad me omnes maiores natu per tribus uestras atque doctores, et loquar audientibus eis sermones istos, et inuocabo contra eos celum, et terram. Noui enim quod post mortem meam inique agetis, et declinabitis cito de uia, quam precepi uobis, et occurrent uobis mala in extremo tempore, quando feceritis malum in conspectu Domini, ut irritetis eum per opera manuum uestrarum .«

Nunc igitur, Iudee, audi meum consilium, ut Deum, quem iratum habes, possis habere propitium: depone ueteris hominis indumentum, et noue gratie suscipe sacramentum; placeant tibi benedictiones Garizim, ut maledictiones Hebal .  possis euadere: desere Iudaice cecitatis errorem, et te ad Euangelice gratie dirige ueritatem: esto procul dubio securus de uenia, si ad Christi fidem conuersus, sacri baptismatis fueris unda perfusus. Sed quoniam apud animum tuum plus forsitan ualeo Deum deprecando, quam apud te predicando. Deus patrum tuorum a corde tuo uetustum ignorantie uelamen abiiciat, et depulsis errorum tenebris, noua te cognitionis sue luce perfundat, qui per prophetam suum pollicetur, dicens: »Si fuerit numerus filiorum Isrel uelut arena maris, reliquie Isrel salue fient .

Epilogus. Ecce perpendis ipse, carissime frater Honeste, quia dum imbecillitati tue consulere studui, non  coloratos rhetorice facundie flosculos, non acuta dialecticorum ponere argumenta curaui. Saluo enim eo, quod mihi secularis sapientie phaleras sequi non libet, quia te etiam negotiis secularibus implicatum noui multa non posse perlegere, nolui te prolixis argumentorum distinctionibus onerare. Quapropter dum nuda pene tibi Scripturarum exempla proposui, uelut sagittarum fasciculum in pharetram misi. Et quia ex uerbis contrariis suggeritur copia respondendi, arma quidem prebui; quo uero te inuictum  effundere debeas, quo clypeum circumuoluere, quia bella necdum imminent, ad plenum docere non potui. Habes igitur coram posita, que ad huiusmodi conflictum sunt necessaria. Utere paratis, ut expedire decreueris.

Omnipotens Deus, dilectissime frater, ab inuisibilium te insidiis hostium misericorditer protegat et immunem te de huiusmodi certamine ad celestia regna perducat. Amen.


Sit nomen Domini benedictum.






51-52 OPUSCULUM QUARTUM. DISCEPTATIO SYNODALIS INTER REGIS ADuOCATUM ET ROMANAE ECCLESIAE DEFENSOREM.





ARGUMENTUM.

In hoc libello Romane Ecclesie defensor et regis Henrici aduocatus altercantes inducuntur. Causa autem eorum altercationis hec erat: Inoleuerat praua consuetudo, ut Romanus pontifex eligi non posset, nisi ab imperatore prius confirmaretur. Cum igitur tunc temporis Henricus III puer esset, et adhuc sub tutela constitutus, sine illius assensu pontifex electus est: quod cum ab Henrici legatis in crimen uocaretur, in hac disputatione cuncta eorum obiecta refelluntur, ut paulatim cogatur regius aduocatus rationibus conuictus, in contrariam transire sententiam. Fingitur autem hec disceptatio habita coram synodo Episcoporum qui, ut hac de re pronuntiarent, in unum conuenerant. Cudaloum antipapam sequentibus uerbis compellat S. auctor.

 Sed ad hec gloriaris et iactas: Rex me, et imperatrix mater eligit, ad hunc apicem me regia celsitudo prouexit: sed cum hinc aula regia suum tueatur electum, illinc Romana Ecclesia proprium defendat antistitem, iam in solio constitutum; dignum est, ut sanctorum atque prudentium sacerdotum multitudo conueniat: et hanc questionem uentilans sub canonici iuris auctoritate discernat. Et quoniam in proximo, ut speramus, fiet hinc Osboriense concilium, hic iam eiusdem concilii constituamus uelut in quadam tabelle pictura preludium. Iuxta uisionem ergo Danielis , patrum throni sint positi, iudicium sedeat, libri aperiantur, et solutionis indiga questio in medium deducatur. Hinc itaque Romane defensor Ecclesie suas allegationes inferat:  illinc aduocatus regius proprie partis argumenta depromat. Taceat Parma cum suo heresiarcha, aduocatio tantum regia, et Romana inuicem obloquatur Ecclesia; sanctorum uero sacerdotum erecti sint animi, ut et que utrinque dicenda sunt, conferant, et perorate cause iudicialis sententie calculum ponant. Age igitur, defensor apostolice sedis incipiat, deinde regius aduocatus, que sibi uidebuntur obtendat.


Defensor Romane Ecclesie.

Cum Beatitudo uestra, uenerabiles patres, super apostolice sedis negotio disputat, ad cunctas Ecclesias pertinere, quod uersatur in manibus, non ignorat. Hac enim stante, relique stant; sin autem hec, que omnium fundamentum est, et basis obruitur:  ceterarum quoque status necesse est collabatur. Omnes autem siue patriarchiui cuiuslibet apicem,  siue metropoleon primatus, aut episcopatuum cathedras, uel Ecclesiarum cuiuscunque ordinis dignitates, siue rex, siue imperator, siue cuiuslibet conditionis homo purus instituit, et  specialium sibi prerogatiuarum iura prefixit; Romanam autem Ecclesiam solus ille fundauit, et super petram fidei mox nascentis erexit: Qui beato uite eterne clauigero, terreni, simul et celestis imperii iura commisit . Non ergo quelibet terrena sententia, sed illud uerbum, per quod conditum est celum et terra, per quod denique omnia condita sunt elementa, Romanam fundauit Ecclesiam; illius certe priuilegio fungitur, illius auctoritate fulcitur. Unde non dubium, quia quisquis cuilibet Ecclesie ius suum detraxit, iniustitiam  facit: qui autem Romane Ecclesie priuilegium ab ipso summo omnium Ecclesiarum capite traditum auferre conatur, hic procul dubio in heresim labitur. et cum ille notetur iniustus, hic est procul dubio dicendus hereticus. Fidem quippe uiolat, qui aduersus illam agit, que mater est fidei, et illi contumax inuenitur, qui eam cunctis Ecclesiis pretulisse cognoscitur. Cum hec igitur uestra Sanctitas indubitanter agnoscat, uos, qui non quilibet, sed nobiliores, et egregii estis filii Romane Ecclesie, pietatis uiscera circa matrem uestram compatientes ostendite: et utrum destrui debeat, sibimet eligendo pontificem, 53 iudicate. Mirum quippe est, si quod minoribus Ecclesiis canonicus uigor attribuit, illi soli, que caput est omnium, non permisit.


 Regius aduocatus.

Prolixa declamatio dedit attentionem, beneuolentiam,  atque docilitatem: et hoc potius iuxta consuetudinem fori iudicialis, quam secundum regulam concilii synodalis: ubi scilicet non magnopere curare debemus elucubrate locutionis urbanitatem, sed uiue potius sententie puritatem. Ad querelam ergo coram sanctis sacerdotibus deponendam, sufficiat nobis dicere: quoniam inthronizastis papam sine consensu domini nostri regis, ad iniuriam scilicet atque contemptum regie maiestatis.


Defensor Romane Ecclesie.

Ordinationem pape factam diffiteri nec possumus, nec debemus; regis autem iniuriam modis omnibus propulsamus. Sed uideamus primo, si placet, utrum papa sine rege potuerit fieri, et sic postmodum de regis disputemus iniuria.


 Regius aduocatus.

Certe liquido nouimus, quia illi debent pontificem, cum ordinatur, eligere, quos sibi, postquam ordinatus fuerit, canonica decernit auctoritas obedire; pape uero, quia uniuersalis est pontifex, non modo Romanus populus, sed et Romanus imperator, qui caput est populi, obedientiam debet. Censendum ergo est, ut papam sine capite suo populus eligat, et ei, quem non elegit imperator, obediat. Constat ergo, quia nisi Romani regis assensus accesserit, Romani pontificis electio perfecta non erit.


Defensor Romane Ecclesie.

Perhibendum est itaque iuxta uestre disputationis articulum, quia neque Stephanus, neque Sixtus, neque Cornelius, non denique Clemens, non Syluester,  non ipse B. Petrus apostolus papali nomine digni sunt, qui ab imperatoribus eorumdem tempore electi non sunt.


Regius aduocatus.

Gentiles reges non sunt adhibendi ad huius, de quo loquimur, electionis exemplum; qui quoniam Christianam ignorabant fidem, Christianorum non poterant ordinare pontificem. Ceterum Christiani principes semper Romanos elegere pontifices.


Defensor Romane Ecclesie.

Qui mentitur in communi colloquio, mendax dicitur, qui autem in presentia uenerabilium sacerdotum falsa protulerit, sacrilegii procul dubio crimen incurrit. Dixisti, 54 Christianos principes, Romanos semper elegisse pontifices; percurre  mecum ecclesiastice antiquitatis historias, Romanorum presulum catalogum studiose disquire; et cum perpaucis inueneris in electione sua regium accessisse consensum, confitere te perspicuum protulisse mendacium. Quis enim rex, Antonii filium Damasum Hispanensem? quis Innocentium Innocentii filium Albanensem? quis denique Zosimum Grecum Ebramii filium elegit? quis preterea Leonem Quiriani filium de Tuscia? quis Hilarium Crispini filium de Sardinia? quis Celestinum Prisci Romani ciuis filium? quis Bonifacium, quis Anastasium eque Romanos? Denique multos attexerem, nisi fastidium generarem. Sed ne me putes non habentem copiam ab eorum enumeratione deficere;  quis imperatorum elegit Simplicium Tiburtinum? Felicem natione Romanum? quis Gelasium Afrum ualerii filium? quis Symmachum Sardinie prouincie filium Fortunati? quis Hormisdam filium Iusti natione Campanum, Ioannem ordine Tuscum; Felicem natione Samnitem, Bonifacium Sigibaldi filium, Mercurium Proiecti, Agapitum Cordiani natura Romanos? Quis enim regum electioni cuiuslibet istorum suum legitur adhibuisse consensum? cum eorum temporibus Romane reipublice Christiani principes prefuisse legantur, id est, ualentinianus Senior; ualens frater eius, qui occisus est in pugna Gothica prope Adrianopolim; Gratianus, qui a Maximo tyranno peremptus est; ualentinianus Iunior, qui necatus est a comite suo uienne; deinde Arcadius,  Honorius, Theodosius; Ioannes ille, qui apud Rauennam occisus est; ualentinianus tertius, qui in campo Martio est peremptus, Martianus, Leo, Maiorianus, Seuerus, Anthemius, Olybrius, Glycerius, Zeno; Nepos ille, qui in uilla sua occisus est iuxta Salonas; Augustulus, Anastasius, Iustinus, et ceteri Romani imperatores, quos uitandi laciniosi styli causa pretereo. Da mihi ergo eorum, quos enumerauimus, aliquem, uel presulem requirentem, uel principem assensum in electione prebentem: et ego do manum, ac te perhibeo laureandum: alioquin si dare non poteris, in hoc te conuictum per omnia necesse est fatearis. Quod autem B. Gregorio legitur adhibuisse Mauritius imperator assensum, et perpauci alii principes aliis promouendis: hoc dictauit  perturbatio temporum, et tempestas horrenda bellorum.


Regius aduocatus.

Si mentiri est contra mentem loqui, temerarium est me mendacii tam procaciter argui, qui non utique falsum, sed uerum me dixisse putaui: tamen assentior et in hoc superatum me dixissen on abnuo.


Defensor Ecclesie.

Ut autem idipsum adhuc manifestius pateat, et te super hac dimicandi materia perdidisse, tibimetipsi clarius innotescat: lege Constantini imperatoris edictum, ubi sedis apostolice constituit super omnes in orbe 55 terrarum Ecclesias principatum. Nam postquam supra corpus B. Petri basilicam fundator erexit, postquam patriarchium Lateranense in  beati Saluatoris honorem construxit, mox per imperialis rescripti seriem Romane ecclesie constituit dignitatem. Ubi nimirum B. Syluestro, suisque successoribus obtulit, ut regali more et aurea corona plecterentur in capite, et ceteras regii cultus infulas usurparent . uerum B. Syluester ornamenta, que sacerdotali congruere iudicabat officio, in proprios usus assumpsit: coronam uero, uel cetera, que magis ambitiosa quam mystica uidebantur, omisit. Cui etiam Constantinus Lateranense palatium, quod eatenus aula regalis exstiterat, perpetuo iure concessit; regnum Italie iudicandum tradidit. Nam et ipsius regis hec uerba sunt: Unde congruum, inquit,  prospeximus, nostrum imperium, et regni potestatem orientalibus transferri, ac transmutari regionibus, et in Bysantia prouincia, in optimo loco nomini nostro ciuitatem edificari, et nostrum illic constitui imperium; quoniam ubi principatus sacerdotum, et Christiane religionis caput ab imperatore celesti constitutum est, iustum non est, ut illic imperator terrenus habeat potestatem. Audisti, quia terrenus imperator non habet in Romana Ecclesia potestatem: quomodo ergo sine illius arbitrio, qui ibi potestatem non habet, non licet eligi sacerdotem? ipse uero Constantinopolim, uelut in secunda Roma, perpetuo regnaturus abscessit. Longe uero post Theodosius imperator, beati Pauli basilicam cepit, quo defuncto, filius eius Honorius eamdem  basilicam ad calcem usque perduxit. Hi quoque Romane Ecclesie priuilegium nichilominus firmauerunt. Quomodo ergo prerogatiuam sibi in Romani pontificis electione relinquerent qui Romanam Ecclesiam nequaquam sibi studuerunt subdere, sed preferre? non precipere, sed parere; non precellere, sed subesse?


Regius aduocatus.

Assentior plane, et re actum duco, quod loqueris: sed esto, quod nunc regia celsitudo ex antiquorum consuetudine principum hoc sibimet allegare non possit: uerumtamen tu hoc negare non potes, quod pater domini mei regis pie memorie Henricus imperator factus est patricius Romanorum, a quibus etiam accepit, in electione semper ordinandi  pontificis principatum. Huc accedit quod prestantius est, quia Nicolaus papa hoc domino meo Regi priuilegium, quod ex paterno iam iure successerat, prebuit, et per synodalis insuper decreti paginam confirmauit. Cum ergo priuatus quisque a suo decidere iure non debeat, donec uentilato negotio iudicialis in eum sententia promulgetur: quo pacto maiestas regia prerogatiuam hanc sue dignitatis amisit, quam et ex apostolice sedis liberalitate percepit, et ex paterno imperialis fastigii iure successit? Quo, inquam, modo in Romana Ecclesia dignitatis adepte locum sine iudicio perdidit, qui Romanam Ecclesiam non offendit?


56 Defensor Romane Ecclesie.

Priuilegium inuictissimo regi nostro ipsi quoque  defendimus, et ut semper plenum, illibatumque possideat, uehementer optamus. Porro autem Romana Ecclesia multo nobilius, atque sublimius, quam mater carnis, mater est regis. Illa siquidem peperit, ut per eius traducem reuertatur in puluerem, ista genuit, ut Christi sine fine regnantis efficiat coheredem. Et cuncti liquido nouimus, quia rex, licet egregie indolis, tamen adhuc puer est. Quid ergo mali Romana facit Ecclesia, si filio suo, cum adhuc impubes esset, cum adhuc tutore egeret, ipsa tutoris officium subiit, et ius quod illi competebat impleuit? Quis enim nesciat, quia sacerdotem eligere puer ignorat? Sepe mater iudicis tribunal irrumpit, testes adsciscit, notarios conuocat, sicque per astipulationes,  et rata, insuper et apicum monumenta omnia bonorum suorum filio iura delegat: interim tamen, usque dum ille ad iuuenilis etatis incrementa perueniat, et rationis capax fiat, illa cuncta dispensat, omnia ordinat: sicque quod iam alieni iuris est patrimonium ad proprie disponit prouisionis arbitrium. Nunquid ob hoc dicenda est mulier illa filio suo concessa subtrahere? imo uerius perhibetur, ut puto, pietatis studio deseruire; quia que rudis adhuc filius dilapidare ac prodigere poterat; hec illa sibimet apte disposita, caute retenta, rationabiliter ordinata conseruat. Carnalis ergo mater adiuuat filium in rebus terrenis; et mater Ecclesia filio suo regi prebere non debet auxilium in spiritualibus donis? Obmutescat ergo plectenda uersutia,  que scilicet hoc damnat, quod predicare debuerat; illi crimen imponere nititur, que pro benefactis glorie titulum promeretur. Huc accedit, quia nonnunquam ob uarietatem temporum sepe mutandus est ordo causarum. Tunc enim quando pontificem Romana sibi prefecit Ecclesia, tante simultatis fomes in seditionem ciues accenderat, tantus liuor, et odium tumultuantis populi corda turbauerat, ut de tam longinquis terrarum spatiis nequaquam regie clementie prestolari possemus oraculum. Nisi enim quantocius ordinaretur antistes, perniciosus in populo gladius mutuis uulneribus deseuiret, et non parua Romanorum ciuium strages fieret.


Regius aduocatus.

Obtende quod uis, argumentare quod placet, dummodo  constet, quia nullatenus debuit immutari, quod papa concessit, quod decreto constituit, quod scriptione firmauit.


Defensor Romane Ecclesie.

Quid mirum si hominis, carnis adhuc fragilitate circumdati, statuta mutentur, quando etiam omnipotens Deus, qui uidelicet omnia, que futura sunt, nouit: ea quoque, que a semetipso constituuntur, immutat? 57 Nam ex eo, quod promittit, aliquando aliquid minuit, uel etiam totum subtrahit: aliquando mala minatur, et non infligit.


Regius aduocatus.

Ea, que proposuisti, Scripture declarentur exemplis. Quid est ergo quod Deus unquam promisit et minuit?


 Defensor Romane Ecclesie.

Si non excidit, reminisci potes, quia dixit Dominus ad Ne: »Non permanebit Spiritus meus in homine in eternum, quia caro est, eruntque dies illius centum uiginti annorum .« Sed cum Scriptura commemoret quingentorum tunc annorum exstitisse Ne, quando hec sibi Dominus loquebatur, sexcentorum uero tunc iam esse, cum cataclysmus erupuit: liquido patet, uiginti annos de prescripti numeri spatio fuisse subtractos. uite itaque spatium, quod humano generi Deus promisit, imminuit, quia peruersitatis eorum reatus excreuit. Iude quoque per os patriarche Iacob promisit Spiritus sanctus, dicens: »Non auferetur sceptrum de  Iuda, et dux de femore eius, donec ueniat qui mittendus est .« Et tamen nec temporibus Iudicum legimus uiros de tribu Iuda semper super Isrel tenuisse ducatum, nec reges ex eadem tribu principatum tenuisse usque ad Christi reperiuntur aduentum. Constat ergo, quia sepe Deus omnipotens, quod homini promisit, imminuit; quoniam homo, quod Deo debuerat, non impleuit.


Regius aduocatus.

Doce etiam ubi Deus promisit bonum aliquod, et efficaciter non impleuit.


Defensor Romane Ecclesie.

Recordare quia dicit Dominus ad Iosiam regem Iuda: »Pro eo, inquit, quod uidisti uerba uoluminis, et perterritum est cor tuum, et humiliatus es coram  Domino, auditis sermonibus contra locum istum, et habitatores eius, et scidisti uestimenta tua, et fleuisti coram me: idcirco colligam te ad patres tuos, et colligeris ad sepulcrum tuum in pace .« Ad Sedechiam quoque regem Iuda per Ieremiam dicitur: »Audi uerbum Domini, Sedeccia rex Iuda: Hec dicit Dominus ad te: Non morieris in gladio, sed in pace morieris, et secundum combustiones patrum tuorum, regum priorum, qui fuerunt ante te, sic comburent te: et ue, Domine, plangent te:  quia uerbum hoc ego locutus sum, dicit Dominus .« Quod nimirum quomodo potuerit fieri, qui seriem scrutatur historie, nunquam poterit inuenire. Nam postquam a rege Babylonis semel est captus, Babyloniamque translatus, ulterius nunquam legitur 58 ab eius uinculis absolutus. Iusto ergo iudicio subtrahit Deus homini nonnunquam bona que promisit, cum rebellis homo illius seruare mandata contemnit.


Regius aduocatus.

Prosequere etiam quomodo Deus, quod minatus est, non infligit.


Defensor Romane Ecclesie.

Nemo, qui limen Ecclesie terit, ignorat, quia Ionas ad Niniuen a Domino missus, exclamauit, dicens:  »Adhuc quadraginta dies, et Niniue subuertetur .« Sed quia ciuitas illa ad Deum toto est corde conuersa, nequaquam iuxta minacem Domini sententiam excidii est euersione deleta. Cum ergo Deus omnipotens non modo uerax, sed et ipsa sit ueritas, inuiolato consilii sui manente proposito, exterioris iudicii sui sepe uariat ordinem, iuxta humani siue probi, siue improbi meriti qualitatem; quatenus et a prauitate correctus, quod Deus iuste minatur, euadat: et prolapsus in culpam, nullatenus, que pollicetur, bona percipiat. Hinc est, quod per Ieremiam dicit: »Bonas facite uias uestras, et studia uestra, et audite uocem Domini Dei uestri: et penitebit Dominum mali, quod locutus est aduersum  uos .« Hinc est, quod ad Heli quoque per uirum Dei Dominus ait: »Loquens locutus sum, ut domus tua, et domus patris tui ministraret in conspectu meo usque in sempiternum. Nunc autem, dicit Dominus, absit hoc a me, sed quicunque glorificauerit me, glorificabo eum: qui autem contemnunt me, erunt ignobiles .«


Regius aduocatus.

Recte plane cuncta, que proposueras, perspicuis roborasti testimoniis Scripturarum; nunc autem paulisper ad superiora reuertere, et iuxta tue sponsionis elogium, de Domini regis iniuria rationem redde.


Defensor Romane Ecclesie.

Glorioso regi, nobis eligendo pontificem, absit, ut  nos intulissemus iniuriam, cum ad hoc nos, sicut superius dictum est, necessitas impulerit, non rapina: ad hoc, inquam, nos inuitos attraxit imminens periculum ciuilis belli, non ledendi, uel minuendi liuor imperii.


Regius aduocatus.

Ciuile bellum obiicis, imminens periculum in tue allegationis defensione pretendis; dicatur etiam, si placet, quia celum rueret, terra cedem ciuium pateretur, perge adhuc addens, quia pontus aresceret, terra diluuium inundaret, quid mihi omnia hec, dum constet, quia quidquid accidet, nullo pacto sancti pape sententiam debuisti infringere, nulla ratione synodalis decreti mysterium licuit 59 uiolare? Sicut enim Scriptura perhibet: »Melius est ut oriatur  scandalum, quam ut ueritas relinquatur.« Nam si hoc bellum timuissent beati martyres, fierent procul dubio sancte militie desertores.


Defensor Romane Ecclesie.

Non ignoras, quod inter omnes sanctos martyres Petrus et Paulus in apostolici senatus culmine possident principatum.


Regius aduocatus.

Hoc sicut negare sacrilegum est, ita et affirmare superfluum.


Defensor Romane Ecclesie.

Eorum sunt nobis tenenda uestigia, eorum forma nostris est actibus imprimenda, sub eorum magistra debemus uiuere disciplina.


Regius aduocatus.

 Hoc utique clarum est ac perspicuum. Sed quid a te portenti, quid prestigii sub hoc funiculo inductionis alatur, ignoro.


Defensor Romane Ecclesie.

Tolle prestigium, intellige ueritatem: times me tanquam tibi tendiculas substruentem, audi Paulum de coapostolo suo Petro ueraciter perhibeatem: »Priusquam uenirent quidam a Iacobo, cum gentibus edebat: cum autem uenissent, subtrahebat se, et segregabat, timens eos qui ex circumcisione erant.« Cernimus ergo Petrum non rigidum, sed discretum. Timebat enim Iudeos, ne per occasionem gentium a fide recederent Christianorum, et ne perderet gregem creditum, boni pastoris est imitatus  exemplum. Factus est enim Iudeis tanquam Iudeus, ut Iudeos lucrifaceret. Sic Christus apparuit in forma carnis peccati, ut a peccatis hominem liberaret: et cum legem Moysi non ambigeret abolendam, consulens tamen adhuc rudibus et infirmis fratribus, tenuit ad tempus umbram legis, ut eos quandoque proueheret ad perfecte noscendam plenitudinem ueritatis. In hoc ergo B. Petrus discretionis nobis regulam dedit, quatenus aliquando ubi tamen non plurimum noceat, declinemus aliquantulum a tramite rectitudinis, ut consulere ualeamus infirmis.


Regius aduocatus.

Qui dicis, quod Petrus aliquando legem Iudaicam tenuit, cur non etiam dicis, quod in eadem Epistola legitur, nimirum, quia Paulus eum in faciem reprehendit?  »In faciem, inquit, ei restiti, quia reprehensibilis erat.« Eique dixit: »Si tu, cum sis Iudeus, gentiliter, et non Iudaice uiuis, quomodo cogis gentes iudaizare?«  Cum ergo illud premisisti? istud quare silentio suppressisti?


60 Defensor Romane Ecclesie.

Quod Petrus egit compassione misericordie, hoc Paulus arguit pro magisterio discipline. Ille quod fecit dispensatiue, ut infirmis tolleret scandalum; hoc iste corripuit, ne indiscretus quilibet passim adduceret in exemplum. In Petro discamus, ut periculo simus imminente discreti; in Pauli sermonibus instruamur, ut sanis rebus uita nostra mire deseruiat rectitudini.


Regius aduocatus.

 Laudo quidem redditam rationem, sed cum duorum apostolorum proposueris magisterium, mirum cur, pretermisso Paulo, solum Petrum adduxeris in exemplum.


Defensor Romane Ecclesie.

Noli, frater, pueriliter currere, imo noli uolare, sed perge; pro grauitate quippe negotii prolatio est quoque moderanda sermonis. Audi etiam consequenter et Paulum, discretionis auree lineam nostris oculis opponentem, eiusdem dispensatiue compassionis auctorem. Sicut enim apostolicorum Actuum testatur historia: »Perambulabat Paulus Syriam, et Ciliciam, confirmans Ecclesias, peruenitque in Derben, et Lystram. Et ecce discipulus quidam erat, nomine Timotheus, filius mulieris uidue fidelis, patre  autem gentili .« Hunc ergo, ut ad compendium ueniamus, Apostolus circumcidit, quoniam Iudeos, imo Iudeis, qui in illis erant regionibus, timuit. Cur itaque circumcidit fidelem hominem non Iudeum, qui uidelicet incircumcisus erat, sed natione gentilem, nisi discretionis studio deseruiret, ne Iudei fideles, in scandalum corruentes, a fide recederent? Hoc etiam nunc ad memoriam redit, quoniam aliquando iuxta morem Nazareorum comam ex uoto nutriuit, et postquam nauigasset in Syriam, in Cenchris positus, caput iuxta legis mandata totondit. Refert adhuc Lucas, sacre scriptor Historie: »Cum uenissemus, inquit, Hierosolymam, libenter susceperunt nos fratres, et sequenti die Iacobus, et  omnes seniores, qui cum eo erant, Euangelio illius comprobato, dixerunt ei: uides, frater, quot millia sunt Iudei, qui crediderunt in Christum, et ii omnes emulatores sunt legis. Audierunt autem de te, quod discessionem doceas a Moyse, eorum qui per gentes sunt Iudeorum, dicens non debere eos circumcidere filios suos, neque secundum consuetudinem ingredi. Quid ergo est? utique oportet conuenire multitudinem: audient enim te superuenisse. Hoc ergo fac, quod tibi dicimus: sunt nobis uiri quatuor uotum habentes super se: his assumptis, sanctifica te cum ipsis, et impende in eos, ut radant capita, et sciant omnes, quia que de te audierunt, falsa sunt, sed ambulas et ipse custodiens legem. Tunc Paulus, assumptis uiris, posteriori die purificatus cum illis  intrauit in templum, annuntians expletionem 61 dierum purificationis; donec offerretur pro unoquoque eorum oblatio .«

Cur itaque Paulus iuxta ceremonias Iudeorum caput rasit, nudipedalia exercuit, sacrificia obtulit, et legem destruens, legis precepta obseruauit? Cur, inquam, hec omnia, nisi ut his, qui ex Iudeis fideles exstiterant, scandalum tolleretur? formam suscepit egritudinis, ut morbos auferret egrotis; seruauit ceremonias legis, de quibus tamen in Epistola sua dicit: »Que mihi fuerunt lucra facta sunt detrimenta, et propter Christum arbitror uelut stercora .« Circumcidit hominem, et tamen hoc terribiliter clamat: »Dico, inquit, uobis, quia si circumcidamini, Christus nichil uobis proderit  .« Quod, queso, maius peccatum esse poterit, quam Christum perdere, Christiane religionis regulam uiolare, Iudaice legis ritus inducere, nouam Euangelii gratiam impugnare? Et tamen hec apostolus Paulus in superficie fecisse conspicitur, ne in ipsis noue fidei rudimentis mentes adhuc tenere scandala paterentur. Quantum namque in exterioribus cernitur, Cerinthus et Ebion nil pene peius inueniuntur egisse quam Paulus. Qui nimirum in Christum credentes, propter hoc solum a parentibus anathematizati sunt, quia legis ceremonias Christi Euangelio miscuerunt; et sic noua confessi sunt, ut uetera non mutarent. Sed ecce cum dicitur, quoniam Iacobus et omnes seniores hoc Paulo consilium dederunt; omnes ergo discipuli, quod  Paulus fecit, pariter fecerunt; unum scilicet in hoc habent meritum, et qui fecit, et qui faciendi dedere consilium.

Si ergo ipsi principes mundi, quorum legibus parent, non modo regna terrarum, sed ultro etiam celsitudo celorum, non dubitauere perpaucis, qui tunc erant hominibus in tam periculoso negotio conscendere, cur nobis utique paruulis, et infra illorum uestigia longe iacentibus non licuit innumerabili Romane Urbis multitudini subuenire? Sed quid apostolos loquimur scandalum cauisse debilium, et nouiter conuersorum; cum et ipse illorum magister et Dominus, cuius nimirum omnia secula substernuntur imperio, ad nostre imitationis exemplum,  scandalum precauerit Iudeorum? »Simon, inquit, reges terrarum a quibus accipiunt tributum, a filiis suis, an ab alienis? quo respondente: ab alienis;« presto subiungit: »Ergo liberi sunt filii. Ut autem non scandalizemus eos, uade ad mare, mitte hamum, et eum piscem, qui prius ascenderit, tolle, et aperto ore eius inuenies staterem: illum sumens, da eis pro me et te .« Ad moliendum ergo rigorem rectitudinis ad tenendam uirtutem discretionis, si tibi Petrus non sufficit ad exemplum, iunge simul et Paulum. Quod si procaci contumacie nequeunt uterque sufficere, pudeat te ultra Iesum per dicacitatis ineptiam prosilire: »Finis enim legis Christus ad iustitiam omni credenti .«


 Regis aduocatus.

Discretionis uirtutem tot Scripturarum testimoniis approbatam improbare non * sumus; sed absit, ut ulla uirtus sit tam sublimis 62 tamue precipua, cuius tenende studio in anathematis barathrum corruere debeamus. Nam cum omne, quod nobis ex diuina lege precipitur, ad hoc procul dubio tendat, ut nos Creatori nostro societas eterna coniungat: si nos ab eo, quod absit, per maledictionis sententiam contingat abscedere, que uirtus, que discretio, que, sicut dicitur, pia compassio tam incomparabile damnum nobis potegit compensare? Sane si propter hoc solum uirtus appetitur, ut omnipotentis Dei societas acquiratur, qualis iam illa uirtus erit, que nos a diuini contubernii societate repellat.


 Defensor Romane Ecclesie.

Hec cur prosequaris, quia nobis occulta sunt, euidenter expone.


Regius aduocatus.

Synodalis enim decreti pagina, quam cum concilii totius assensu beatus Nicolaus papa constituit, cui proprie manus articulum indidit, quam tot episcoporum uenerandus, celebrisque conuentus subscriptione firmauit, anathematis uinculo iuxta morem carere non potuit. Unde uos pro compassione, uel condescensione, nescio, quam dicitis furentis populi, nequaquam uosmetipsos deberetis tam inenodalibus sententie nexibus irretire. Ridiculum quippe est, sic obrutum de uoragine marini fluctus eruere, ut ipse compellatur ereptor sub undosis procellarum  spumantium cumulis remanere.


Defensor Romane Ecclesie.

Cum hec inconsultius loqueris, andabatarum aduersum me more confligis , qui nimirum dum clausis semper oculis pugnant, alios quidem uulnerant, sed quomodo semetipsos a uulneribus tueantur, ignorant. Dicis quia nequaquam debemus in anathema corruere, etiam si per hoc ualeamus infirmis fratribus subuenire. Ecce uibrasti gladium, tentasti uulnus infligere, sed tibimet ubi clypeum opponeres, non uidisti. Nunquid tibi iam de memoria excidit, quod superius protuli, quoniam B. Paulus in Epistola sua dicit: »Quia si circumcidamini, Christus uobis nil proderit?«  Et tamen,  quod tam districte prohibuit, ipse pro caritate fratrum infirmantium, ne scandalum paterentur, impleuit. Quod enim maius, siue deterius poterit quis anathema subire, quam cui negatum est, Christum pro sui reatus damnatione prodesse? Nam cui Christus non prodest, procul dubio anathema est, nichilque est aliud anathema quemlibet fieri, nisi a Christi, in quo benedicuntur omnes gentes, societate repelli. Si ergo Paulus hoc anathema pro caritate fratrum subire non timuit, imo prorsus euasit, cum non qualemcunque hominem, sed Christianum utique discipulum circumcidit; tu, queso, ubi cordis oculos amisisti, qui, quod Apostolus fecit, non faciendum esse testaris? Ipse enim dicit: »Quecunque scripta sunt, ad nostram doctrinam scripta  sunt .«


63 Regius aduocatus.

uerisimile est quia, sicut Paulus coapostolus suum Petrum de iudaizandi rediuiua usurpatione corripuit; ita nichilominus et in semeptisum, postquam discipulum circumciderat, reprehendit: nec mihi hoc aliter unquam poterit persuaderi, nisi fortassis in eius uerbis aliquatenus ualeat inueniri.


Defensor Romane Ecclesie.

Ut nullus ambiguitatis neuus in tua mente remaneat, ut nulla cor tuum super hoc negotio deinceps caligo confundat, audi quid idem Paulus ad Romanos dicat: »ueritatem dico in Christo, non mentior, testimonium mihi perhibente conscientia mea in Spiritu sancto, quoniam tristitia est mihi magna,  et continuus dolor cordi meo; optabam enim ipse anathema esse a Christo pro fratribus meis, qui sunt cognati mei secundum carnem, qui sunt Isrelite .« Ecce Paulus, cum non sit sicut nos necessitate coactus, sponte ac uoluntarie desiderat anathema esse pro fratribus; et tu mihi proponis anathema timendum, ubi me perspicis, et ineuitabili prorsus necessitate fuisse constrictum, et caritatis studio, ne tanta fratrum multitudo corrueret, inclinatum. Audi etiam quid Moyses pro populo Isrelitico postulans dicat: »Obsecro, Domine, peccauit populus iste peccatum magnum, fecerunt sibi deos aureos: aut dimitte eis hanc noxam, aut si non facias, dele me de libro tuo quem scripsisti .« Quod nimirum tunc pleniter fiet, cum reprobis  in iudicio dicit: »Ite, maledicti, in ignem eternum .« Ecce hinc Paulus optat anathema pro fratribus fieri; ecce illinc Moyses postulat ex Dei libro pro populi, quem ducebat, caritate deleri, et sola Romana Ecclesia, que pietatem, et caritatem toto terrarum orbe specialiter, et principaliter docet, ex imminentibus et iam uibratis undique gladiis filios suos, quos quotidie per sacri baptismatis mysterium generat, liberare non audet? »Maledictus uir, ait Saul, qui comederit panem usque ad uesperam, donec ulciscar me de inimicis meis .« In hoc, sicut legitur, anathema Ionathas cecidit; sed eum ab imminenti mortis sententia, caritas, qua pro populo strenue dimicauerat,  liberauit. uis audire quid etiam de ipso Iesu, totius benedictionis auctore, idem Apostolus dicat? »Christus, inquit, ut nos liberaret a maledictio legis, factus est maledictum .« Si ergo ipse auctor benedictionis eterne, ut nos a uinculo maledictionis absolueret, maledictioni non est dedignatus subiacere: si sancti quique uel Noui uel ueteris Testamenti, dum sui capitis imitantur exemplum, et infirmis subuenire fratribus in periculis concupiscunt, et anathematis subire sententiam nullatenus perhorrescunt: cur unum mihi niteris imputare peccatum, et caritatem ad hoc induxisse non perspicis, que operit multitudinem peccatorum?  Quomodo autem me cuiuslibet hominis sententia ligat, quem caritas ipsa, que Deus est  , liberat? Erubescat ergo humani anathematis imputator, cum 64 per caritatis gratiam mecum sit eterne benedictionis indultor.


Regius aduocatus.

Cuicunque in disputatione certanti ueritas ipsa defecerit, ineptum est adhuc per ambages atque uersutias pertinaciter niti; ridiculum est diutius uerbis prolixioribus immorari: de uinculo siquidem anathematis, quo te hactenus arbitrabar astringi, ita te nauiter expedisti, ut nichil de cetero tibi ualeat obiici, nil super hoc capitulo rationabiliter possit opponi. uerumtamen adhuc mihi uideo materiam superesse, quam tibi ualeam non sine causa reluctator obiicere. Dicitis, quia necessitate constricti, et uelut angusti temporis breui spatio coarctati,  nequaquam potuistis in electione pontificis exspectare consensum regie maiestatis, quod profecto friuolum esse perspicuum est. Constat enim tres plus minus menses interim decurrisse ex quo sancte memorie papa Nicolaus occubuit, usque ad Kalendas Octobris cum iste successit. uideamus ergo si per tam morosam longitudinem, trimestris uidelicet spatii, non potuerit ab aula regia pragmatice sanctionis uobis apocha reportari.


Defensor Romane Ecclesie.

Ecce compellis me uulgato sermone depromere quod ob imperialis palatii reuerentiam decreueram silentio preterire; sed iuxta uestre scilicet exactionis instantiam, iam proferatur in medium opus egregium uestrum, seculis omnibus inauditum.  Rectores enim aule regie cum nonnullis Teutonici regni sanctis, ut ita loquar, episcopis conspirantes contra Romanam Ecclesiam, concilium collegistis, quo papam quasi per synodalem sententiam condemnastis, et omnia, que ab eo fuerant statuta, cassare incredibili prorsus audacia presumpsistis: in quo nimirum non dicam iudicio, sed preiudicio, idipsum quoque priuilegium, quod regi predictus papa contulerat, si dicere liceat, uacuastis. Nam dum, quidquid ille constituit, uestra sententia decernente, destruitur; consequenter etiam id, quod ab eo regi prestitum fuerat, aboletur. Sed absit a nobis, ut propter cuiuslibet hominis insolentiam rex, qui innocens erat, quantum ad nos, rem sui  iuris amittat; et quem auctore Deo uotis omnibus prestolamur ad imperiale fastigium, non permittimus ob alienam culpam regie dignitatis incurrere detrimentum.

Sed ut totam inaudite calamitatis nostre percurramus historiam, Stephanus cardinalis presbyter apostolice sedis, uir uidelicet tante grauitatis et honestatis nitore conspicuus; tantis denique, sicut non obscurum est, uirtutum floribus insignitus, cum aspostolicis litteris ad aulam regiam missus, ab aulicis administratoribus non est admissus; sed per quinque fere dies, ad B. Petri et apostolice sedis iniuriam, pre foribus mansit exclusus. Quod ille, utpote uir grauis, et patiens, equanimiter tulit; legati tamen officium, quo fungebatur,  implere non potuit. Clausum itaque, signatumque 65 mysterium concilii, cuius erat gerulus, retulit, quia regis eum presentari conspectibus curialium plectenda temeritas non permisit. In qua nimirum inopinate presumptionis audacia tanta disputandi uideretur inesse materia, ut et Demosthenis eloquentiam uincat, et copiam Tulliane facultatis excedat. Unde si uellemus iniuriam nostram districtius persequi, iure possemus obtendere, quia uos Romane Ecclesie, uosmetipsos ipso dono priuastis, qui scilicet ei preiudicii uestri gratis contumeliam intulistis. Ille quippe fedus amicitie uiolat, qui gratis amicum per offensionis molestiam pulsat. Nam et Dominus Iudeis per Ieremiam ait: »Ecce feriam domui Isrel, et domui Iuda fedus  nouum, non secundum pactum quod pepigi cum patribus eorum, pactum quod irritum fecerunt .« Ille ergo irritum reddit beneficii pactum, qui prior uiolat amicitie sacramentum. uerumtamen Romana Ecclesia non uult exagerare quod pertulit; sed perseuerare cupit in munere quod regio culmini liberaliter prerogauit.


Regius aduocatus.

Quod domino nostro regi reuerenter ascribis innocentiam, digne facis: quod autem administratoribus aule publice deuoluis e diuerso calumniam, uidetur iniustum. Quidquid enim circa uos in huiusmodi casibus actum est, ad hoc nos regie matris impulit imperiale preceptum, non proprie libertatis arbitrium.


 Defensor Romane Ecclesie.

Et ego tibi secundum cordis tui duritiam respondebo: dico enim quia Dei omnipotentis obtemperare sermonibus aliquando peccatum est.


Regius aduocatus.

Ad hoc, quod asseris, mens humana concutitur, et Christiane pietatis ferre non ualet auditus.


Defensor Romane Ecclesie.

Quia hoc tantopere miraris, illud etiam consequenter adiicio, quia propter hoc, quod Deo quidam promptus obediuit, funditus periit: alius ob id, quia obtemperare contempsit, ad cumulum gratie plenioris ascendit.


 Regius aduocatus.

Incredibile est ualde, quod dicis: uerumtamen si uoles exemplis approbare quod loqueris, dic quis unquam Deo obediuit, ac propterea periit?


Defensor Romane Ecclesie.

Non te latet, quia Iude Iscarioti, qui iam accepto consilio eum traditurus erat, 66 Dominus ait: »Quod facis, fac citius .« Postmodum quoque, cum ad eius osculum accedere presumpsisset, adiecit: »Amice, ad quid uenisti?« subauditur, perfice. Sed quia miser his sermonibus efficaciter obediuit, irreuocabiliter periit.


Regius aduocatus.

Huius propositionis ratione reddita, redde consequenter alterius, quis scilicet Dei omnipotentis  obedientiam spreuit, et propter hoc copiosiorem gratiam meruit?


Defensor Romane Ecclesie.

Si placet hoc in memoriam reuoca quod Dominus ad Ieremiam dixit: »uade ad domum Rechabitarum, et loquere eis, et introduces in domum Domini in unam exedram thesaurorum, et dabis eis bibere uinum .« Et paulo post propheta subiungit: »Et posui coram filiis Rechabitarum scyphos plenos uino, et calices, et dixi ad eos: Bibite uinum; qui responderunt: Non bibemus uinum, quia Ionadab pater noster precepit nobis, dicens: Non bibetis uinum uos et filii uestri usque in sempiternum.« Unde postmodum Ieremias ait eis: »Hec dicit Dominus Deus exercituum: Non deficiet uir de  stirpe Ionadab filii Rechab, stans in conspectu meo cunctis diebus.« Ecce ille male obediens, perfunctus obedientie munere cucurrit ad laqueum: isti feliciter inobedientes, perpetuum Conditoris sui meruere conspectum. Hoc etiam ad hoc ualet, quod superius dictum est, quia cum papam sine consensu regis eligimus, non presto, quod extrinsecus actum est diiudicare, sed potius quo animo, et qua intentione sit factum, deberetis diligenter attendere.


Regius aduocatus.

Hec argumenta nobis domestica sunt, et nunquam deficiunt, quia de promptuariis proferuntur; semper enim possumus in praui operis exhibitione delinquere, et quia occulta est ad pure mentis debemus patrocinium conuolare.


 Defensor Romane Ecclesie.

Censesne semper debere iuxta rerum, atque uerborum superficiem iudicari? quid enim iuxta uerborum strepitum magis est absonum, quam cum Deus Pater, et Filius, et Spiritus sanctus mediatorem Dei et hominum dicitur tradidisse. Ecce Christum tradidit Iudas, tradidit et Deus Pater; nunquid non quasi simile factum uidetur? Ergone traditor est Iudas, et traditor Deus Pater?


Regius aduocatus.

Unde probas, quia Pater, et Filius, et Spiritus sanctus tradiderint Saluatorem?


67 Defensor Romane Ecclesie.

Audi Apostolum dicentem: »Qui proprio Filio  suo non pepercit, sed pro nobis omnibus tradidit illum .« Cui et Salomon ait: »Cum sis iustus, et omnia iuste disponas, ipsum quoque, qui non debet puniri, condemnas .« Quod autem se Filius tradiderit idem dicit Apostolus: »Qui me dilexit, et tradidit seipsum pro me.« Quod autem et Spiritus sanctus tradiderit Filium Sapientia perhibet, dicens: »Benignus est enim Spiritus sapientie, et non liberabit maledictum a labiis suis .« Maledicti apud ueteres dicebantur omnes qui pendebant in ligno. Christus autem, ut Apostolus dicit, ut nos liberaret a maledicto, factus est maledictum . Spiritus uero sanctus non liberauit maledictum a labiis suis, quia que per ora prophetarum de Christi passione locutus  est, non prohibuit; sed super eum sine diminutione compleri cuncta permisit. Ergo secundum te, qui non de cordis intentione, sed semper ex operis uis superficie iudicare: si Pater tradidit Filium, et ipse se tradidit Filius, insuper et Spiritus sanctus, Iudas quid mali fecit? Facta est traditio a Patre, facta est a Filio, nec non a Spiritu sancto, facta est et a Iuda. Una res a pluribus facta est, sed eadem res in operatoribus discernenda est. Quod enim Deus omnipotens ex caritate, hoc Iudas fecit ex pecunie acquirende cupidine. Quod Deus fecit ad salutis nostre remedium, hoc ille fecit ad explendum insatiabilis auaritie uotum. uides ergo quia non quid homo faciat, debemus attendere; sed quo animo et uoluntate faciat, diligenter examinare. Nam  si sola duntaxat exteriora perpendimus, inuenimus ipsum Dominum Saluatorem et dixisse quod prohibet, et aliter fecisse quam iubet. »Quisquis, ait, dixerit fratri suo, Fatue, reus erit gehenne ignis :« et tamen ipse resurrectionis sue die duobus de se dubitatiue loquentibus ait: »O stulti, et tardi corde ad credendum! « Dixerat etiam in monte discipulis: »Si quis te percusserit in dexteram maxillam, prebe illi et alteram .« In passione uero positus percutienti se in maxillam puero sacerdotis non modo non alteram prebuit, sed insuper dixit: »Si male locutus sum, exprobra de malo; sin autem bene, cur me cedis?«  Et quomodo iam uerum erit quod de illo Lucas ait: »Quia cepit facere, et docere ,« si quod docuit non impleuit? Sed procul dubio intelligendum est hoc eum precepisse ad preparationem cordis, non ad ostentationem operis. Quomodo enim paratus corde non fuit in maxillam alteram cedi, qui pro hominum salute decreuerat toto corpore crucifigi? Paulus etiam palma percussus iussione pontificis, ait: »Percutiet te Deus, paries dealbate .« Quod minus intelligentibus uidetur in uerbo conuicium, sed in sensu prophetici tenet oraculi sacramentum. Paries enim dealbatus hypocrisis est, sacerdotalem sub hoc nomine preferens dignitatem, sed occultans intrinsecus luteam malitie turpitudinem: nam quod humilitatis fuit, mirabiliter custodiuit. Cum enim illi diceretur:  »Principi sacerdotum maledicis?« respondit: »Nesciui, frater, 68 quia princeps esset sacerdotum: Scriptum est enim: Principem populi tui non maledices .« Ubi patenter ostenditur, quanta illud tranquillitate dixisset, quod iratus intulisse uidebatur. Quibus Scripturarum testimoniis quid aliud edocemur, nisi quia non iuxta nuda uerba semper debemus sententias iudicate: sed quo animo, qua mentis intentione proferantur, inspicere?


Regius aduocatus.

Dubia, que proponis, luculenter elucidas per exempla, que subiicis: sed queso, te, ut ad superiora paulisper redeas, et cur nos calumnieris, uobis preiudicium intulisse, qui regie ditioni paruimus, patenter exponas.


 Defensor Romane Ecclesie.

Recte, plane, ordinabiliter et congruenter, postquam omnis uestre partis obiectio non rhetoricis argumentis, non coloribus oratoriis, non denique dialecticis syllogismis, sed uiue potius, atque perspicue ueritatis est ratione purgata: uersa uice iam dignum est, ut de uestris excessibus uel breuiter disseratur. Enimuero damnatio pape tam grauis, et inexplicabilis est, ut non humano, sed diuino duntaxat sit tractanda iudicio. Reges autem nostros cum etatis infirmitas, tum fragilitas sexus excusat; quibus utique non reatus ascribitur, sed eorum consiliariis, ut dignum est, imputatur. Omissis itaque peruersitatibus ceteris, ut quid ignorante Roma reprobum hominem in Romanum pontificem eligere presumpsistis?


 Regius aduocatus.

Electionem quidem, ut palam est, fecimus: sed longe prius Gerardo comite, aliisque Romanis, ut dicebatur, ciuibus infatigabiliter insistentibus, ad hoc inducti sumus. Nam et abbas monasterii, quod dicitur Cliuus Scauri, non defuit. Non ergo, ut asseris, ignorante Roma, sed presente atque petente, Romani pontificis electio facta est.


Defensor Romane Ecclesie.

In hoc pro me facis, dum Gerardo sub anathemate constituto te communicasse testaris: nam ut de abbate, et aliis interim sileamus, de Gerardo liceat tantummodo dicere, Ecclesie hominem non fuisse, et Christi nequaquam pertinuisse fidelibus.  Illud enim unum caput anathemati, maledictionique subiacuit omnium fere pontificum, quicunque Romane Ecclesie suis temporibus prefuerunt: demum paulo antequam moreretur, propter ducem, et archiepiscopum Anglorum, quos a beati Petri liminibus redeuntes inuasit, spoliauit, et usque ad mille Papiensis monete libras appendentia rapuit. Propter hoc itaque in plenaria synodo, papa Nicolao presidente, excommunicatus est, et exstinctis luminaribus sub perpetuo fuit anathemate condemnatus. Perpendat igitur sancta synodus, si illius eiusque complicum rata iure 69 uideatur electio, qui tam terribiliter atque irreuocabiliter est ab Ecclesie uisceribus euangelica  atque cononica falce precisus, ut ne in morte quidem ad Christianitatis fuerit titulum reformatus: et sic per eum ordinari Romanam Ecclesiam dignum fuit, qui eius semper cruentus exstitit inimicus, qui eam semper est feraliter persecutus. Et quomodo summam debet Ecclesiam ordinare, cuiuscunque limen Ecclesie non licet attingere? Clamat Dominus ad Isrel: »Anathema in medio tui, Isrel; nec poteris stare contra hostes tuos, donec deleatur ex te, qui hoc contaminatus est scelere.« Et hoc quare? Quoniam Achar filius Charmi de anathemate Iericho ducentos duntaxat argenti siclos, regulamque auream quinquaginta siclorum, et coccineum abstulerat pallium: et ob hanc uilem uidelicet summam auctor sceleris non modo lapidatur, sed et  lapidum aceruis obruitur. Si propter illum hominem, qui duntaxat unum sacrilegium fraude commiserat, Isrel ante suorum hostium faciem ruiturus erat: quomodo stabit Ecclesia, si per uirum tot criminibus inuolutum, fuerit ordinata? presertim cum et talem elegerit, in quem, teste mundo, omnium uitiorum sentina confluxit pseudepiscopum, apostolum Antichristi, aduersarium Christi, animam puellarum, mangonem ecclesiarum  . Quis ergo istorum iusto uidebitur examine preferendus? utrum is, quem elegit unus uir perpetue maledictionis anathemate condemnatus; an ille potius, quem cardinales episcopi unanimiter uocauerunt: quem clerus elegit, quem populus expetiuit non in extremitate terrarum, sed intra menia Romanorum, et in ipsius  sedis apostolice gremio.


Regius aduocatus.

Tot a te rationibus redditis, possemus fortassis adhibere consensum, si semel emissam deceret regiam maiestatem mutare sententiam, principali quippe glorie uelut inconstantie neuus imprimitur, si quodcunque sue constitutionis edictum leuiter annuletur.


Defensor Romane Ecclesie.

Quis nesciat rege Deum esse maiorem? Et tamen dicere non erubescit: »Penitet me, quod constituerim Saul regem ;« et per Samuelem ei denuntiat dicens: »Proiecit te Dominus, ne sis rex super Isrel .« Si penitere se Deus asseruit, qui futura cuncta cognouerat: cum homo  suam commutare in melius sententiam erubescat, qui qualis, et ipse quoque sit futurus, ignorat? Ille de bono factus est malus; iste uidelicet Cadalous, de malo utique, quod iam erat, sit quotidie diaboli more deterior.


Regius aduocatus.

Quam inconsulte nunc loqueris, qui diabolum deteriorari posse testaris, qui certe tam malus est, ut deterior esse non possit.


70 Defensor Romane Ecclesie.

Mentior, si quod proposui, Scripture testimoniis comprobare non ualeo. Nam, Isaia teste, dicebat superbus in mundi principio: »Ascendam  super altitudinem nubium, similis ero Altissimo .« Paulus autem dicit: »Qui in fine mundi ueniens, aduersatur, et extollitur supra omne, quod dicitur Deus, aut quod colitur .« Quia ergo tunc affectauit Deo se similem esse, in fine mundi iam deterior factus, uult quasi superior eminere. Per quod manifeste colligitur, diabolum adhuc in deteriora posse corruere; quia diabolus interpretatur deorsum fluens. Cadalous a cadendo dictus, ruinam populi sonat, ipsis quoque nominibus aptissime inuicem uterque concordat. Dic ergo quomodo iste pontifex erit, quem non Romanus populus, sed unus homo cum suis complicibus, idemque non Romanus, sed suburbanus  , et non Ecclesie filius, sed maledictus, et anathematizatus elegit?  Illene erit tuo iudicio pontifex, qui suam uendidit, ut Romanam Ecclesiam obtineret? qui Romanos occidit in ore gladii, ut Romanus Pontifex fieret? Dicis non debuisse me pontificem sine consensu Regis eligere, et magnipendendum mihi non fuisse, ut populus non periret. Ecce hinc B. Augustinus Hipponensi Ecclesie, ualerio uiuente, preficitur: ecce illinc Ambrosius octauo die postquam baptizatus est, perceptis cunctis ecclesiasticis gradibus, episcopus ordinatur. In quibus utique ob nil aliud canonice auctoritatis ordo deseritur, nisi duntaxat ut saluti populi consulatur. Et tu mihi dicis, in seruando populo ipsi regi me non debuisse consulere, ut sibimet in dando consensu unius epistole gloria proueniret. Nam unde postmodum Romanus  imperator fieret, si tunc se Romanus populus mutuis uulneribus peremisset? Porro autem, quia in constituendo pontifice Romana Ecclesia a caritate regia non recessit, hoc etiam indicio est, quia cum in clero suo religiosis uiris et sapientibus abundaret, non de propriis, sed eum, qui regi tanquam domesticus et familiaris erat, elegit.


Regius aduocatus.

Quisquis ueritati, postquam patefacta claruerit, obstinate renititur, Dei omnipotentis aduersarius non immerito iudicatur, cuius aduersum se iram inextinguibiliter prouocat , si ueritatem, que ipse est, pertinaciter et arroganter impugnat. Nam ut ipse disputationi tue uelut epilogum faciam, cum inter nos questio moueretur, utrum sine regis  assensu Romani pontificis fieri possit electio, recensitis historiarum catalogis, tantam Romanorum imperatorum atque pontificum copiam coaceruasti, et uelut nubem mihi testium opposuisti, ut his conspectis ne nutum quidem me aduersum te sub hoc ulterius facere libuisset. De anathemate uero, quod Nicolaus papa constituit, ubi, ut iam uerum fatear, totam uictorie uim intentio nostra posuerat, tam inuictis Scripturarum testimoniis, 71 tam lucidis certe modo beatorum apostolorum, modo ipsius Domini Saluatoris tue disputationis assertio se purgauit  exemplis; ut nos eatenus ignota doceret, et uos ab illius sententie uinculo potenter absolueret. Deinde a domini mei regis, quam dicebamus, iniuria, que scilicet nos aduersum uos acrius accendebat, tam strenue tua se purgauit oratorio, ut euidenti clarescat indicio, quia in eo, quod sibi pontificem populus Romanus elegit, maiestati regie potissimum ministrauit, nec ei, sicut dicebatur, priuilegium tulit, sed potius roborauit, dum non de Romana Ecclesia, sed ex aula regia sacerdotem ad apostolice sedis culmen euexit. Postremo de electione Parmensis episcopi quid dicemus? loquar, an sileam? Sed, iuxta Scripturam, »conceptum sermonem tenere quis possit? « Et certe ubi nuda ueritas cernitur, turpis ignominie est, si commento  fallacie deseruitur. Ipsi plane liquido nouimus anathematizatum esse Gerardum, nec ignoramus eius instinctu potissimum hunc episcopum in hoc negotium fuisse pellectum. Ut igitur ita loquar, arbor, que de uenenata radice anathematis oritur, antequam perniciosum prorumpat in fructum modis omnibus, necesse est euellatur, testante ueritate, que dicit: »Omnis arbor que non facit fructum bonum, excidetur, et in ignem mittetur .«


Defensor Romane Ecclesie.

Ecce audiuit beatitudo uestra, uenerabiles Patres, quoniam qui inspector est mentium, confederat nos in concertatione uerborum. uidit enim nos non malitie causa confligere, sed inueniende ueritatis studio deseruire , ideoque dignatus est motam  inter nos sopire querelam, et suam nobis inspirare concordiam. Pax enim nostra, que fecit utraque unum, conflauit in eodem sensu corda duorum. Agamus illi gratias, qui prius sagenam  Petro periclitari permisit, et turbine uentorum, et procellis undarum: sed ecce ut regrediens manum tetendit, Petrum erexit, uentis imperauit , et discrimina marina compescuit, confestim mare, quod in cumulos erigebatur, obruitur, tempestatis procella sedatur, uentorum turbo reprimitur, et aurea celi facies serenatur.


Clausula dictionis.

Amodo igitur, dilectissimi, illinc regalis aule consiliarii, hinc sedis apostolice comministri, utraque pars in hoc uno studio conspiremus elaborantes, ut  summum sacerdotium et Romanum simul confederetur imperium; quatenus humanum genus, quod per hos duos aspices in utraque substantia regitur, nullis, quod absit, partibus, quod per Cadaloum nuper factum est, rescindatur: sicque mundi uertices in perpetue caritatis unionem concurrant, ut inferiora membra per eorum discordiam non resiliant; quatenus sicut in uno mediatore Dei, et hominum hec duo, regnum scilicet et sacerdotium, diuino sunt conflata mysterio; ita sublimes iste due persone 72 tanta sibimet inuicem unanimitate iungantur,  ut quodam mutue caritatis glutino et rex in Romano pontifice, et Romanus pontifex inueniatur in rege; saluo scilicet suo priuilegio pape, quod nemo [nemini] preter eum usurpare permittitur. Ceterum et ipse delinquentes, cum causa dictauerit, forensi lege cerceat, et rex cum suis episcopis super animarum statu, prolata sacrorum canonum auctoritate, decernat. Ille tanquam parens paterno semper iure premineat; iste uelut unicus ac singularis filius in amoris illius amplexibus requiescat. Attalus plane rex Asie et Nicomedes rex Bithynie in tantum Romanam rempublicam dilexerunt, ut uterque moriens Romanum populum testamento reliquisset [reliquerit] heredem. Sancte ergo Ecclesie principes quam propensiori inuicem debent caritate  congruere, quibus iniunctum est caritatem precipue Christiano populo predicare; ut ex eorum, que procedat ex pietate concordia, sancta uniuersalis gratuletur Ecclesia, ac gemino utriusque studio Christiane religionis refloreat disciplina. uerum nos piscatoris nostri nauiculam ex hiatu scyllee uoraginis trahentes, dum successorem Petri fidei labente uestigio mersum ad littora quieta deducimus, pium Ereptori nostro celeuma cantemus:

Te Deum laudamus: Te Dominum confitemur.
Ultio diuina, populi Cadale ruina,
Te manet, ut diro medium transuerberet ictu.
Altipetax Simonem sequeris Simon astra petentem.
Te quoque Tartareus simul absorbebit hiatus.


 Sit nomen Domini benedictum.






SCHOLIA.

»Beato Syluestro  suisque successoribus obtulit, ut regali more, et aurea corona plecterentur in capite, et ceteras regii cultus infulas usurparent. uerum B. Syluester ornamenta, que sacerdotali congruere iudicabat officio, in proprios usus assumpsit. Coronam uero, uel cetera, que magis ambitiosa quam mystica uidebantur, omisit.« Dum sanctus cardinalis ait, S. Syluestrum oblata a Magno Constantino principatus in ignia repudiasse, ea uero ornamenta sibi desumpsisse, que dignitatem pontificiamcondec orarent, a uero abhorrere non uidetur. Nam que fuit ardens eiusdem Constantini ad fidem precipue Christianam recenter conuersi pietas, ut uoluisset omnia imperii decora in pontificem summum conferre. Fuit tamen singularis cuiusdam prudentie in S. Syluestro ea  tantum deligere, que spiritualis potestatis culmen, ac fastigium significarent. Id quod etiam habetur cap. Constantinus dist. 96, uerbis istis: B. Syluestro et omnibus successoribus eius de presenti tradidimus palatium imperii nostri Lateranense; deinde diadema, uidelicet coronam capitis nostri, simulque phrygium, nec non et superhumerale, uidelicet lorum quod imperiale circumdare assolet collum. Et nonnullis interiectis: Ipse uero beatissimus papa super coronam clericatus, quam gerit ad gloriam beatissimi Petri, 73 Ipsa ex auro non est passus uti corona; phrygium uero candido nitore splendidum, resurrectionem Dominicam designans, eius sacratissimo uertici manibus nostris imposuimus. Sancti Syluestri porro mitre Platina hunc in modum meminit: »Eugenius Iu S. Syluestri mitram, Romam Auenione delatam, ipsemet e uaticano ad Lateranum detulit.« Huius autem, uel alterius eiusdem S. Syluestri mitre medietas,  coloris uiridis holoserica, et phrygiata, in qua beatissime uirginis in gremio Filium gestantis imago picta, et alatis puerulis, ac stellis circumsepta cernitur, Rome ad S. Martinum in Montibus inter reliquias honorifice custoditur.

Neque hoc sic intelligas uelim, ut pontificalis dignitatis ornamenta tunc primum in Ecclesiam inuecta fuerint, quidquid dicant Aimonius, atque Sigebertus, uel etiam alii . Nam quod Constantinus gentilium uanitatem detestatus, B. Syluestro uidetur concessisse, hoc ipsum sanctissimos eius antecessores ob immanem, atque frequentem aliorum imperatorum persecutionem deposuisse apparet. Iacobus enim Alphei, cognomento Iustus, idemque frater Domini nominatus, a Petro apostolorum principe, ut optime Chrysostomus animaduertit , ordinatus Hierosolymorum episcopus, laminam, seu bracteam auream in capite gestare consueuit: ut testatum reliquere Epiphanius,  Hieronymus, ac omnes alii fere scriptores ecclesiastici . Huius uero rei hanc affert rationem idem Epiphanius: folium, siue bracteam in capite gestare ipsi licebat, quemadmodum relati fide digni uiri Clemens et Eusebius in suis commentariis testati sunt: »Sacerdos itaque est, uelut dixi, iehsu Christus in eternum, secundum ordinem Melchisedech: simulque rex iuxta ordinem ex supernis, ut transferat sacerdotium simul cum lege: ex semine uero Dauid propter Mariam sedens in throno in eternum, et Regni eius non erit finis. Oportebat enim ipsum nunc transferre ordinem tum sacordotii, tum regni.« Et quibusdam interiectis: »Largitus est autem sub se constitutis Regnum, ut ne diceretur a paruis ad maiora procedere: manet enim thronus ipsius, et regni eius non erit finis: et sedit super thronum Dauid, ita ut regnum Dauid, una cum pontificatu  transtulerit, ac largitus sit seruis suis, hoc est, pontificibus catholice Ecclesie.« Plura de his apud eumdem Epiphanium habes. In signum igitur regalis sacerdotii  eiusmodi capiti ornamentum gestare consueuisse, non Iacobum tantum, sed et ceteros apostolos par est credere . Nam etsi hec de singulis non scribantur, satis tamen ad ueritatem rei demonstrandam esse uidetur, quod non modo Iacobus, ut uidimus, sed et Ioannes 74 Euangelista eo usus est capitis ornamento. Testatur id Polycrates Ephesiorum episcopus ad uictorem papam inter alia ita scribens: »His accedit Ioannes, qui supra pectus Domini recubuit, qui sacerdos fuit, qui laminam auream gestauit. Erat autem eiusmodi capitis ornamentum, quod in amplius atque perfectius Christiane legis sacerdotium translatum est antique legis sacerdotibus olim a Deo concessum. Sic namque sacra Scriptura: »Facies et laminam  de auro purissimo, in qua sculpes opere celatoris sanctum Domino: ligabisque eam uitta hiacynthina, et erit super tiaram imminens fronti pontificis .« Quale autem fuerit capitis ornamentum summi sacerdotis, Iosephus exacte describit , monstratque non tantum lamina aurea, sed et corona aurea triplici ordine ducta mitram ornatam fuisse: sunt eius uerba: »Porro pileo  utebatur, quali ceteri sacerdotes, super quem exstabat alius consutilis ex hiacyntho uariatus: hunc aurea corona triplici ordine circumdabat, in qua spectabantur calculi aurei, quales uidemus in herba, que apud nos uocatur daccharus: apud Grecos herbarios hyoscyamus.« Sed et diuina Scriptura pulchre quidem hoc ipsum innuisse uidetur sub illis uerbis: »Corona  aurea super mitram eius, expressa signo sanctitatis .« Nam cum sacerdotibus aliis uti cydari, seu mitra concessum esset: lamina tamen aurea, ut dicebam, ornari caput, summi tantum pontificis erat peculiare: quod mitre ornamentum cum tribus aureis coronis intexeretur, corona etiam in sacris Litteris iure merito appellatur  . Ceterum cum omnia fere ueteris Legis Pontificum ornamenta una cum summo sacerdotio, in Ecclesiam Romanam iure optimo translata fuerint, illud etiam scitu dignum uidetur, quod Bonifacius eiusdem Ecclesie pont. max.  huiusmodi etiam tiaram, quam regnum  uulgo appellant, tribus distinctam ornatamque coronis   ad pontificum Romanorum usum primus reuocauit. Hic est ille Octauus Bonifacius ex nobili ac uetusta Caietanorum familia, patre Liuifredo equite, matre Alexandri Iu nepte, progenitus: qui  emulator magnus, et iurium Ecclesie conseruator, propter sedis apostolice patrocinium, aduersus ditionis e bonorum illius detentores animo fortissimo susceptum, et ad finem constanter perductum innumeris maleuolorum calumniis se obnoxium reddidit.





75-76 OPUSCULUM QUINTUM. ACTUS MEDIOLANI, DE PRIuILEGIO ROMANAE ECCLESIAE, AD HILDEBRANDUM S. R. E. CARDINALEM ARCHIDIACONUM.





ARGUMENTUM.

Hoc opusculum de priuilegio Romane Ecclesie inscribitur: est autem breuis narratio eorum, que ipsi sanctissimo doctori in legatione Mediolanensi contigerunt; cum scilicet contra eiusdem Ecclesie clericos Nicolaitas pariter et Simoniacos, legatus a sede apostolica missus, non minus castitatis, quam Romane Ecclesie iura tuenda, suscepisset.

 Domino HILDEBRANDO uenerabili archidiacono, PETRUS peccator monachus, sincerissime deuotionis affectum.

Priuilegium Romane Ecclesie quantas habeat uires ad seruandam canonice equitatis et iustitie regulam, quantumque uigorem ad disponendam ecclesiastici status contineat disciplinam, solus ille dilucide comprehendit, qui ecclesiasticis consueuit insudare negotiis. Quod utique priuilegium, qui inexpertus est, paruipendit, exercitatus amplectitur. Quia sicut arma non curat, qui certamen ignorat; sic e diuerso telis inhianter accingitur, qui ad reportandos ex more uictoriarum titulos animatur. Armis autem priuilegium Romane Ecclesie non incongrue comparauerim, quia dum hec una per cathedram  beati Petri totius Christiane religionis caput effecta, cunctis in orbe terrarum principetur Ecclesiis, uelut dux ante aciem fidelium cuneis fulta, ac specialis prerogatiue auctoritate munita, et Euangelico mucrone ueritati resistentium ceruices obtruncat, et ad inuictissime dimicandum totam Christi militiam in unius caritatis, ac fidei unanimitate conspirat. Hoc tu subtiliter, ut et alia multa perpendens, frequenter a me caritate, que superat omnia, postulasti; ut Romanorum pontificum decreta, uel gesta percurrens, quidquid apostolice sedis auctoritati specialiter competere uideretur, hinc inde curiosus exscerperem, atque in parui uoluminis unionem noue compilationis arte conflarem. Hanc itaque tue petitionis instantiam cum ego negligens floccipenderem,  magisque superstitioni quam necessitati obnoxiam  iudicarem; diuinitus, ut reor, actum est, ut Mediolanensem urbem, beatissimi Nicolai pape legatione functus, adirem.

Erat enim inter clerum et populum, propter duas hereses, Simoniacam uidelicet, et Nicolaitarum, satis turbulenta seditio. Nicolaite autem dicuntur clerici, qui contra castitatis ecclesiastice regulam feminis admiscentur. Qui plane tunc fornicatores fiunt, cum fedi commercii copulas ineunt; tunc Nicolaite iure uocantur cum hanc lethiferam pestem uelut ex auctoritate defendunt. uitium quippe in heresim uertitur, cum peruersi dogmatis assertione firmatur. Quid plura? nobis digna sedis apostolice ueneratione receptis, ac negotiis, que nos attraxerant, intimatis, post diem alterum factione clericorum  repente in populo murmur exoritur, non debere Ambrosianam Ecclesiam Romanis legibus subiacere, nullumque iudicandi, uel disponendi ius Romano pontifici in illa sede competere. Nimis indignum, inquiunt, ut que sub progenitoribus nostris semper exstitit libera, ad nostre confusionis opprobrium nunc alteri, quod absit, Ecclesie sit subiecta. Postremo tumultuantium clamor attollitur, ex diuersis partibus ad episcopale palatium conuenitur: dein tintinnabula perstrepunt, pregrandis eree tube, que illic est, tota ciuitas clangoribus intonatur. Intentabant mihi, ut ita loquar, omnia mortem, et ut ab amicis meis mihi sepe suggestum est, nonnulli meum sanguinem sitiebant. Augebat autem huius ignis incendium hoc permaxime, quia congregatis  quasi ad synodum totius Ambrosiane parochie clericis,  ego in medio residens, siue potius presidens, reuerendissimum Mediolanensem archiepiscopum ad sinistram; prudentia quoque, ac sanctitate conspicuum Anselmum Lucensem episcopum posuisse mihi accusabar ad dexteram. Hinc porro quanta a frementi 77 populo dici potuerint, non necesse est apicibus tradi, quod nimirum per se ualet intelligi. Et reuera ipse dominus archiepiscopus mox ut nostre est presessionis admonitus, impiger obtulit, ultro etiam, ut si ego preciperem, in scabello, quod nostris suberat pedibus, sine controuersia resideret. Dicant id non simplici factum intentione, qui uolunt; nos autem non hoc irritationi populi zelantis, ut fertur, adscribimus, sed apostolice sedis reuerentie deputamus. Ut autem ad compendium ueniam,  ascendi pulpitum, ac, sedato uix populo, huiusmodi sum uerbis exorsus.




SERMO

Nouerit caritas uestra, dilectissimi, non me pro Romane Ecclesie huc honore uenisse, sed uestram gloriam querere, uobis salutem et gratiam, que in Christo est, cum eius auxilio, si permittitis, prouidere. Quo enim pacto honore indiget paruuli hominis, que laudes atque preconia ex ipsius ore sortita est Saluatoris? Que autem prouincia per omnia regna terrarum ab eius ditione extranea reperitur, cuius arbitrio ipsum quoque celum et ligatur et soluitur? Omnes autem siue patriarchiui cuiuslibet apicem, siue metropoleon primatus, aut episcopatuum cathedras, uel Ecclesiarum cuiuscunque ordinis  dignitatem, siue rex, siue imperator, siue cuiuslibet conditionis homo purus instituit, et prout uoluntas, aut facultas erat, specialium sibi prerogatiuarum iura prefixit: Romanam autem Ecclesiam solus ipse fundauit, super petram fidei mox nascentis erexit , qui beato uite eterne Clauigero terreni simul et celestis imperii iura commisit. Non ergo quelibet terrena sententia, sed illud uerbum, quo constructum est celum, et terra: per quod denique omnia condita sunt elementa, Romanam fundauit Ecclesiam. Illius certe priuilegio fungitur, illius auctoritate fulcitur. Unde non dubium, quia quisquis cuilibet Ecclesie ius suum detrahit, iniustitiam facit: qui autem Romane Ecclesie priuilegium ab ipso summo omnium Ecclesiarum  capite traditum auferre conatur, hic procul dubio in heresim labitur: et cum ille notetur iniustus; hic est dicendus hereticus. Fidem quippe uiolat, qui aduersus illam agit, que mater est fidei; et illi contumax inuenitur, qui eam cunctis Ecclesiis pretulisse cognoscitur.

Ut autem, omissis aliis, ad id, quod nunc agitur, ueniamus, non debet ignorare sancta uestra deuotio, quia beati apostolorum principes Petrus et Paulus, sicut per suum sanguinem Romanam Ecclesiam consecrarunt; ita mox inter ipsa nascentis fidei rudimenta hanc Mediolanensem Ecclesiam per suos discipulos lucrati sunt Christo: Nazarius quippe martyr insignis, sicut Scripture testantur, Petri auctoritate,  baptisma a Lino eius successore suscepit: qui postmodum cum B. Celso in hac sancta urbe martyrio coronatus est. Sancti uero martyres Protasius atque Geruasius beatum Paulum apostolum magistrum ac preceptorem habuisse noscuntur; sicut B. Ambrosio et ipse testatur: 78 Isti sunt, inquit, qui monita mea secuti respuentes predia, et diuitias secuti sunt Domini nostri uestigia. Sicut ergo Saluator noster binos ante faciem suam discipulos misit ; ita quodammodo uterque sanctus apostolus ex magisterio suo in hanc urbem predicatores sancte fidei geminos destinauit.

Cum ergo uestre salutis auctores ex Romane Ecclesie prodierint disciplina, consequens est, iuxta equitatis ordinem, ut Ecclesia Romana mater Ambrosiana  sit filia. Ut autem hic ordo inter utramque, Ambrosianam uidelicet et apostolicam sedem non nouiter oriri, sed antiquitus tenuisse non dubitetur, B. Ambrosius cum hanc Nicolaitarum sordem ad multorum fetere perniciem in hac urbe doleret, eamque per se solus cercere non posset, sedis Apostolice mox quesiuit auxilium; cui uidelicet is, qui tunc preerat, papa Siricius tres personas, presbyterum, diaconum, et subdiaconum, ad correctionem ulciscendi huius sceleris destinauit. Cum his itaque beatissimus pontifex, quos corrigere non potuit, uelut scatentem uermibus sentinam ex urbis huius sagena proiecit. Unde et ipse S. Ambrosius in omnibus sequi se magistram sanctam Romanam profitetur Ecclesiam. Scrutamini itaque Scripturas uestras,  et per quod uultis diligenter inquirite; et si non potestis apud uosmetipsos inuenire quod loquimur, mendacii arguite: si autem potestis, nolite ueritati resistere, nolite matrem uestram crudeliter impugnare, sed ex cuius uberibus lac suxistis apostolice fidei, eius semper gaudete solidis doctrine celestis dapibus recreari.



Quantum profuerit ratio reddita.

His itaque rationibus de prerogatiua et principatu sedis apostolice redditis, populus omnino beneuolus redditur, et exsecuturum se, quidquid iniungerem, unanimiter pollicetur. Tunc nimirum liquido persensi, in ecclesiasticis causis quantum Romane Ecclesie nosse priuilegium ualeat; quamque hoc sancta tua prudentia non otiose deposcat. Quod utique,  Deo annuente, implere studebimus, si tamen huius rei geste prius ordinem digeramus. Quid multis moror? Adest clericorum perplurimus ille conuentus, communiter, et singillatim quisque perquiritur, uix e tanto numero quispiam promotus ad ordinem sine pretio reperitur. Erat enim genuinus, imo inordinatus ordo, et ineuasibilis regula illius Ecclesie, ut quicunque ad quemlibet ordinem, uel etiam ad episcopatum consecrandus accederet, prefixum prius absque ulla controuersia canonem daret. Hic plane quot curis afflictus, quot sim cogitationum stimulis tediatus, quot denique suspiria ex imis uisceribus traxerim, facunda etiam lingua non explicat. Tam late siquidem diecesis, tam nobilis  urbis omnes Ecclesias sacris mysteriis profanare, quodammodo Christiane religionis uidebatur euersio. Sed et litigiosum erat indulgere paucis, cum fere omnium esset culpa communis, nec legitimum uidebatur, diuersa in eos prodire sententia, cum esset una omnibus causa. Hoc etiam nostras augmentabat 79 angustias, quia nisi qualemcunque decisionis calculum causa ista susciperet, nisi cum magna hominum strage, furentis populi se iurgia non sedarent.



De reconciliandis hereticis.

Tunc inter multas disceptationes processit in medium illa Innocentii pape sententia, ab antiquioribus inuenta, quod a multis peccatur, inultum est. Illa quoque discretio ad memoriam rediit, quam  sancti pontifices, et authentici canonum conditores de Donatistis, et Nouatianis, ac reliquis, qui apud diuersas hereses ordinati sunt, inuenerunt. Id etiam nos non preterit, quod nostre memorie nonus Leo papa plerosque Simoniacos, et male promotos tanquam nouiter ordinauit. Hec et alia plurima meditantibus, et inuicem conferentibus, illud etiam deuenit in manus, quod insignis papa Leo I Ianuario scripsit episcopo: »Lectis, ait, fraternitatis tue litteris, uigorem fidei tue, quem olim noueramus, congratulantes tibi, quod ad custodiam gregis Christi pastoralem curam uigilanter exsequeris, ne lupi, qui sub specie ouium subintrauerunt , bestiali seuitia simplices quosque dilacerent, et non solum ipsi nulla correctione proficiant, sed etiam,  que sunt sacra corrumpant. Quod ne uiperea possit obtinere fallacia, dilectionem tuam duximus commonendam, insinuantes ad anime periculum pertinere, si quisquam de his, qui a nobis in hereticorum atque schismaticorum sectam delapsis, et se utcunque heretice communionis contagione macularit resipiscens, in communione catholica sine professione legitime satisfactionis habeatur. Saluberrimum enim, et spiritualis medicine utilitate plenissimum est, ut siue presbyteri, siue diaconi, aut cuiuslibet ordinis clerici, qui se correctos uideri uolunt, atque ad catholicam fidem, iampridem admiserant, rursum reuerti ambiunt, prius errores suos et ipsos auctores errorum damnatos sine ambiguitate fateantur.  Ut sensibus prauis etiam peremptis nulla sperandi supersit occasio, ne ullum membrum talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem precipimus custodiri, ut in magno habeant beneficio, si adempta sibi omni promotionis spe, in quo inueniuntur, stabilitate perpetua maneant, tamen iterata tinctione non fuerint maculati. Non ob hoc leuem apud Dominum noxam incurrit, qui de talibus ad sacros promouendis ordines iudicarit. Quod si cum grandi examinatione promotio conceditur inculpatis, multo magis non debet licere suspectus.« Idem quoque Leo in hereticorum receptione Anatolio Constantinopolitano episcopo sic mandauit: »Qui plenis satisfactionibus  male gesta condemnant, et accusare magis se eligunt, quam tueri, pacis, et communis nostre unitate letentur, ita ut digno prius anathemate, que contra fidem catholicam sunt recepta, damnentur. Aliter enim in Ecclesia Dei, que corpus est Christi, nec rata sunt sacerdotia, nec uera sunt sacrificia, nisi in nostre proprietate nature uerus nos pontifex 80 reconciliet, uerus immaculati Agni sanguis emundet. Nec aspere igitur communionis nostre gratia deneganda est, nec temere est largienda.« Idem uero Aquileiensi episcopo scribens, ait: »Damnent apertis promissionibus sui superbi erroris auctores, et quod in doctrina eorum uniuersalis Ecclesia exhorruit, detestentur. Omnia decreta synodalia, que ad excisionem Simoniace hereseos apostolice  sedis confirmauit auctoritas, amplecti se, et in omnibus approbare plenis, et apertis, ac propria manu scriptis protestationibus eloquantur. Illud etiam nos non aufugit, ubi Fulbertus Carnotensis episcopus primati suo super presbytero per pecuniam ordinato, ex auctoritate Toletani concilii tale reperitur dedisse consilium . Propterea, inquit, depositum non reordinabitis, sed reddetis ei suos gradus per instrumenta, et per uestimenta, que ad ipsos gradus pertinent, ita dicendo: Reddo tibi gradum ostiarii, et te in illum gradum restituo, et cetera; In nomine Dei Patris, et Filii, et Spiritus sancti. Nouissime autem benedictione letificabitis eum, sic concludendo: Benedictio Dei Patris, et Filii, et Spiritus sancti super te  descendat, ut sis restitutus in ordine sacerdotali, et offeras placabiles hostias laudis pro peccatis, atque offensionibus populi omnipotenti Deo, cui est honor et gloria in secula seculorum.« Hoc etiam nostram memoriam non pertransiit, quod beatus papa Gregorius neophytis Anglis dispensatiue ad tempus, coniugia canonibus interdicta, permisit. Apostolica etiam illa discretio nobis ad memoriam est reducta, que Gentilibus nuper conuersis ad fidem, nichil aliud oneris imposuerunt, nisi ut ab immolatis simulacrorum, et sanguine, et suffocato, et fornicatione, se tantummodo custodirent. In arcto itaque positi, quia non poteramus mala illius Ecclesie mera canonum auctoritate corrigere, studuimus saltem peruersis  eius usibus finem imponere, ac gratuite promotionis ordinem futuris temporibus prouidere. Exegimus igitur extunc et deinceps gratuite promotionis inuiolabilem sponsionem, prius per monumenta litterarum, deinde per manum, postremo per Euangelicum sacramentum. Et quidem sponsio stylo digesta, ut apud nos habetur, hic simpliciter transcribatur.



Sponsio archiepiscopi Mediolanensis.

Wido diuina gratia Medolanensis Ecclesie archiepiscopus, omnibus Christi fidelibus eiusdem Ecclesie clero, et populo eternam salutem in Domino.

Non ignorat sancta deuotio uestra, dilectissimi fratres, et filii, quam reproba, quam detestabilis,  Deo odibilis, ignominiosa, atque peruersa, omniumque sanctorum canonum auctoritate damnata consuetudo in hac sancta Ecclesia, cui, Deo auctore, deseruio antiquitus inoleuerit, quamque lethalis, atque pestifere lepre animas innocentum contaminatione perfuderit, Simoniace uidelicet heresis damnata, semperque damnanda uenalitas, et perniciosa negotiatio huiusmodi, que in hac sancta Ecclesia consuetudinaliter, obtinebat, ut quisquis 81 ad clericales ordines prouehendus accederet de subdiaconatu quidam duodecim nummos, de diaconatu uero decem et octo, postremo de presbyteratu suscipiendo uiginti quatuor, quasi per prefixam conditionis regulam daret. Hoc itaque modo Simon Magus, heu! proh dolor! hanc sanctam Ambrosianam ecclesiam  peruersitatis sue uelut officinam fecerat. Follem, malleos, et incudem trapezita ac monetarius iniquitatis habebat; nichilque aliud nisi animarum omnium commune periculum fabricabat. Nostris uero temporibus, quia Saluator noster pius ac misericors plebem suam, quam pio cruore redemerat, sub hac mortiferi languoris atrophia perire condoluit, uelut ad obuiandum, ac uiriliter obsistendum uoraci ac uirulento draconi, uestros animos, uisitante Spiritus sancti gratia, concorditer incitauit: ita ut quibusdam ex nostris sedem apostolicam adeuntibus, tantum huius terre periculum sanctus ad Deo dignus Nicolaus papa cognosceret, atque ad compescendum, et funditus exstirpandum hoc facinus dominum Ostiensem Petrum episcopum destinaret.

 Quapropter, dilectissimi fratres, in conspectu Dei omnipotentis, et Filii eius Christi Iesu, qui iudicaturus est uiuos et mortuos, et Spiritus sancti, qui hanc pestem specialiter damnat ac destruit, sub testimonio omnium angelorum cunctorumque sanctorum Dei, presente iam dicto domino Petro episcopo, et etiam uenerando domino Anselmo Lucensi episcopo, et omnibus uobis, damno, detestor ac reprobam iudico hanc peruersam, que hactenus uiguit in hac ecclesia, negotiandi consuetudinem, omnemque Simoniacam heresim. Insuper obligo non solum me, sed et omnes clericos meos, qui nunc sunt, omnesque successores nostros, et inuiolabili nodo firmissime promissionis astringo, ut nec ego, nec quisquam successor meus, nec inquisitor, nec Rodolarius,  nec aliquis huiusmodi de promouendis ad ecclesiasticos ordines aliquid tollat. Quod si suadente diabolo, siue aliquis nostrum, qui nunc sumus, siue successorum nostrorum, qui post nos futuri sunt, huius saluberrime promissionis uiolator exstiterit, et aliquid in conferendis ordinibus tollere pestifera negotiatione presumpserit: dator simul et acceptor cum ipso heresis huius auctore Simone perpetuo anathematis uinculo constringatur, et a Dei omnipotentis, omniumque sanctorum consortio separatus, cum Iuda et Caipha, cum Dathan et Abiron sub eterne damnationis atrocitate damnetur. Nicolaitarum quoque heresim, nichilominus condemnamus, et non modo presbyteros, sed et diaconos, et subdiaconos  ab uxorum et concubinarum fedo consortio, nostris studiis, in quantum nobis possibilitas fuerit, sub eodem quo supra testimonio arcendos esse promittimus. Quod, ut uerius credatur, nos cum nostris clericis propria manu subscribendo firmamus, sigilli quoque nostri formam imprimi iubemus. Insuper hoc addentes ac sub eiusdem sponsionis uinculo inuiolabiliter promittentes, ut neque de abbatiis ordinandis, neque de capellis, uel quibuslibet ecclesiis inuestiendis, uel ordinandis, siue tradendis, neque 82 de episcopis promouendis, neque de sacrosancto chrismate, neque de consecratione ecclesiarum uel nos, uel nostri familiares aliquid omnino tollamus. Spiritus sanctus, qui sanctorum chrismatum auctor est, nos nostrosque successores ab omni uinculo prefate  maledictionis eripiat: ita tamen ut hanc saluberrimam constitutionem perseueranter implere concedat, qui cum Patre, et Filio uiuit in secula seculorum. Amen.

Ego Dei gratia Wido, Mediolanensis Ecclesie archiepiscopus, hanc sponsionem a me factam firmaui, roboraui, atque subscripsi. Odaldericus uicedominus, et presbyter subscripsi. Griberius presbyter subscripsi. Arderatus presbyter subscripsi. Atto presbyter subscripsi. Ariprandus indigne diaconus subscripsi. Ardericus diaconus subscripsi. Ambrosius diaconus subscripsi. Acto diaconus subscripsi. Adam subdiaconus subscripsi. Lyprandus subdiaconus subscripsi. Landulphus subdiaconus subscripsi. Acto subdiaconus subscripsi, et alii subscripsere.



Iusiurandum archiepiscopi.


Postmodum accedens idem archiepiscopus ante sanctum altare, presente domino Lucense, iurauit in manum meam, dicens: Si hec, inquit, de Simoniaca et Nicolaitarum heresi delenda, et funditus destruenda fideliter non obseruauero, ab omnipotenti Deo et omnibus sanctis sim excommunicatus, et anathematizatus, et ab omni Christianorum consortio inueniar alienus. Similiter et uicedominus, et cancellarius eius, et omnes alii qui aderant clerici manus suas in manum meam dederunt, et hec eadem excommunicationis et anathematis uerba dixerunt. Deinde accessit Arnulphus nepos archiepiscopi, honestus uidelicet et prudens clericus, cuius unam manum archiepiscopus tenuit, alteram ipse super sanctum  Euangelium posuit, et iurauit, dicens: Dominus meus Wido archiepiscopus, qui hic est, ab hodie in antea, et quod promisit de castitate clericorum, fideliter obseruabit: et insuper nunquam consecrabit alicuius ordinis clericum sue diecesis preter monachos, quem ante promotionem non faciet iurare, quod in hoc breuiculo scriptum est. Sic me Deus adiuuet, et ista sancta Euangelia.



Indiculus sacramenti eorum qui promouentur.

Pro suscipiendis ecclesiasticis gradibus, siue per me, siue per submissam personam, seu per quodlibet ingenium, neque dedi, neque promisi, neque per promissiones daturus sum aliquid. Sic me Deus adiuuet, et ita sancta Euangelia.



Penitentia archiepiscopi.


Hoc facto dominus archiepiscopus illico in pauimentum cum omni humilitate prosternitur, et iniungi sibi penitentiam pro uenalitatis huius nefando commercio deprecatur: cuius uidelicet sceleris licet in illa Ecclesia non ipse primus exstiterit auctor; non tamen ut debuit, fuerat exstirpator. Centum itaque annorum sibi penitentiam indicit, 83 redemptionemque eius taxatam per unumquemque annum pecunie quantitate prefixit.



Iusiurandum archiepiscopi et populi non diuersum.

Mox maiorem ecclesiam simul ingressi, pulpitum ascendimus. Tunc coram copioso populo ciuitatis, et clero, clericum suum, tactis sacrosanctis Euangeliis, iurare feci, quod ipse archiepiscopus donec aduiueret,  in quantum posset  istas duas, Nicolaitarum uidelicet ac Simoniacorum hereses, omni studio totisque uiribus sincere ac fideliter exstirpare contenderet: ita ut neque presbytero, neque diacono, neque subdiacono, feminam cum gradu simul habere permitteret: a conferendis etiam ecclesiasticis sacramentis uenalitatis omne commercium funditus prohiberet. Idipsum iusiurandum contra Simoniacos et Nicolaitas permaxima pars populi non modo ciuilis, sed et suburbani iam dederat, quorum uidelicet multitudo millenarium, ut fertur, numerum excedebat. His ita gestis, consideratisque sanctorum Patrum sententiis, quos superius memorauimus, aliorumque, quos studio breuitatis omisimus, uisum est nobis, ut omnes  illi clerici, accepta penitentia, inter missarum solemnia reconciliarentur, ornamenta de manu episcopi recipientes, sicut Fulbertum episcopum, supra narrauimus, dedisse consilium; hoc tamen prius, quod infra scriptum est, ante sanctum altare legentes.



Iusiurandum clericorum.

Ego Arialdus dictus diaconus de capella Mediolanensis archiepiscopi hac scriptura, quam manu mea scripsi, profiteor me eam fidem tenere, quam sacrosancta septem concilia euangelica, et apostolica auctoritate firmarunt, et quam beatissimi pontifices Romani ad diuersos data predicatione lucidissime ueritatis exposuerunt. Anathematizo quoque generaliter omnes hereses, extollentes se aduersus sanctam catholicam et apostolicam Ecclesiam, et specialiter  uero atque nominatim Simoniacam heresim, que in ipsam Ecclesiam conatur introducere sacrorum ordinum, siue officiorum maledictam uenalitatem: deinde Nicolaitarum eque abominabilem heresim, que impudenter latrat sacri altaris ministros debere. uel posse licenter uti coniugibus, quomodo et laicos: unde quia his diebus he due hereses, scilicet Simoniacorum et Nicolaitarum, grauius Ecclesiam Dei uexant et impugnant; Simoniacos omnes, et Nicolaitas cum dogmatibus, auctoribus sectatoribusque suis eterno anathemate dignos esse pronuntio, iurans per sanctam omousion Trinitatem.



Penitentia clericorum.

Penitentia autem clericorum talis est. Ii nimirum,  qui solum constitute a diabolo 84 regule canonem dederunt, ita ut nonnulli eorum uix peccatum hoc esse cognoscerent, quinque annorum penitentiam acceperunt. Hoc modo ut omni tempore, estate, simul et hieme, duos dies, duabus autem anni Quadragesimis, Natalem uidelicet, et sanctum Pascha precedentibus, tres dies per hebdomadam ieiunarent in pane et aqua. Eorum autem, qui plus dederunt, septem annorum est penitentia, sub eadem scilicet ieiunii quantitate distincta; postque septennium quandiu uixerint, sextam feriam ieiunabant. Qui autem ieiunare facile non potest, unum ex his diebus per omnem hebdomadam redimere licentiam habet, ita ut unum psalterium meditetur, aut medium cum quinquaginta metaneis, aut unum pauperem pascat,  et lotis pedibus nummum porrigat. Hoc insuper domino archiepiscopo promittente quod omnes orationis causa procul ipse dirigeret, siue uidelicet Romam, siue Turonum; ipse autem archiepiscopus profecturum se ad B. Iacobi uenerabilem tumulum, qui est in Hispania, disponebat.

His itaque tali modo reconciliatis, decretum est, ut non mox passim omnibus reddetur officium, sed his duntaxat, qui et litteris eruditi, et casti, et morum grauitate uiderentur honesti; ceteris autem sufficeret, quod sancte Ecclesie per diuinam gratiam essent rursus inserti, a qua eatenus fuerant diuine sententie falce precisi. Illi etiam ipsi, quibus ministrandi licentia redditur, non ex male mercata ueteri ordinatione ad amissum reparantur officium:  sed ex illa potius beati apostolorum principis efficacissima auctoritate, qua in beatum Apollinarem repente usus est, dicens: Surge, inquit, accipe Spiritum sanctum, simulque pontificatum.

Ecce omnem discretionis illius ordinem apud Mediolanensem urbem habitum, breuiter exposuimus: adhuc tamen utrum sedis apostolice iudicio placeat, ignorauimus. Nos enim, si quid errauimus, ad Petri magisterium corrigendi libenter accedimus, et retractationis opprobrium non ueremur. Hec est enim illa, ut ita loquar, officina fabrilis cui nimirum is, qui fabri dicebatur filius presidet, ad cuius regulam omnis merito moneta reducitur: ad cuius rectitudinis lineam quidquid uspiam deprauatum fuerit, reformatur. Utrum autem ego in reconciliatione illorum  errauerim, nescio. Unum autem per omnipotentis Dei clementiam spero, quia post tot iurationum genera, quibus archiepiscopus hec promissa firmauit, post sacramenta tam multiplicis populi per Euangelium data, post iuramenta certe omnium clericorum ante sanctum altare litteris, et proprio ore prolata, utreque iste hereses sic in illa Ecclesia sunt per argumenta prouide cercitionis attrite, ut auctore Deo nostris temporibus non sint ad rediuiua certamina reparande. Apostolica tamen sedes hec apud se retractanda discutiat: et utrum puncto an lima digna sint, ex auctoritatis sue censura decernat.


Sit nomen Domini benedictum.





85-86 OPUSCULUM SEXTUM. LIBER QUI APPELLATUR GRATISSIMUS. AD HENRICUM ARCHIEPISCOPUM RAuENNATEM.





ARGUMENTUM.

In hoc tractatu prolixe ostendit non esse eos, qui a Simoniacis episcopis consecrati sunt, iterum consecrandos: quod multis rationibus et sanctorum Patrum auctoritatibus confirmat. Controuersia autem tunc temporis super hac questione uertebatur in concilio episcoporum; propterea scribit hoc loco ad archiepiscopum Rauennatem, ut simul cum aliis hoc Romano pontifici persuadeat, ne insontes simul cum noxiis pena afficerentur, depositis scilicet ab ecclesiasticis ordinibus, quos sine ulla negotiatione acceperant.



uERSUS DE SIMONIACIS.


Incudem Simonis fabrilis, et antra monete
Damnat pestiferas Deus euertendo cathedras:
Nam postea latro per diuerticula repit,
Peruia gratuito pastor petit ostia gressu.
Ast ubi mangonum scelerata negotia desunt,
Nec grauem corbonam turget uenale talentum.
Non distractor obest, quia non commercia sordent.
Nam quid nummati nequeunt ubi ledere nummi?
Imo quid arboreis manu obsit squalida plantis?
Sepe salutiferam medicus dedit eger origam,
Mancipites pugilem, ceci genuere uidentem,
Clenica procerum peperit male feda uenustum,
Nec soboles noxis est addicenda paternis;
Quisque sua premitur, socii nec labe tenetur.

 Domino HENRICO uenerabili Rauennatice sedis antistiti, PETRUS uiuifice crucis Christi humillimus seruus, salutem in idipsum.

Qui sacerdotium, auctore Deo nouiter suscepisti, nullum tibi inprimis offerendum munus, quam quod de sacerdotibus factum est, congruentius credidi. De iis itaque, qui gratis sunt a Simoniacis consecrati, quanta iam per triennium in tribus Romanis conciliis fuerit disceptatio, quamque perplexa atque confusa dubietas: et in iis partibus quotidie uentiletur, sanctitatem uestram latuisse non arbitror; presertim, cum crescente fluctuationis ambiguo, eatenus sit processum, ut nonnullos constet episcopos ab illis ordinatos clericos denuo consecrasse. Unde mihi plerique fratres quadam presumptiue  caritatis instantia familiariter exigunt, et uiolenta, ut ita fatear, supplicatione compellunt; ut in tante necessitatis articulo subuenire, uel compendiosum quid scribendo non pigeat, atque quid mihi super hac sententia uideatur, exponam. Quod quidem diutius detrectaui, sperans me uidelicet a beatissimo prius apostolice sedis antistite licentiam accepturum: hac siquidem transiturus in proximo ferebatur. Sic namque integrum decernebam ecclesiasticam quamlibet tractare materiam, si ab ipso Ecclesie principe tractandi mihi auctoritas aspiraret. Sed cum mihi recurreret in memoriam, quia iam uenerabilis papa in postrema synodo omnes episcopos ex  diuina obtestatione rogauerit, quatenus Dei misericordiam in commune deposcerent; ut quid super hoc scrupuloso negotio decernendum esset, nutantibus reuelaret; eius me arbitratus obsecundare prorsus imperio, si uel orando, uel scribendo tam difficilem nodum de Ecclesia soluere, superna illucescente gratia, potuissem. Quapropter in illum fideliter sperans qui aperit librum, et soluit signacula eius , soluende huius questionis iter aggrediar; et quia copia dicendi non suppetit, delegate mihi obedientie studio, qui loqui nescio, nutibus saltem gestire tentabo.



[LIBER QUI APPELATUR GRATISSIMUS, AD HENRICUM ARCHIEPISCOPUM.]



87 CAPUT PRIMUM. Quod Christus, etsi per plures sua dona discernat, in ipso tamen omnis gratie plenitudo permaneat.


Constat plane mediatorem Dei, et hominum Christum Iesum Ecclesiam suam sic ordinasse ab ipso redemptionis humane primordio; ut et per ministros uerbi sui carismatum dona distingueret, et tamen in seipso omnium gratiarum plenitudinem principaliter retineret. Nam is qui dicit apostolis: »Habemus thesaurum istum in uasis fictilibus ;« idem etiam confitetur; »Quia in pectore Iesu sunt omnes thesauri sapientie absconditi .« Si autem in pectore Iesu omnes thesauri sunt, et nichil excipitur; quid ergo relinquitur, quod in uasis hominum fictilibus recondatur? Sed quod ille totum naturaliter possidet, hoc illi per gratiam participatione illius iuxta mensuras habent. De  illis enim dicitur: »Quia operatur unus atque idem Spiritus, diuidens singulis prout uult ;« at de unigenito Filio dicit Ioannes Baptista: »Non, inquit, ad mensuram dat Deus Spiritum.« Et iterum: »De plenitudine eius omnes accepimus .«

Quia ergo ab illo uno fonte omnes iusti hauriunt unde uiuant; ad illum necesse est, semper gratias agendo, recurrant; nec superne gratie dona ab alio se posse percipere credant, nisi ipso largiente, a quo hec certum est emanare. Qui enim diuini luminis non Deo, sed homini se debitores existimant, tanquam a sui fontis irrigatione siccati, necesse est, ut  deficientes arescant; nec in semetipsis ualent fluere, dum ab originali plenitudine fontis obliuiscuntur ubertatem sue uegetationis haurire. Unde non incongrue per Salomonem dicitur: »Omnia, inquit, flumina intrant in mare, et mare non redundat: ad locum unde exeunt, flumina reuertuntur, ut iterum fluant .« Hunc excursum, atque recursum spiritualium fluminum mystice Lucas euangelista describit, cum ait: »Quia, conuocatis iehsu duodecim apostolis, dedit illis uirtutem et potestatem super omnia demonia, et ut languores curarent, et misit illos predicare regnum Dei .« Ecce egressus fluminum; ac postmodum subdit: »Et reuersi apostoli narrauerunt illi quecunque fecerunt .« Ecce reditum fluminum. »Ad locum ergo,  unde exeunt, flumina reuertuntur;« quia electi quique illi se debitores esse non ambigunt, a quo uidelicet hauserant omne quod spiritualiter fluunt. Unde et Paulus ait: »Diuisiones uero gratiarum sunt, idem autem Spiritus; et diuisiones ministrationum sunt, idem autem Dominus; et diuisiones operationum sunt, idem uero Deus, qui operatur omnia in omnibus.« Nempe cum primum ponat Spiritum, deinde subiungat Dominum, postremo Deum, ostendit sanctam Trinitatem, unum scilicet Deum, omnium gratiarum esse indubitanter auctorem. Ipse enim sua dona distribuit, qui singulorum merita, et operum diuersitates occulta prouisione discernit.



88 CAPUT II. Quod sacerdos exterius ministrat, sed Deus inuisibiliter consecrat.


Quapropter plena fide credendum est, quod sic ministris suis Christus ecclesiastice consecrationis delegat officium, ut tamen apud se omnium ordinum contineat principaliter sacramentum; sicque seruis promouendi conseruos ministerium prerogat, ut in neminem ipsum consecrandi ius, uirtutemque transfundat. Licet enim pontifices per iniuncte administrationis officium consecrare uideantur; sed ille ueraciter consecrat, qui Spiritum sanctum inuisibiliter dat. Alius namque est, qui orat; alius, qui exaudit. Alter ille, qui petit; alter, qui petitionibus annuit. Quis est enim, qui se Petro et Ioanni audeat comparare? Et tamen de ipsis dicitur: »Quia missi  Samariam, imponentes manus iis, qui baptizati fuerant, orauerunt pro ipsis, et illi acceperunt Spiritum sanctum .« Non ergo eorum largitate, sed ministerio, ac proinde non illis donantibus, sed orantibus, Spiritus sanctus super credentes illapsus est . Unus est enim sacerdos magnus, unus pontifex summus, qui introiuit semel, non in quelibet sancta sanctorum, sed in ipsum celum, ut appareat uultui Dei pro nobis. Ex quo uidelicet, tanquam quodam uertice, omne Sacerdotium per Ecclesie membra diffunditur; omne, quod sacrum est, ineffabiliter propagatur. Unde cum discipulos ad baptizandum misit, non in eos sacramenti uirtutem transtulit, sed obedientiam indidit; et non auctores baptismi sed ministros effecit. Nam  cum dicit: »Ite in orbem uniuersum, baptizate omnes in nomine Patris, et Filii, et Spiritus sancti ;« euidenter ostendit, quia non ipsi, sed ille procul dubio baptismatis auctor erat, in cuius illi nomine baptizabant. Unde et Ioannes Baptista dicit: »Qui me misit baptizare in aqua, ille mihi dixit: Super quem uideris Spiritum descendentem, et manentem super eum, hic est, qui baptizat .« Et tamen euangelista Ioannes ait: »Quanquam iehsu non baptizaret, sed discipuli eius.« Ecce Dominus non baptizat, et tamen de illo dicitur: »Hic est, qui baptizat;« quia quisquis baptizandi exhibet ministerium, ille tamen operatur uirtutis intime sacramentum.



CAPUT III. Quod sicut unus est, qui baptizat; ita unus idem est, qui principaliter consecrat.


Si quis autem mihi fortassis obiiciat, aliud esse baptismum humane regenerationis, aliud consecrationis ecclesiastice dignitatem; nos quidquid in hac parte de baptismo credimus, totum nichilominus et de consecratione sentimus. Nam cum baptismus totius ecclesiastici sacramenti origo sit, atque primordium, sicut baptismus Dei est et non hominis, ita nimirum omnis ecclesiastica consecratio illi specialiter competit, a quo omnium benedictionum 89 plenitudo profluxit. De quo uidelicet Apostolus: »Qui benedixit nos, inquit, omni benedictione spirituali in celestibus .« Neque enim uel  ipse baptismus, uel prorsus aliqua consecratio magnum aliquid diceretur, nisi intuitu Spiritus sancti, qui per exercitia illa tribuitur. Nam, ut dicitur, quid est aqua, nisi aqua? Sed accedit uerbum ad elementum, et descendente Spiritu, fit sacramentum.

Cum ergo in utroque sanctificationis genere hoc sit totum atque magnificum, quod siue ab iis, qui baptizantur, siue ab iis, qui consecrantur, Spiritus sanctus accipitur, sicut non humane uirtuti, uel potestati, sed auctori Deo baptismus adscribitur: ita nichilominus et quelibet ecclesiastica consecratio ad illum per omnia, necesse est, referatur, operante siquidem in utrisque multiformi gratia Dei; et ut illi absolutionem obtineant peccatorum, et isti prouehantur ad spiritualium ordines dignitatum. Illi exuti  ueterem cum actibus erroris, nouum induant hominem; isti tanquam sacerdotes Dei induantur iustitia. Illi quasi modo geniti infantes rationabiles sine dolo lac concupiscant; isti ut perueniant in mensuram etatis plenitudinis Christi. Operatur in illis, ut fiant filii adoptionis, in istis autem ut sint ministri et dispensatores ministeriorum Dei. Illi namque per Spiritum renascuntur: isti eodem disponente Spiritu, iam, ut filios Dei generent, preferuntur .



CAPUT Iu. Quod Dominus cum baptismo simul et sacerdotii iura suscepit.

Sincera igitur atque integra fides habet, quod  sicut baptismus, ita et nichilominus sacerdotalis consecratio, nulla sordentium ministrorum labe polluitur, nullo alieni reatus crimine uiolatur: sed quantumuis facinorosus, quantislibet sit criminibus inuolutus ille, qui consecrat; is, qui consecratur, nullo propter hoc sacri muneris detrimento percellitur, nec aliqua celestis gratie diminutione fraudatur. Non enim ex merito sacerdotis, sed ex officio, quo fungitur, consecrationis mysterium in alterum propagatur: nec expedit in consecratore considerare, qualiter uixit, sed ministerium tantummodo attendendum est, quod accepit. Sicut enim multi sunt, qui baptizandi funguntur officio; et tamen unus est, qui baptizat: ita licet multi sint sacerdotes, unus tamen est, qui proprie, ac specialiter  consecrat. In illa nempe columba, que super Dominum post baptisma descendit , ipse cum sacramento baptismatis et ueri sacerdotii iura suscepit, fuso uidelicet super eum oleo exsultationis, de quo Psalmista canit:  »Unxit te, inquit, Deus, Deus tuus oleo letitie pre consortibus tuis.« Probatur autem Redemptor noster cum baptismo simul et sacerdotii suscepisse ministerium: quia baptizatus, mox predicare, discipulos eligere, nouisque cepit miraculis coruscare, quod eatenus profecto fecisse non legitur, si diligenter Euangelici textus series recensetur. Hinc est quod sancta Ecclesia ab ipso suo capite huius normam 90 institutionis arripuit, et fideliter seruat; ut ad instar ipsius Domini  infra tricennium ad sacerdotium quemlibet non admittat. Nisi enim certa fides haberet, cum baptismo Dominum simul et sacerdotium suscepisse, ut quid tantopere canonica prohiberet auctoritas, ante illius etatis tempus, quo ipse baptizatus est, quempiam ad sacerdotales infulas aspirare? Imo cur ad accipiendum sacerdotale fastigium Dominice etatis adhiberetur exemplum, si minime crederetur tunc Dominus non sine sacerdotio suscepisse baptismum? Sicut enim baptismum, ita et sacerdotium ex parte humanitatis pro nostra salute suscepit, cuius uidelicet utriusque Sacramenti in eo, quod Deus est auctor, et consecrator existit. De quo Apostolus dicit: »Ubi precursor pro nobis introiuit secundum ordinem Melchisedech, pontifex factus  in eternum .« Nam et ipsi sancti Apostoli non reperiuntur alibi fuisse a Domino consecrati, nisi in perceptione baptismi: qui tamen non aque baptismatis manifeste leguntur immersi, sed iniunctam potius exsecuti sunt obedientiam baptizandi. Qua nimirum iussi sunt baptizare credentes in nomine Patris, et Filii, et Spiritus sancti. Preterea cum illis dictum sit a Domino: Ioannes quidem baptizauit aqua, uos autem baptizabimini Spiritu sancto non post multos hos dies: constat eos tunc perfecti baptismatis, atque omnigene simul consecrationis accepisse mysterium, cum super eos Spiritus sanctus uenit in diuersitate linguarum. Cum ergo in ipso humane redemptionis exordio utriusque sacramenti  genus, uel a Domino, uel ab apostolis simul uideatur acceptum, claret baptismum sic esse consecrationis ecclesiastice fundamentum atque principium: ut qui baptismi principatum tenere cognoscitur, ipse nichilominus consecrationis auctor absque ulla pronus ambiguitate credatur.



CAPUT u. Quod nulla sit causa, cum rebaptizari quisque non audeat, cur debeat iterum consecrari.

Quod cum ita sit, quid cause sit, ego non uideo, cum baptizatus etiam ab heretico, non rebaptizetur: cur promotus a Simoniaco, sicut dicitur, uel deponantur, uel denuo consecretur? Si enim baptismus per homicidam, uel adulterum, uel etiam hereticum datus, ratus habendus est; nimirum propter illud Euangelicum:  »Super quem, inquit, uideris Spiritum descendentem, et manentem super eum, hic est, qui baptizat ;« nil omnino cause est, cur non et in consecrationibus ad eumdem utriusque sacramenti redeamus auctorem, ut eque dicamus: hic est, qui consecrat. Nunquid enim columba illa super mediatorem Dei et hominum cum uirtute baptizandi uenit, et cum consecrandi uirtute non uenit?  Quid enim accipit, qui baptizatur, nisi Spiritum sanctum? Et rursum, quid ille, qui consecratur, nisi Spiritum sanctum? Si ergo propterea quis a quocunque flagitioso baptizatus, non rebaptizatur, quia Spiritum sanctum accepisse creditur, 91 non per illius meritum, sed per eius officium: et non ab illo, sed a Christo, de quo uidelicet  solo specialiter dicitur: »Hic est qui baptizat ;« cum et is qui consecratur, non aliud, nisi eumdem Spiritum sanctum, et ab ipso utique Christo suscipiat: que inter baptizatum atque consecratum sit in hac parte diuersitas, penitus non uidetur.

Quorum igitur una est causa, eadem debet esse sententia, nisi forte alius esse censendus est Spiritus qui in consecrationibus datur: alius qui in baptismo tribuitur. Sed quis hoc sacrilega temeritate presumat, cum manifeste clamet Apostolus: »Unus Deus, una fides, unum baptisma .« Et iterum: »Si is, qui uenit, alium Christum predicat, quem non predicauimus, aut alium Spiritum accepit, quem non accepistis, aut aliud Euangelium,  quod non accepistis, recte pateremini .« Huc accedit, quod sicut canonica testatur auctoritas, idcirco prohibetur rebaptizatio fieri, ne sancte Trinitatis nomen, in quo baptizatus est uideatur annullari. Quod si hec est causa cur rebaptizari quisque non debeat, cui manifestius, quam ordinato cuilibet a Simoniaco congruit, qui non modo in sancte Trinitatis nomine consecrat: sed et omnem prorsus ordinem catholice consecrationis obseruat. Simoniacus namque licet peruerso commercio efficiatur hereticus, est tamen fide catholicus; eiusque damnatio magis ex ambitione descendere, quam uideatur ad perfidiam pertinere. Quanquam et si iaculata in Simonem Petri sententia  diligenter inspicitur, nec ipsa Simonis fides innocens inuenitur: »Pecunia, inquit, tua tecum sit in perditionem, qui donum Dei existimasti pecunia possideri .« Nam cum dicit, existimasti donum Dei pecunia possideri, euidenter ostendit talem tunc fuisse Simonis fidem, ut si pretium daret, non immerito ad facienda miracula Spiritum sanctum negotiatus acciperet.



CAPUT uI. Quod ordinatio, si sit catholica, sit etiam rata.

Moderni autem temporis Simoniaci, quia miraculis se clarescere posse non sperant, non Spiritum sanctum, non eius dona desiderant: sed obtinendi principatus ambitione succensi, ad culmen tantummodo dignitatis anhelant. Itaque quantum ad fidem  integri sunt, tantum uero ad monete fabrilia Simoniace damnationis laqueis innectuntur. Huius autem heresis duo leguntur auctores, alter sub prophetica , alter sub apostolica pestilenter emersisse doctrina : Gezi nimirum, qui magister esse uendentium: Simon quoque, qui auctor uidetur esse emptorum. Horum igitur sectatores sicut non sunt in errore diuersi, ita nec in damnatione discreti: quibus tamen si catholica fiat ordinatio, sacre dignitatis officium, ad quod non merentes accedunt, perfecte suscipiunt. Eiusdem namque uirtutis est Spiritus sanctus, cum eius gratia uenditur, cuius est et cum gratis datur: nec propter peruersitatis humane commercium diuina potentia proprie potestatis 92 perdit effectum.  Plane et Saluator noster cum uenditus esset, et pestilentissimi talenti summa proditoris iam crumena turgeret, inter ipsas persecutorum manus precisam seruo Malcho auriculam reddit . Itaque quante super eos uirtutis esset, quorum manibus subiacebat, aperte monstrauit. Quod autem flagitanti Herodi miracula non exhibuit, dispensationis fuit ratio, non defectio potestatis. Erat enim is, qui optabat, indignus; nam ei, a quo sperabatur, non deerat potestatis effectus. Porro et in cruce suspensus postquam spiritum reddidit, dum terra mouetur, dum sol obscuratur, ueli insuper facta diuisio, scissio lapidum, resurrectio mortuorum; cuncta hec liquido testantur, quod non inferioris potentie  fuerit inter supplicia positus, quam nunc uidelicet in dextera paterne glorie sublimatus. Eodem itaque modo etiam de Spiritu sancto credendum est: quia unius uirtutis est, et cum uenalitati quodammodo subiacere cernitur, et cum gratuita manus impositione prebetur. Sicut igitur Redemptor noster dum uenderetur, dum pateretur, a sua non potuit maiestate deficere , ita etiam Spiritus sanctus licet amaritudo uenalitatis obrepat, dispendium tamen pati proprie uirtutis ignorat. Licet enim sacerdos quilibet uideatur operari exterius, sed ipse Christus, qui uerus Sacerdos, et summus est Pontifex, accedentibus ad diuersos exitus sua dona dispensat. Que nimirum aliis, quidem ad salutem,  aliis quidem proueniunt ad damnationem. Id tamen, quod datur, omnino bonum est; licet reus sit ille qui accipit. Neque enim bonus medicus uenenum propinaret egroto. Nunquid enim buccella illa, quam Iude Dominus porrexit, bona non fuit? Sed quod erat causa salutis, illi factum est materia damnationis: quia instrumentum pacis non pacatus accepit. Cuncti etiam liquido nouimus, quia mysterium Eucaristie, quod de sacrosancto altari siue iusti, siue peccatores accipimus, utique bonum est. Nec bonus melius, nec malus accipit peius. Et tamen dicit Apostolus: Quia indignus »iudicium sibi manducat, et bibit, non diiudicans corpus Domini .« Si ergo et illud corpus Domini est quod indignus accipit, perspicuum est  quia res bona malo uertitur in perniciem, que bono utique prouisa est ad salutem: nec tamen res mala est dicenda, quia nocet; nec ideo esse sacramentum desiit, quia exsecrandus accepit: sed potius asserendum est quia indigno eadem res facta est occasio mortis, que bonis procurata est ad remedium salutis. Indubitanter igitur credendum est quod si consecratio cuiuslibet ecclesiastici ordinis intra catholicam fiat Ecclesiam, in unitate uidelicet orthodoxe fidei, ut in utroque nimirum recta sit fides; quidquid bono per bonum traditur, hoc etiam malo per malum efficaciter exhibetur: quia sacramentum hoc non ministrantis uel ministraturi pendet ex merito, sed ex ordine ecclesiastice institutionis et inuocatione diuini nominis. Et quoniam  sicut unus est, qui baptizat, ita procul dubio unus, idemque qui consecrat; hoc est, larga Christi benignitate tribuitur quod is, qui accipit, non meretur. »Qui enim oriri facit solem suum super 93 bonos et malos, et pluit super iustos et iniustos ,« quid mirum si imbrem gratie sue et in arenosum littus effundat? Quid nouum, si etiam ipsos cecorum oculos splendoris sui radiis feriat? Ut et ipsi merito cantare possint, quod infelix ille Balaam: »Dixit homo, inquit, cuius obturatus est oculus: dixit auditor sermonum Dei, qui nouit doctrinam Altissimi, et uisionem Omnipotentis uidet, qui cadens apertos habet oculos .«



CAPUT uII. Quod Balaam Simoniacus fuit, et tamen prophetie spiritum non amisit.


Ecce, unde hic auaritie filius tanta potuit magnalia cernere, et redemptionem mundi longissime post futuram tam expresse, tam lucide nuntiare, si Spiritus sancti presentiam non haberet? Sicut enim egregius doctor ait: Quis nouit que sunt hominis, nisi spiritus hominis, qui in ipso est? . Ita et que Dei sunt, nemo nouit nisi Spiritus Dei; presertim cum eadem Scriptura dicat: »Quia irruente in se Spiritu Dei, assumpta parabola ait ,« uidelicet quod modo premisimus; dicimus, quod per Simoniacum donum Spiritus sancti non datur. Nunquid non in Balaam isto Simoniaca heresis iam tunc uiguisse cognoscitur? Nunquid non sancti Spiritus  gratiam uendere conabatur, cum ad promissionem pretii hariolatus sui depromebat oraculum? Sic enim Scriptura testatur quia seniores Moab rogabant eum, »habentes pretium diuinationis in manibus .« Et rursus per alios nuntios misit ad eum, inquit, Balac filius Sephor, dicens: »Ne cuncteris uenire ad me; paratum habeo honorare te, et quidquid uolueris, dabo tibi .« Amore quidem pecunie succensus estuabat, et tamen per eum Spiritus sanctus profunda mysteria loquebatur. Balaam denique, et Balac, uterque Deo manifeste contrarius, uterque Dei populo exstitisse probatur infestus, donumque diuine gratie alter emere, alter uenditare nichilominus gestiebat: attamen prophetice reuelationis arcanum, et iste extra meritum  protulit, et ille utique indignus audiuit: atque, ut magis largitatem diuini muneris admiremur, maledicere nitebatur Balaam, et tamen inuitus e contrario benedicebat: »Ad benedicendum, inquit, adductus sum, benedictionem prohibere non ualeo .« Chamus quippe diuine uirtutis ori eius erat innixus, nec poterat aliorsum impetum lingue dirigere, nisi quo Spiritus sanctus presidens intorsisset. Cum uoluntate siquidem lingua pugnabat, et turbulentam salsuginem, quam mens predamnata conceperat, per oris alueum effluere non ualebat. Unde quoniam sicut petebatur, iaculari in populum Dei maledicta non potuit, ad deceptionis se argumenta conuertit, ac Madianitidum coram eis offendiculum posuit. Si ergo ille, qui etiam maledicere  concupit, nequaquam tamen ut maledicere posset, obtinuit; quid nisi hoc ipsum sentire de Simoniacis ualeat, ubi certe mens cum lingue benedictione concordat? Sed qui prophetice dignitatis officio irreuerenter abusus est, quo tandem collate gratie prerogatiuam 94 fine conclusit? Nam post digestam Isrelitici populi uictoriam Scriptura mox intulit, dicens: »Balaam quoque filium Beor interfecerunt gladio .« Sic nimirum siue Simoniaci, seu quilibet criminosi suscipiendis se ecclesiasticis ministeriis applicant: et donum quidem superne gratie ex benignitate largitoris accipiunt, et dignum tamen proprii excessus stipendium non euadunt. Hoc enim illis uertitur in perniciem, quod dignis prouisum est ad salutem. Atque inde illi in  eterne mortis periculum corruunt, unde et alii ad capessenda uite premia uegetius conualescunt. Certe qui illam sacre Scripture paginam, que de prefato Balaam loquitur, oculo uigilante percurrit, nullatenus dubitat hunc infelicem uirum, ut reuera per omnia Simoniacum, excepto quod Simon necdum fuerat, ex quo detestabile illud mutuaretur agnomen, et prophetie sue gratiam uenalem habuisse, et tamen per hunc manifestissime Spiritum sanctum fuisse locutum: atque, quod non minus stupendum est, cum iam cor eius concupiscentie ignibus ureretur, Deus sibi nichilominus per diem, atque per noctem locutus quasi familiariter inuenitur. Et ne fortassis idcirco Spiritum sanctum minus habuisse  credatur, quia per Moysen appellatur hariolus, uigilanter eiusdem historie uerba percurre, et eodem Moyse perspicue testante, reperies: Quia cum uidisset Isrel in tentoriis commorantem, protinus in illum Dei Spiritus irruit , et ut reuera prophetam in uaticiniis mox oraculum excitauit. Et hariolus ergo appellatur et propheta est; quia quem ad propheticam dignitatem gratia superna prouexerat, obsceno hariolatus nomine propria prauitas deturpabat. Ubi considerandum est, quam profundum sit, atque subtile Dei iudicium: imo quam terribilis sit Deus in consiliis super filios hominum ; cum uidelicet miserabilis ille uir neque propter reatus sui nequitiam, gratiam, quam semel acquisierat, perdidit: et tamen propter  ipsam gratiam, quam usurpabat, indignus, diuine ultionis sententiam declinare non potuit. Quid ergo mirum si omnipotens Deus, qui semper est quod est, et mutari non nouit, nichilominus adhuc antiqua examinis sui iura custodiat, et eamdem assuete discretionis regulam teneat; ut quod in Balaam fecit, hodieque in suis similibus non dissimiliter operetur: quatenus et pro largitate clementie dona sua indignis, et pro censura iustitie digne eos ultionis animaduersione percellat.



CAPUT uIII. Quod reprobum Saulem cum satellitibus suis propheticus spiritus occupauit.

Illud quoque obscurum non est, quod cum Saul direxisset lictores ad rapiendum Dauid, atque illi  iuxta fidem historie uidissent cum eo prophetarum uaticinantium cuneum, et Samuel stantem super eos, factus est etiam in illis Spiritus Domini, et prophetare ceperunt: cumque Saul secundo et tertio alios, atque alios mitteret, et illos nichilominus propheticus 95 Spiritus inuasisset, tandem, ut Scriptura testatur  iratus ipse Saul abiit in Ramatha: sed antequam peruenisset, factus est etiam super eum Spiritus Dei, et prophetauit tota die nudus cum ceteris coram Samuel. Quid ergo mirum si peruersi homines dona Dei, quibus indigni sunt, ad cumulum sue damnationis accipiant; cum et Sauli isti, quem Deus abiecerat, quem iam demon agitare sepissime consueuerat, non modo Spiritum Dei ad horam suscipere,  sed etiam cum suis officiis concessum sit diutius prophetare? Iracundie nempe felle commotus, et liuoris simul et odii erat ardore succensus: atque, ut non diutius immorer, Deo uacuus, malo spiritui fuerat irreuocabiliter mancipatus: tamen cum ad locum chori uaticinantis accessit, repente super eum diuinus Spiritus irruit, et uelut appositam materiam ignis insiliens occupauit. Non ergo incredibile uideri debet, si in sancta Ecclesia, que procul dubio thronus Dei, sacrarium est Spiritus sancti, omniumque celestium carismatum receptaculum, illud gratie sacramentum et indignus accipiat, cui per intentionem, uel uite meritum non concordat: nimirum, quia non dantis hominis, uel  accipientis est meritum, sed summi largitoris est beneficium. Non enim legitur: Quia Spiritus, ubi dignum est spirat; sed potius dictum est: »Ubi uult, spirat ;« ut profecto spiritualis gratia, que ex ecclesiastica institutione tribuitur, diuine potius uoluntati, quam humanis meritis ascribatur. Enim uero Spiritus sanctus non pro meritis semper uenit, sed pro meritis in quolibet, ad salutem uidelicet, semper manet. Hinc est illud quod ueritas dicit: »Si quis, inquit, diligit me, sermonem meum seruabit, et Pater meus diligit eum, et ad eum ueniemus, et mansionem apud eum faciemus .« Qui enim in dilectorem suum, postquam uenturum se esse promisit, mansionem quoque facturum protinus addidit; patet profecto, quia in aliis  habitat Deus, in aliis hospitatur. Huic etiam illud simile est quod ait: »Super quem, inquit, requiescet Spiritus meus, nisi super humilem, et quietum, et trementem sermones meos?«  Ac si patenter dicat: Et super alios quidem ueniet, sed super hunc uidelicet requiescet, quia dignus est. Nam sicut et ante nos dictum est, Spiritus sanctus sicut conciliatus, et placatus requiem prestat mitibus et humilibus corde: ita contrarius, et aduersus immitibus, ac superbis inquietudinem exagitat, quam scilicet inquietudinem sciniphes ille breuissime significabant, sub quibus magi Pharaonis defecerunt, dicentes: »Digitus Dei est hic ;« fatentes sibi aduersum esse Spiritum sanctum, qui erat in Moyse. Apte nimirum tertio loco, ubi sciniphum plaga ponitur,  Spiritus sanctus, qui tertia est in sancta Trinitate persona, inquietis hominibus fuisse contrarius perhibetur. Hanc inquietudinem expertus est Iehu, qui diuino zelo ductus, ad ulciscendos quidem Dei inimicos, et precipue cultores Baal, uehementer incanduit: ipse tamen eos, quos Ieroboam coluerat, deos aureos non reliquit .



96 CAPUT IX. Quid doctores de baptismo, et Dominici corporis Eucaristia sentiant.

 Tria profecto precipua sacramenta in sancta frequentantur Ecclesia, baptismum uidelicet, corporis quoque et sanguinis Dominici salutare mysterium, et ordinatio clericorum. Et de baptismo quidem  B. Augustinus in expositione Ioannis euangeliste; de Eucaristia uero Dominici corporis in libro suo Paschasius ita concorditer disputant, ut neque per bonos sacerdotes meliora illa mysteria, neque per malos fieri peiora, testentur. Nimirum siue per fures, siue per adulteros, siue etiam per homicidas hec sacramenta fiant, nil prorsus ab his, que sancti dedicant sacerdotes, mysteriis differant; quod qui predictis libris operam dedit, enucleatius absolutum esse non ambigit. Super ordinationibus autem clericorum frequens idcirco disputatio non processit, quia duobus illis sacramentis euidenter expositis, hesitandi de tertio locum dubietas non inuenit: nunc autem modum excedens curiositas hominum,  nouam mundo ingerit questionem, et perspicue luci plus intendendo, minusque uidendo, conatur inferre caliginem. Quomodo, inquiunt, gratia sancti Spiritus uel per malos datur, uel a malis accipitur? non attendentes, quia gratia sancti Spiritus ipse ordo ecclesiastice dignitatis accipitur: quem uidelicet siue indignus prebeat, siue indignus accipiat, Spiritus sanctus, qui Ecclesie sue iura disponit, ratum esse decernit. Ut enim ait B. Hieronymus : »Episcopus, presbyter et diaconus non sunt meritorum nomina, sed officiorum.« Tanquam si uel tribunus ipse degener sit, uel degenerem quempiam ad militie sue ordinem prouehat, ad conseruandum tamen militie sue ordinem imperator omne, quod factum est, firmum esse constituit;  nec enim tribunitii iuris statuta conuellit, qui ipsum tribunum, quem necdum a proprii ordinis dignitate deiecit, sed dicitur e diuerso, ecce Euangelium clamat: »Qui non intrat per ostium, sed ingreditur aliunde, ille fur est et latro .« Esto, ut ille, qui aliunde clandestinus irrepsit, furti et latrocinii constanter arguatur; me tamen, qui per ostium intromisit, sui procul dubio criminis participem non effecit. Ille itaque perpetrati sceleris supplicium luat, dummodo me alieni reatus preiudicium non inuoluat, nec alterius me exhibeat culpa damnabilem, quem proprie innocentie puritas reddit immunem. Porro de eo, quod dicitur, quoniam gratiam sancti Spiritus indignus homo accipere nequeat; constat procul dubio, quia corpus Domini,  quod in sacris altaribus per sancti sacerdotis dedicatur officium, concepta sancti Spiritus uirtute, uiuificatur, et sanctificatur; ut nos uiuificare ualeat, et santificare. Sicut in ipsis uenerandis missarum secretis dicitur: Per quem hec omnia, Domine, semper bona creas, sanctificas, uiuificas, benedicis. Neque enim aliter uiuificare posse creditur nisi per Spiritum sanctum; cum, testante 97 ueritate , Spiritus sit, qui uiuificat. Quero ergo, cum sanctus sacerdos celeste illud munus, quod uirtute sancti Spiritus uiuificatum est, et sanctificatum, atque, ut confidenter loquar, eiusdem diuini Spiritus gratia ueraciter plenum, scelerato forte cuilibet porrigit, numquid propterea Spiritus sanctus Dominicum corpus deserit, et tanquam  squalorem sordidi uasis nauseatus abscedit? Sed si ita est, quomodo uerum est, quod per Apostolum dicitur: Quia indigne percipiens, »iudicium sibi manducat, et bibit, non diiudicans corpus Domini?«  Si enim abscedente Spiritu, non illud iam corpus Domini, sed simpliciter communis est panis, non incidit in iudicium, qui nullum accipit sacramentum: quod si absurdum uidetur et impium propter indigne suscipientes, sanctum Spiritum a Christi corpore separare; non durum uideatur malos etiam homines ad dignos meritorum exitus Spiritum sanctum posse suscipere. Hinc est quod B. Augustinus  in expositione Epistole S. Ioannis apostoli sic loquitur, dicens: »Habere  baptismum et malus potest, habere prophetiam et malus potest.« Inuenimus Saul regem habuisse prophetiam, qui persequebatur sanctum Dauid, impletus est spiritu prophetie, et prophetare cepit . Accipere sacramentum corporis et sanguinis Domini etiam malus potest. Nam de talibus dictum est: »Qui manducat et bibit indigne, iudicium sibi manducat et bibit .« Habere nomen Christi et malus potest, id est, Christianus uocari et malus potest; de quibus dictum est: »Polluebant nomen Dei sui .« Ergo habere sacramenta omnia et malus potest: habere autem caritatem, et malum esse, non potest. Si iuxta tanti doctoris sententiam, omnia sacramenta malus habet, quomodo ridenda fatuitas  hominum impudenter blacterat, quia Simoniacus sacramenta non habet? Audiamus quid idem preclarus doctor ex eadem re alibi  dicat, ut nimirum quam sententiam in hac, quam uentilamus, questione tenuerit, tanto liquidius, quanto frequentius innotescat. Nam cum de benedictione Isaac in filium  loqueretur, adiecit: »Iusti, inquit, hominis quantum ad conscientiam pertinet, uoluntas bona est; quantum autem ad prescientiam, immunis est ab aduersis; Deus enim solus est, qui de futuris iudicat. Ac per hoc Isaac iustus, quantum ad presentem humanitatem dignum est, maiorem filium suum benedicendum magis pu tabat, sed Deus, qui occultorum cognitor est, minorem benedictionem mereri ostendit; ut  in benedictione non hominis ostenderet esse beneficium, sed Dei; quia officii dignitas est, non hominis meritum, quam Dei sequitur benedictio. Denique dictum a Deo in Numeris ad Moysen et Aaron sacerdotes: uos ponite nomen meum super filios Isrel; ego Dominus benedicam eis : ut gratiam traditio per ministerium ordinatis transfundat hominibus; nec uoluntas sacerdotis obesse aut prodesse possit, sed meritum benedictionem poscentis.« Quanta autem dignitas sit ordinis sacerdotalis, hinc aduertamus : Dictum est autem de nequissimo Caipha interfectore Saluatoris inter cetera: »Hoc autem a semetipso non dixit, sed cum esset princeps sacerdotum 98  anni illius, prophetauit :« per quod ostenditur Spiritum gratiarum non personam sequi, aut dignitatem, sed ordinationem traditionis; ut quamuis aliquis boni meriti sit, non possit benedicere, nisi fuerit ordinatus, ut officium ministerii exhibeat: Dei autem est, effectum tribuere benedictionis. Hec itaque beati uiri  uerba tam plana sunt, tamque perspicua, ut quisquis hec postquam semel attenderit, pertinaci tamen animo parat adhuc obstinate contendere, non iam Petrum, qui nichil est, sed magnum potius Augustinum conuincitur impugnare. Quid enim apertius eo, quod dicitur: Quia in benedictione sacerdotis non hominis est beneficium, sed Dei; et officii dignitas est, quam Dei sequitur benedictio, non hominis  meritum; postremo Spiritum gratiarum, non personam sequi, aut dignitatem, sed ordinationem traditionis. Et reuera quid mea interest, cuius meriti meus sit ordinator, dummodo quod ille forte mercatus est, mihi gratis impertiatur: et quo ipse clandestinus irrepsit ostiatim, me ciuem exsul, exter domesticum, heredem mercenarius introducat? Neque enim a quo, sed ad quod prouehor, magnipendo. Constat igitur, quia quod duo illa, que superius dicta sunt, baptismus uidelicet, et salutaris Eucaristie sacramentum, neque meliora per bonos, neque deteriora per malos fiunt: ita nichilominus et ordinatio clericorum.



CAPUT X. Quod Spiritus sanctus non ex merito sacerdotum, sed ex ministerio datur.


Nunquid denique et Caiphas ille dignus fuerat, per quem Spiritus sanctus uiuifice mortis Christi mysterium loqueretur? Nam cum dixisset: »Expedit ut unus moriatur homo pro populo, ne tota gens pereat ;« protinus euangelista subiunxit: »Hoc autem a semetipso non dixit, sed cum esset pontifex anni illius prophetauit .« Propheticum plane spiritum ad momentum accepit, non ut ipse, quod uaticinabatur, agnosceret; sed ad hoc potius, ut conspiratores suos ad accelerandam mortem Dominicam auidius incitaret. Nobis nempe, non sibi uidit, et occultum sapientie thesaurum, quem ipse ignorabat, aperuit. Nam et a Simoniacis Caiphas iste non prorsus extraneus reperitur, si uigilanter  ueteris Historie series recensetur; nimirum sicut Eusebius Cesariensis in Ecclesiastica narrat historia , ut eadem hic quoque uerba ponantur: »Legalibus preceptis iam per illud tempus ui, et ambitione cessantibus, nulli quippe pontificatus honor uite, uel generis merito reddebatur, ita ut annuis iam successionibus mutarentur;« deinde, Iosepho in testimonium deducto , per unius quadriennii spatium quatuor pontifices annali quousque sacerdotio perfunctos sibi inuicem successisse, testatur: »ualerius, inquit, Gratus, Anne sacerdotio deturbato, Ismelem pontificem designauit, filium Baffi: sed et hunc non multo post abiiciens,  Eleazarum Ananie pontificis filium pontificatui subrogauit. Post annum uero etiam hunc arcet officio, et Simoni cuidam 99 Camphi filio, pontificatus tradidit ministerium, quo non amplius et ipse, quam unius anni spatio perfunctus, Iosephum, cui et Caiphas nomen fuit, accepit successorem.« Ecce Caiphas neque gratis, neque legaliter intelligitur sacerdotium suscepisse, nimirum, qui deturbatis aliis, et uiolenter electis, ipse in locum aliene dignitatis obrepsit; et tamen prophetie spiritum indignus accepit. Unde et B. Hieronymus in Commentario euangeliste Matthei : »Moyses, inquit, Deo iubente, preceperat, ut pontifices patribus succederent, et generis series texeretur in sacerdotibus.« Refert Ioseph  istum  Caipham unius tantum anni pontificatum ab Herode pretio redemisse. Nam, ut ita loquar, in manu ceci positum est lumen, non quod ille conspiceret, sed quod aliis ministraret. Non enim ex merito ille propheticum spiritum, sed ex ministerio, quo fungebatur, accepit. Regnum namque, et sacerdotium a Deo cognoscitur institutum: et ideo licet administratoris persona prorsus inueniatur indigna, officium tamen, quod utique bonum est, competens aliquando gratia comitatur. Hinc est enim, quod Nabuchodonosor, postquam tres pueros in caminum misit incendii, quamuis alii plures adessent, solus tamen quartum, cuius species erat similis Filio Dei, conspicere potuit . Nam Spiritus sanctus oculos mentis eius aperuisse credendus est, ut, quod alios  latebat, solus aspiceret, et quod aspexit, ultro etiam agnouisset. Hinc Pharao somnium uidit, per quod uenture sterilitati, ne famis impatiens Aegyptus profligaretur, occurrit . Hinc Abimelech diuine allocutionis oraculum meruit, et ut Saram uiro redderet, ne repente moreretur audiuit . Reges enim et sacerdotes licet nonnulli eorum reprobi sint per notabilis uite meritum, dii tamen et christi dici reperiuntur propter accepti ministerii sacramentum. Hinc est quod seruus Hebreus diis applicari ex lege precipitur, hoc est, sacerdotibus presentari . Hinc alibi dicitur: »Ne detrahas diis ,« id est, ne sacerdotibus deroges. Hinc Saul, cum iam diuina sententia regalis solii fuisset arce deiectus, nichilominus adhuc christus  Domini usque ad obitum dicebatur . In lege quoque precipitur, ut omne primogenitum masculini sexus sanctum Domino uocaretur . Sed si meritum cuiusque diligenter attenditur, nunquid Esau sanctus iure uocabitur? De quo nimirum diuina uoce dicitur: »Esau odio habui .« Nunquid Amnon sanctus erit, qui dum in sororis concubitum impudenter exarsit, fratris Absalon gladium ultorem uidelicet incestuosi criminis proprio sanguine madefecit?  Nunquid Manasses, nunquid Ochozias recte sancti dici possunt, quorum alter, Scriptura teste, omnem celi militiam coluit , alter, dum Beelzebub deum Accaron de uite diuturnitate consuluit, miserando exitu uitam  in perfidie sue desperatione conclusit?  Aliud namque est ex uite meritis sanctum esse, aliud ex ministerio conditionis dici.



100 CAPUT XI. Non mirum si Spiritus sanctus ab indignis accipitur, cum et Dei Filius sit ab impiis comprehensus.

Et sanctitatis quidem meritum in alium non transfertur, ordo autem ministerii in plures, prout ecclesiastica postulat institutio, propagatur; ubi nimirum non discernendum, quis consecrationis officium habeat, sed quid habeat. Aliud namque est gratie sacramentum, aliud ipsa est gratia sacramenti. Siquidem gratiam dat omnipotens Deus etiam per malos, ipsis autem gratiam non nisi per semetipsum.  Sepe namque Deus, ut dictum est, et illis Spiritum suum ex largitate sue clementie prerogat, quos tamen per meritum praue conuersationis ignorat. An non et illi Spiritum Dei indubitanter habuerant, qui uenientes ante tribunal Iudicis clamabunt: »Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus?« . Quibus uidelicet illico respondetur: »Discedite a me, operarii iniquitatis, nescio uos .« Qui nimirum, dum se et prophetie spiritum habuisse testantur, et tamen repulsionis sententiam subeunt, patenter ostenditur, quia in quibusdam neque propter prauitatem uite Spiritus sanctus excluditur, neque propter Spiritum sanctum quo irreuerenter  abusi sunt, uita damnabilis excusatur. Sicut enim, testante Domino: »Nescis unde Spiritus ueniat, aut quo uadat ,« sic etiam scire non potes, cur aliquando et in reprobos homines ueniat, atque per eos sue uoluntatis iudicium promat. Nam cum Apostolus dicat: »Quia spiritualis homo iudicat omnia, et a nemine iudicatur ;« quis iudicet ipsum Spiritum sanctum, si et in prauos non abhorreat arcana quadam, quam ipse nouit, discretione descendere: qui etiam cessentialem et ceternum sibi Dei Filium noluit ex impiorum manibus liberare? Unde per Salomonem dicitur: »Benignus est enim Spiritus sapientie, et non liberabit maledictum a labiis suis .« Benignus namque Spiritus sanctus congrue dicitur, quia mala merentibus  bona retribuit, et dignis supplicio gratie sue munus impertit. Quis autem hoc loco maledicti nomine, nisi Redemptor noster debet intelligi, qui ut nos a maledictionis uinculo solueret, ipse non respuit maledictionibus subiacere? Unde et Paulus dicit : »Christus nos redemit de maledicto legis, factus pro nobis maledictum, quia scriptum est : Maledictus omnis, qui pendet in ligno: ut in gentibus benedictio Abrahe fieret in Christo Iesu, ut pollicitationem Spiritus accipiamus per fidem.« Benignus ergo Spiritus sanctus non liberauit maledictum a labiis suis: quia cuncta dominice passionis mortisque supplicia, que de Christo per ora prophetarum ante predixerat, congruo tempore per exhibitionem operum efficaciter adimpleuit.  Tunc enim quodammodo a suis eum labiis liberaret, si quod de illo propheticis enuntiaret oraculis, per rerum ordinem non implesset. Ubi notandum, quam profunde, quam mystice simul 101 congruat doctoris utriusque sententia. Quod enim unus dixit, quia spiritus non liberabit maledictum a labiis suis, hoc est, quod alter asseruit ut pollicitationem Spiritus accipiamus per fidem; atque ut ostendat uir sapiens, de quo maledicto loqueretur, premissa sententia protinus addidit: »Quoniam renum illius testis est Deus, et cordis illius scrutator est uerus, et lingue illius auditor .« Quia enim Patris, et Filii inseparabilis et cessentialis est unitas, renum Filii testis, et cordis eius scrutafor  iure Pater asseritur: cuius nimirum uirtus et sapientia ipse Filius nulla ab eo creditur inequalitate diuersus, nulla probatur abiunctione semotus. Lingue etiam illius auditor est, sicut ipse testatur: »Pater, inquit, gratias ago tibi, quoniam audisti me, ego autem sciebam quia semper me audis .« Idcirco igitur spiritus non liberauit maledictum a labiis suis, quia Deus testis, atque scrutator est cordis illius, et lingue auditor. Ac si patenter diceret: Ideo Dei Filius passionis supplicia pertulit, quia ipse Filius, cui cum Patre, et eodem Spiritu sancto una uoluntas, una est prouidentia, id fieri pro humani generis salute decreuit. De quo nimirum Apostolus: »Qui dilexit me, inquit, et tradidit semetipsum pro me .« Ut ergo ad proposita redeamus,  quid mirum si Spiritus sanctus aliquando in reprobos ueniat, cum et Filius eiusdem cum eo nature atque potentie impiorum se manibus tradidit, et non solum se eorum uerberibus affici, sed et inferri sibi mortis atrociam non contempsit?



CAPUT XII. Quod donum Dei nulla ministrorum contagione polluitur.

Si enim uisibilis solis huius radius nullas caliginose cuiuslibet scrobis tenebras patitur, nullis cloacarum sordibus inquinatur; quid mirum si summus et incircumscriptus Spiritus tenebrosa uel sordida quorumdam pectora suo splendore perstringat, ipse tamen nichilominus in munditia sua et puritate permaneat. Cuiuscunque ergo criminis reus exstiterit  ille, qui consecrat: nimirum siue superbus, siue luxuriosus, siue homicida, siue etiam Simoniacus; ipse quidem pollutus est, et lethali procul dudio lepra perfusus: sed donum Dei, quod per illum transit, nullius labe polluitur, nullius contagione fedatur. Purum namque est quod per illum fluit, mundum et liquidum ad terram fertilem transit. Sancta namque Ecclesia hortus deliciarum, et spiritualis est paradisus, carismatum uidelicet supernorum fluentis irriguus. Ponamus ergo ut mali sacerdotes quodammodo lapidei sint canales: in lapideis autem canalibus aqua nil germinat, donet per eos decurrens, in fecundas se areolas fundat. Licet enim plures reprobos sacerdotes seriatim temporum uices attulerint, uidelicet ut et consecrantes et consecrati  eque reperiantur indigni; fons tamen ille uiuus non restringitur, quominus usque ad finem seculi per nemus Ecclesie profluat; ut non solus ille sacerdotalis ordo, sed et omnes in Christo renati salutis sue poculum hauriant. 102 Per sacerdotes siquidem baptismus et chrisma tribuitur, et omne ecclesiastici sacramenti ministerium exhibetur. Si ergo sacerdotum prauitas diuina posset dona reprimere; illis certe preuaricantibus, necesse erat totum genus humanum a diuinis beneficiis resilire. Quod si illis stantibus, homines munera superna susciperent, labentibus autem nullatenus impetrarent, necessario iam non Deo, sed sacerdotibus utique causam, atque omnem uim proprie salutis ascriberent; sed absit,  ut mihi obesse ualeat minister malus, ubi procul dubio bonus est Dominus, aut malitiosus preco ubi est beneuolus iudex. Non enim exhorreat columba, non nauseat sordentium quorumlibet ministerium, dum ille, in quem tota descendit, solus consecrationis teneat principatum. Per hoc enim unitas Ecclesie stat, quia Christus apud se consecrandi uirtutem tenuit, et in neminem ministrorum consecrationum iura transfudit. Nam si consecratio ex sacerdotis merito, uel uirtute procederet, ad Christum profecto nullatenus pertineret. Sed quamuis pontifex manus imponat, et benedictionis uerba per iniunctum sibi ministerium proferat, Christus est certe, qui consecrat, et arcana maiestatis sue uirtute sanctificat. Hinc est quod ad Moysen diuina uoce precipitur:  »Loquere Aaron, et filiis eius: sic benedicetis filiis Isrel, et dicetis eis: Benedicat tibi Dominus, et custodiat te: ostendat Dominus faciem suam tibi, et misereatur tibi: conuertat Dominus uultum suum ad te, et det tibi pacem ;« moxque subiungitur: »Inuocabunt, inquit, nomen meum super filios Isrel, et ego benedicam eis .« Sacerdotum ergo est diuinum nomen super eos, qui consecrandi sunt, inuocare; sed ipsius Dei proprium est interius benedicere. Ministris plane, exterior consecrationis ordo tribuitur, sed soli Domino ipsius consecrationis efficacia reseruatur. Unde est, quod ipse dixit in Exodo: »Ego Dominus, qui sanctifico uos .« Si igitur Dominus est, qui sanctificat, cur timendum ne plectibilis cuiusquam serui reatus  obsistat?



CAPUT XIII. Quod siue uerbi, siue sacramenti minister, Dei donis non possit obsistere.

Conqueritur autem Apostolus, quia quidam falsi fratres propter inuidiam, et contentionem Christum predicarent non sincere . Sed quid ad hec? Nunquid prohibendos esse decernit? Audi ergo quid sequitur: »Quid enim, inquit, dum omni modo siue per occasionem, siue per ueritatem Christus annuntietur; et in hoc gaudeo, sed et gaudebo « Porro autem habet Christus ministros uerbi, habet ministros nichilominus sacramenti: utriusque profecto muneris alios fideles et bonos; alios nequam et perfidos: sed neque a bonis melius,  nec a malis accipitur peius. Ministri siquidem sunt diuersi, sed unum est utique quod prebetur. Bonus plane est auctor munerum, et quod dat, nullas contrahit maculas ex obsequio ministrorum. Pura fluit uena, et superfluo leprosa manus propinantis attenditur, ubi clarum, 103 atque perspicuum est, quod hauritur. Quid enim ad momentum rei siue bonus, siue malus sit qui ministrat, dummodo unus idemque semper sit, qui siue uerbi, siue sacramenti principalis auctor existit? In exhibendis sane miraculorum signis, uel in prophetie oraculis, siue etiam in habendis uirtutibus pie religionis gratia sancti Spiritus minuitur, uel augetur. Sicut a magistro Eliseus petiit, dicens: »Peto, inquit, ut fiat duplex  spiritus tuus in me .« Que nimirum petitio in Elisei miraculis impleta fuisse dignoscitur, in quibus certe et maior uirtus, quam in Elie signis, et duplex numerus inuenitur: quod qui eorum historias studiose considerat, non ignorat. At non in officiorum gradibus fit ista diuersitas: neque enim alius alio magis est presbyter, siue diaconus, aut quodlibet horum. Illic plane fides atque deuotio postulantis attenditur; hic solummodo ecclesiastice institutionis seruatur ordo. Audiamus quid de malis predicatoribus Dominus dicat: »Super cathedram, inquit, Moysi sederunt Scribe, et Pharisei: omnia quecunque dixerint uobis, seruate et facite; secundum uero opera eorum nolite facere .« Si ergo sacerdotis cuiuslibet prauitas non preiudicat  uerbo, quod per illum audientibus datur; quo pacto obesse ualeat sacramento quod non homine, sed Deo auctore tribuitur? Uterque nimirum et is qui predicat, et ille qui consecrat, ministrator est, non donator. Unde fit plerumque ut una quidem sit doctoris lingua, sed non uno modo apud auditorum mentes eius fructificent uerba, dum alterius cor uelut glaciali frigore torpeat, alterius uero spiritus audito uerbo mox diuini amoris igne feruescat. Unde ergo fit, quod uerba, que ex uno ore prodeunt, multorumque aures informiter feriunt, non uno modo ad cordium arcana pertingunt; nisi quia alius est, qui extrinsecus ex officio lingue ministrat; alius qui propria uirtute uoces predicantis per interiora dispensat? Siue ergo in erogandis doctrine uerbis,  siue in ecclesiasticis conferendis, nequaquam sacerdos suis uirtutibus utitur, sed solum exsequitur iniuncte administrationis officium, quo potitur; alioquin si ex merito sacerdotis ista procederent, omnem profecto fidem diuine gratie uacuarent.



CAPUT XIu. Quod de spiritu suo non per se Moyses, sed Deus dedit septuaginta uiris.

Neque enim homo dat quod diuinum est, sed qui malis bene utitur, unus est Deus, qui siue per bonos, siue etiam per malos solus sua dona largitur: atque ideo diuine gratie donum neque ex malorum administratione minuitur, neque per bonorum exsecutionem prorsus augetur. Quod nimirum manifeste cognoscitur, si ille sacre tenor historie ad memoriam  reuocetur. Dixit enim Dominus Moysi: »Congrega mihi septuaginta uiros de senioribus Isrel, quos tu nosti quod senes populi sint, ac magistri, et duces eos ad ostium tabernaculi federis, faciesque ibi stare tecum, ut descendam, et loquar tibi: et auferam de spiritu tuo, 104 tradamque eis .« Ubi notandum, quod non ait, auferes de spiritu tuo, tradesque eis; sed potius, auferam, et tradam; ut profecto ostenderet, quia non homo homini Spiritum sanctum tradit: sed solus ipse est, qui, prout uult, gratie sue dona distribuit. Unde et paulo post subditur: »Descenditque Dominus per nubem, et locutus est ad eum, auferens de spiritu, qui erat in Moyse, et dans septuaginta uiris .« De  spiritu autem Moysi uiris dedisse Dominus dicitur; ut et ordinatores, et ordinatos unum debere spiritum habere perspicuum doceatur: quatenus rectores Ecclesie nequaquam inter se diuersa sentiant, unde schismata, quod absit, aut hereses pestilenter emergant; sed unum omnes concorditer doceant, atque in unitate spiritus unanimiter uiuant. Porro autem, sicut septuaginta illi, quos Dominus post apostolos ordinauit , totidemque fere isti, quos cum Moyse sustentare populi onus uoluit, typum pretendebant presbyterorum; ita nichilominus Moyses primum, et post apostoli dignitatem uidentur obtinuisse pontificum: et sicut neque illi ab apostolis, neque isti a Moyse Spiritum sanctum accipere potuerunt; sic etiam de episcopis, ceterisque ecclesiastice  dignitatis ordinibus procul dubio sentiendum est: nimirum quia unus omnipotens Deus, qui eos per diuersos ordinum gradus moderaminis sui dispensatione distinxit; solus etiam, prout ipse nouit, Spiritus sui gratiam in unumquemque diffudit. Neque enim in illa Spiritus datione aliud sibi Moyses arrogare priuilegium potuit, quam quod illi uox diuina precepit; nimirum, ut uiros eligeret, eosque ducens ad ostium tabernaculi, cum eis staret: hec est summa operis Moysi. Quid ergo sue uirtutis in hoc Dei munere Moyses recognoscere potuit, cum insuper et duo ex his, qui descripti fuerant, Scriptura teste, in castris positi, ad tabernaculum non uenerunt: et tamen, eo nesciente, eque, ut ceteri, Spiritum perceperunt? In eo sane, quod de spiritu  Moysi tolli dicitur, atque aliis dari, nullum Moyses dispendium sui spiritus pertulisse credendus est; uelut ab ardente lucerna lumen quelibet materia mutuetur, nullo propter hoc lucerna proprii splendoris detrimento minuitur.



CAPUT Xu. Quod ii qui consecrandi accedunt, iam habeant Spiritum sanctum.

Enim uero ad instar septem donorum Spiritus sancti, septem nichilominus sunt ordines ecclesiastice dignitatis: quod autem his omnibus gradibus adhuc et alii preferuntur, uidelicet ut sunt patriarche, archiepiscopi, uel episcopi, ab his non tam nouus ordo suscipi, quam in eodem ipsi sacerdotio uidentur excellentius sublimari. Nam cum sacerdos  idcirco dicatur, quia sacrum det, hoc est, quia Deo sacrificium offerat; quid in Ecclesia sublimius, quid eminentius sacerdotio poterit inueniri, per quod uidelicet mysterium Dominici corporis et sanguinis probatur offerri? Licet igitur illi quibusdam priuilegiis pro suo quisque 105 ministerio specialiter potiantur, quia tamen id, quod omnibus maius est, commune cum reliquis sacerdotibus habent, cum eis etiam, et ipsi non immerito sacerdotii nomen tenent ; ad hos nempe gradus cum ministri Ecclesie prouehuntur, non ita credendi sunt Spiritum sanctum nouiter ac repente suscipere, ut ipsos tanquam cotenus uacuas domus ille supernus habitator tunc primum incipiat uisitare; sed hoc potius modo, ut  quos iam inhabitat, per ampliorem gratiam ad altioris quoque gradus incrementa perducat; alioquin quomodo quis in subeundis honoribus nouiter illum posset accipere, cum et ipsi gradus per morosa temporum interualla regulariter conferantur : et baptismus, cui primitie spiritus ascribuntur, longe prius susceptus fuisse uideatur? Nam et in apostolis eadem non ambigitur discretio fuisse seruata, uidelicet ut Spiritum sanctum, quem iam habebant, rursus acciperent; et de gratia ad gratiam suis aucti prouectibus aspirarent. Saluo plane mysterio, quod diuina prouidentia primitus occulte in eorum cordibus intelligitur operata, bis manifesto munere Spiritum sanctum suscepisse leguntur: primo scilicet tunc cum Dominus  insufflauit, et dixit: »Accipite Spiritum sanctum ;« secundo cum super eos in figura linguarum ignis apparuit . uerumtamen et ante hec tam perspicue donationis indicia, inter ipsa uidelicet uocationis primordia diuinitus inspirati fuisse noscuntur. Nam quomodo possent cuncta, que corporaliter intuebantur, abiicere, ac sub unius uocis imperio ad inuisibilia festinare, nisi iam interioribus eorum oculis gratia Spiritus sancti infulsisset? Unde et Paulus ait: »Qui Spiritum Christi non habet, hic non est eius :« que nimirum apostolica sententia licet necdum fuerit scripta, iam tamen erat procul dubio uera. Nequaquam ergo ut Christi essent, Christi se discipulatui tradidissent, si iam Spiritus eius primitias non  haberent. Munus itaque diuine largitatis, quod iam fidelibus suis dederat, iterum atque iterum dedit, ut frigida atque arentia corda suum munus iterando, et feruentius accenderent, et affluentius inundarent. Sic nimirum, sic humana natura, que longo fuerat noxie uetustatis squalore consumpta, ad florem noue uite quibus erat incrementorum processibus reformanda. Si ergo secundum ea, que superius comprehensa sunt, non modo in inferiori quolibet gradu quis constitui, sed ne baptizari quidem Spiritu sancto potuit; quisquis ad officium sacerdotale prouehitur, non nouiter Spiritum sanctum, sed eius utique, quem iam habet, suscipit incrementum. Sicut enim una anima per omnia corporis membra diffunditur; sic uno Dei Spiritu sancto  uniuersalis Ecclesia uegetatur. Unde et Paulus Corinthiis dicit: »Sicut enim corpus unum est, et membra habet multa; omnia autem membra corporis cum sint multa, unum tamen corpus sunt; ita et Christus .« Etenim in uno spiritu omnes nos in unum corpus baptizati sumus. At uero anima cum sit una, omnia quidem membra uiuificat, sed non unam, eamdemque uim membris omnibus administrat; quibusdam nempe quasi quadam prerogatiua concedit, quod aliis non impertit: nam cum 106 cetera membra per eam communiter uiuant, oculus ab ea spiritualiter accipit, non solum ut uiuat, sed etiam ut uideat; auris ut audiat; cor ut sapiat; naris ut olfaciat; lingua ut loquatur;  cumque eadem anima nullatenus sit diuersa, diuersa tamen singulis membris iniungit officia. Sic etiam Spiritus sanctus dum uniuersis in Christo renatis fidem tribuit, quasi uitam cunctis Ecclesie membris infundit, sicut diuina uoce dicitur: »Iustus autem meus ex fide uiuit .« Cum ergo nonnullos ad ecclesiastice dignitatis ministeria prouehit, uelut quibusdam superioribus membris specialia dona concedit. Preterea utrum lucidi sibi sint oculi, camure [f. sonores] aures, siue etiam nares, anima non discernit; sed siue honesta, siue feda sint hec, proprii iuris officium cuique distribuit; ut quodam modo non magnipendere uideatur, cuiusmodi ipsa sint membra, sed loca potius, in quibus sunt naturaliter constituta. Ita quoque Spiritus sanctus ad  conferendum spiritualis gratie sacramentum non tam uite meritum, quam iniuncti gradus attendit officium; ut non magnopere ad momentum rei huius attineat, quod Ecclesie membra deformiter sint, honesteue composita, sed id potius ubi sint posita; et a nobis non tam merita sint consideranda, quam loca, presertim cum Apostolus dicat: »Posuit Deus membra, unumquodque eorum in corpore, sicut uoluit .« Sed sepe contingit, ut membra ipsa, quibus potiora sensuum prerogantur officia, deformitati reperiantur obnoxia, cum cetera scilicet conspicua sint uenustate decora, que nimirum illorum officiis communi simul utilitate participant, cum tamen in se nullum prorsus neuum eorum deformitatis admittant. Unde idem dicit  Apostolus: »Que inhonesta sunt nostra, abundantiorem honestatem habent .« Ita profecto clerici quod specialiter habent, non magis sibi quam usui totius Ecclesie communiter debent: sicque fit, ut si indigni sint, et priuilegium, quo preferuntur, aliis debeant, et reatus quo premuntur iudicium non euadant. Nam si pro se tantummodo ministerium sacerdotale susciperent, non abs re homines de illorum meritis disputarent; sed quoniam pro communi omnium salute gratia illa tribuitur, non attendendum qualibus datur, sed pro quibus datur. Porro autem ueritas dicit: »Ego sum uitis, uos palmites .« Ex hac uite diuersi prodeunt palmites, alii quidem aliquando precidendi, alii germinandis fructibus perpetuo  reseruandi; sed qui precidendi sunt, quandiu falx euangelica, uel canonica non accesserit, quidquid afferunt, a bonorum palmitum fructibus non secernitur, sed indifferenter habetur.



CAPUT XuI. De nequissimis episcopis, quorum tamen ordinatio rata fuerit.

Hinc est enim, quod omnes ordinationes, que a Liberio, heretico uidelicet, et seditioso, sunt facte, in sui status noscuntur immobilitate seruate . Porro Liberius perfidie deceptus errore, Ariane heresi subscripsisse dignoscitur, 107 ac per eius transgressionem nefandissima scelera sunt commissa: multi quoque  sacerdotes, et clerici per eius malitiam sunt perempti; residui uero catholici non ab Ecclesiis, sed etiam a locis suis prohibiti. Liberius itaque factus apostata, sex annorum spatia superuixit: quidquid tamen super ordinationibus egit, fixum et ratum in sui uigoris stabilitate permansit. Quid de papa uigilio dicam? qui nimirum sceleratus et impius, quidquid ordinando constituit, nemo pontificum cassare presumpsit. Istum denique noueris esse uigilium qui prius Bonifacio pape molitus est insidias, quatenus eo uidente, apostolicam sedem sacrilegus obtineret; sed resistente senatu, conatus illicitos et nefarios implere non potuit. Postmodum uero solitis machinationibus Syluerium papam aggressus est apostolica dignitate priuare, quod ille mox animaduertens,  synodale concilium congregauit, ubi auctoritate Spiritus sancti, et apostolica potestate eum, ut reuera Simoniacum et inuasorem Ecclesie uinculis ablegauit. uigilius tamen, ut sacrilega mente conceperat, per imperialem potentiam datamque pecuniam et falsorum adminiculo testium predictum papam Syluerium nequiter condemnauit, monachicis uestibus induit, et ad Pontias in exsilium destinauit, sustentans eum pane tribulationis, et aqua angustie: ibique felix papa ille confessor factus, defunctus ac sepultus est: ad cuius tumulum nonnulli sanabantur infirmi. uigilius autem dignis anathematis nexibus irretitus, reus insuper homicidii, nefariis ausibus se papam instituit. Sed, o inestimabilem diuine clementie pietatem! uigilius,  qui iam desperatus erat ad culpam, seruatur ad penitentiam, Antimum scilicet hereticum patriarcham, quem reconciliare spoponderat, inthronizare noluit: propterea longo detrusus exsilio dirisque afflictionibus maceratus, factis digna recepit, et sic demum procul a patria expulsus, defunctus quieuit in Domino. Ordinationes tamen eius, ut dictum est, in sua perpetim stabilitate permanserunt. Hec autem, que de Syluerio uigilioque retulimus, partim in synodali decreto eiusdem Syluerii, partim in pontificali codice digesta leguntur. Si ergo nec tam flagitiosorum pontificum statuta cassantur, quo pacto innocenti homini Simoniaci manus officiant, quem propria sententia non condemnat; quomodo aliena prauitas a diuina gratia  separat, quem propria uita Deo commendat? Spiritus enim sanctus per eum datur, a quo procul dubio non habetur. Sed ut nostre imbecillitatis assertio fidem audientibus prebeat, beatus etiam Augustinus  ad medium idoneus suffragator accedat; contra Parmenianum enim Donatistam his alloquitur uerbis: Quod autem, inquit, in libro Sapientie legitur: Spiritus sanctus discipline effugiet fictum, et auferet se a cogitationibus, que sunt sine intellectu ; ita intelligendum est, ut desit saluti eius, ministerium tamen non deserat, quod per eum salutem operatur aliorum. Unde ait Apostolus: »Si enim uolens hoc facio, mercedem habeo; si autem  inuitus, dispensatio mihi credita est .« Ac si dicat: Illis prodest, quibus dispenso; non mihi, qui facio. Ideo quoque 108 doctor egregius in expositione beati Ioannis euangeliste sic loquitur: »Iam uos mundi estis propter uerbum, quod locutus sum uobis .« Quare non ait, mundi estis propter baptismum, quo abluti estis, sed propter uerbum, quod locutus sum uobis: nisi quia et in aqua uerbum mundat. Detrahe uerbum, et quid est aqua, nisi aqua? Accedit uerbum ad elementum, et fit sacramentum etiam ipsum tanquam uisibile uerbum. Nam et hoc utique dixerat, quando discipulorum pedes lauit: »Qui lotus est, non indiget nisi ut pedes lauet, sed est mundus totus .« Unde ista tanta  uirtus aque est, ut corpus tangat, et cor abluat nisi faciente uerbo? Non quia dicitur, sed quia creditur. Nam et in ipso uerbo aliud est sonus transiens, aliud uirtus manens, hoc est uerbum fidei, quod predicamus, ait Apostolus: »Quia si confessus fueris in ore tuo, quia Dominus est iehsu. et credideris in corde tuo, quia Deus illum suscitauit a mortuis, saluus eris. Corde enim creditur ad iustitiam, ore autem confessio fit ad salutem .« Unde in Actibus apostolorum legitur: »Fide mundans corda eorum .« Et in Epistola sua B. Petrus: »Sic et nos, inquit, baptisma saluos facit, non carnis depositio sordium, sed conscientie bone interrogatio in Deum ;« hoc est uerbum fidei, quod predicamus, quo  sine dubio, ut mundare possit, consecratur et baptismus. Christus quippe nobiscum uitis, cum Patre agricola, dilexit Ecclesiam, et semetipsum tradidit pro ea. Lege Apostolum, et uide quid adiungat: »Ut eam sanctificaret, inquit, mundans eam lauacro aque in uerbo .« Mundatio igitur fluxo et labili non tribueretur elemento, nisi adderetur in uerbo. Hoc uerbum fidei tantum ualet in Ecclesia, ut per ipsam credentem, offerentem, benedicentem, tingentem, etiam tantillum mundet infantem, quantumuis nondum ualentem corde credere ad iustitiam et ore confiteri ad salutem. Totum hoc fit per uerbum, de quo Dominus ait: »Iam uos mundi estis propter uerbum, quod locutus sum uobis .« Secundum ergo beati huius uiri sententiam, imo  secundum ipsius Redemptoris nostri salutarem doctrinam, sacramenti cuiusque mysterium non ex consecrantis est merito, sed in consecrationis est uerbo; ut non magnopere perpendatur quid in consecratione per meritum lateat; sed quid in eum, qui consecrandus est, per uerba descendat. Idem quoque ipse in expositione decimi psalmi, sic ait: Iustus autem quid? Si uos Cecilianus offendit, Christus quid uobis fecit? Qui traditorem suum, quem diabolum nominauit, qui ante traditionem Domini nec loculis Dominicis fidem potuit exhibere, cum ceteris discipulis ad predicandum regnum celorum misit; ut demonstraret dona Dei peruenire ad eos, qui cum fide accipiunt; et si talis sit, per quem accipiunt, qualis Iudas fuit.



109 CAPUT XuII. De Anatolio, et Polychronio, qui post scelerata primordia bene conuersi dignos se suis ordinibus ostenderunt.


Cur ergo uana hominum temeritas iactat, quod innocentis munditiam aliena ualeant fedare contagia: et eos negotiatorum crimen obruat, qui contractum penitus negotiationis ignorant, cum hi sepe, qui male ceperunt, bene consument: et sinistra principia ad bonos exitus emendationis uite satisfactione proueniant? Sed ut quod sermone proferimus, firmemus exemplo, non obscurum est, quod S. Flauiano Constantinopolitano episcopo ob catholicam finem in exsilium destinato, Anatolius, eo uiuente, in loco eius ab hereticis ordinatus est. Ad  quem sanctus papa Leo ita loquitur: Decessore enim tuo beate memorie Flauiano propter defensionem catholice ueritatis eiecto, non immerito credebatur, quod ordinatores tui contra sanctorum canonum constituta uiderentur sui similem consecrasse: sed affluit misericordia Dei in hoc te dirigens, atque confirmans, ut malis principiis bene utereris, et non te iudicio prouectum, sed Dei benignitate monstrares. Quod uere ita accipiendum est, si hanc diuini muneris gratiam mala confessione non perdas. Preterea quid et de Polychronio Hierosolymitano uidelicet loquar episcopo? Qui profecto sicut in gestis pontificalibus inuenitur, dum Ierusalem primam sedem superbus assereret, summumque pontificem se contumaciter perhiberet, in Simoniace  quoque hereseos uoraginem lapsus est; ita ut nec clericos sine pecunia promoueret, nec ex cuiuslibet dedicatione Ecclesie minus quam decem auri libras male mercatus acciperet. Quid plura? Tandem Sixtus Romane sedis episcopus collecto concilio, cum septuaginta sex episcopis depulsum propria sede damnauit, eique tria duntaxat Ecclesie predia usufructuario iure constituit. Locum tamen eius intactum seruari precepit, ordinationem suspendit, et episcopum quemdam, Theodolum nomine, in sede eius uicarium dereliquit. Post menses autem nouem, cum Hierosolymitana ciuitas famis inopia premeretur, Polychronius predia ipsa, que fruenda perceperat, uendidit, eorumque pretium legaliter pauperibus erogauit. Quod cum Sixtus, episcopo accusante,  et pium crimen impingente, a Prisco diacono didicisset , sanctus papa gauisus est ualde, et mox ualentiniano Augusto pium facinus intimauit. Deinde congregata synodo, Romanus pontifex ualentiniano pariter considente, tractare ceperunt, quid digne de Polychronio fieret, qui in ipsa deiectionis sue pauperie cuncta distribuens, euangelicam uiduam Redemptoris ore laudatam laudabiliter imitatus esset . Competenti itaque censura decretum est: Ut is non uiduaret qui uiduam uictum suum pie largiendo, secutus est. Sic igitur Polychronius, qui digne gradum suum prius superbus, et  auarus 110 amisit, postmodum largus factus et humilis pristine sibi dignitatis infulas reparauit. Si ergo Anatolium, qui, ut superius dictum est, et uiuente, ac depulso episcopo, et ab hereticis insuper ordinatus est, sancta conuersatio potuit excusare, si Polychronium perspicue Simoniacum una potuit eleemosyna honori pristino restituere, quo pacto dicitur, quia promotus a Simoniaco suscepti honoris fructum nullatenus consequetur?



CAPUT XuIII. Quod per indignos etiam sacerdotes sepe exhibentur miracula.

Imo quid mirum, si per malos ministros omnipotens Deus in Ecclesia sua propagari officium sacerdotale permittat, cum per eosdem etiam uirtutum  signa frequenter exhibeat, non uidelicet ob religiose uite meritum, sed propter acceptum sacerdotalis mysterii sacramentum? Nam, ut ex multis pauca perstringam, Fesulanus episcopus, Raimbaldus nomine, erat manifestissime Simoniacus, quia uidelicet non solum ipse per pecuniam pontificatus culmen obtinuit, sed et uix aliquando gratis aut clericos, aut ullas consecrauit Ecclesias. Huc accedebat, quod preter alias, unam habebat publice ac familiarius adherentem, et tanquam legitime desponsationis uxorem, quorum filii et filie adhuc plures exstant, et federati coniugio, et succrescentibus liberis cumulati. Per hunc itaque talem plura perhibentur exhibita fuisse miracula, ex quibus uidelicet unicum hic referre sufficiat, ut in uno mens colligat  quid etiam ex aliis, que fama uulgauit, probabiliter credat. Rozo namque, qui dicitur magister cantorum, Florentine Ecclesie presbyter, uir apprime litteralibus studiis eruditus, in magno clericorum suorum conuentu, presente quoque reuerendissimo domino Gerardo suo episcopo, hoc mihi per ordinem retulit: Demoniaca, inquit, aliquando ducta est ad nostri episcopatus ecclesiam, forte tunc Inuentionis Dominice crucis solemnitas agebatur; cum uero ad offertorium peruentum esset, quod nimirum dicitur: ueniens uir splendidissimus ad Constantinum; nescio quo casu repente clericis obliuio modulationis obrepsit. Protinus illa tanquam in adiutorium lapsis accurrens, in medium festina prosiluit, in organum mox excellentissime uocis erupit, et tam  nauiter, ut omnes mirarentur, suauis melodie regulam tenuit. Adiuratus autem demon, ut exiret, respondit, quia a Romulo duntaxat deberet expelli. Hoc audientes misere mulieris comites, mox ad Fesulanam properant festinanter Ecclesiam: ibique ante altare B. Romuli diuinam misericordiam prestolantur. Sed et illic inquisitus demon, respondit se nullatenus egredi, nisi Raimbaldus adueniret episcopus. Cumque prefatus episcopus uenire satageret, dicebat interim demon: ue, ecce episcopus nunc ascendit equum, ecce illic in tali loco iam est: ecce ante illam uel illam domum modo pertransit, et illi notantes loca probabant cuncta sic se habere ueraciter, sicut mendax spiritus asserebat.  111 Tandem episcopus ueniens, inuocato Christi nomine, ab obsesso corpore malignum spiritum protinus expulit, et mulierem ad propria liberam incolumemque remisit.

Eodem quoque tempore, cum uidelicet Simoniaca pestis per totum corpus Ecclesie lethaliter serperet, passimque per omnes gradus ecclesiasticos libere pullularet, Marinus quidam presbyter erat, huius uidelicet Eleuchadii reuerendissimi atque honestissimi uiri pater, qui monasterio nunc preest beate Dei Genitricis semperque uirginis Marie, iuxta Fauentine urbis menia constituto. Hic itaque huius, quem prediximus, Eleuchadii matrem publice tanquam legitimam possidere non reuerebatur uxorem. Huic presbytero plane tantam diuina dispensatio  contulerat gratiam, ut cum sanctificatam a se aquam frugibus per agros aspergeret, non ulterius uermiculorum, non erucarum, non denique locustarum fruges lesura pestis aliqua remaneret, sed mox agmine facto, omnes abscederent, postquam eos aque sanctificatio conspersisset. Aliquando autem eiusdem Marini presbyteri dominus, Ieremias nomine, aduersus emulum suum generis affinitate propinquum, sed uoluntate prorsus aduersum grauissime simultatis odio laborabat, qui uidelicet inter cetera inimicitiarum timens ne etiam uenationibus deditam canum suorum sagacitatem hostile prestigium fascinaret, petiit a iam dicto presbytero, ut situlam aque plenam per exorcismum sanctificaret, sibique deferret, quia suis quibusdam usibus  satis necessariam iudicaret. Cumque ille simplici animo, quod imperatum fuerat, peregisset, Ieremias sapiens quidem ut mala faciat, uirtutem uero sacramenti, quia prorsus ignorat, margaritas ante porcos proiicere non formidat. Nam sanctificatam aquam cantabro stultus immiscuit, et canibus suis per maleficium, ne incantari possent, ad deuorandum obtulit. Sed aliter sentiente diuina prouidentia, in contrarium uersa est eius sententia: malum siquidem, quod male cauere uolebat, incurrit: et dum brutis animalibus inconsulte consulere studuit, suam potius animam lesit. Nam ad uescendum canes admissi, cum ad primos impetus auida uix dum ora laxarent, et ferales cibos necdum lingua contingerent, primo naribus odore percepto, protinus in terram  omnes mortui corruerunt. Tunc dupliciter ille confusus, nimirum et peccati reus, et facultatis amisse damno percussus, Marino presbytero omnem rei seriem, prout se habebat ueritas, innotescit, et tante audacie, tantique sacrilegii dari sibi penitentiam flebiliter querit. Abnegat Marinus tanti criminis sibimet arrogare iudicium, nec aliud semper illud statuere, quibuslibet hinc inde pulsatus precibus acquieuit, nisi, ut si penitentiam ueraciter quereret, ad apostolice sedis apicem necessario properaret. Cui tandem ille necessitate compulsus paruit, atque apud Romanam Ecclesiam penitentie iudicium, quod flagitabat, accepit.

Alio quoque tempore puellam quamdam quam  idem Marinus presbyter baptizauerat, lupus rapuit, atque in siluarum condensa, saltuumque secreta, multis insequentibus asportauit. 112 Cumque post eam et mater exanimata concurreret, repente Marinum presbyterum sibimet obuium reperit, eique cum magnis eiulatibus flebilis querele singultus expressit: Heu, heu Pater, inquit, nunquam suspicari sic potui, ut misere matris infelicior filia, quam de sacro fonte ipse traxisti, cruentis belluis rapina fieret, et cibus facta lupis, ferine rapacitatis ingluuiem satiaret; cui presbyter ait: Noli timere, mulier, quia si illa ueraciter est, quam ego baptizaui, nunquam bestia deuorandi eam accipiet potestatem. Deinde audax, ac temerarius hoc etiam insipienter adiecit: Si enim, ego illam lauacro  sacri baptismatis ablui, et eam bestia lacerauerit, iam non credam quod Deus regnet in celis. Mira res, post quatuor fere horas ultra octo propemodum milliaria inter fruteta siluarum illesa, et incolumis reperta est, iuxta quam et lupus innocens stabat. Et sicut leoni cadauer prophete de Samaria redeuntis uiolare non licuit , ita et lupus iste puellam non ausus est ledere; sed quantum datur intelligi, ultro etiam uisus est custodire. In puella itaque nulla penitus lesio est inuenta, nisi quod crura eius, et brachia spinarum ruborumque uidebantur aculeis cruentata.

Alius quoque presbyter nuper in his partibus fuit, huius scilicet reuerendissimi uiri Gerardi frater, qui nunc preest monasterio S. Donati in suburbio  Immolensis oppidi constituto: et presbyter ille communis quidem, ac pene secularis erat uite, sed tantam a Domino consecutus erat gratiam, ut si quis sibi nuntiaretur a serpente percussus, mox sanctificatam a se aquam nuntianti porrigebat, ut biberet; qua hausta, tanta protinus diuine uirtutis efficacia clarescebat, ut is, qui biberat, tanquam si eum anguis specialiter momordisset, omnes uulnerati uirus euomeret: et ille, qui percussus fuerat, funditus ueneno uacuus, et totis uisceribus humore pestifero defecatis liber et incolumis remearet.

Alius quoque presbyter erat nullius pene momenti, ita ut secularis prudentie ne tenui quidem calleret ingenio, litteras autem uix syllabatim ac rustice balbutiret; aliquando uero gallinam eius hora uespertina  rapuit accipiter, que scilicet iniuria amarissimo eum felle iracundie commouit, et ita plane, ut minaretur sancto, in cuius nomine dedicatam regebat ecclesiam, quia nisi sibimet altile suum, quod perdiderat, redderet, nequaquam sibi de cetero ecclesiastica officia celebraret. Et tanquam lingue uesania non plene sufficeret, manibus est ausus excidere, et ipsum altare uirgis uerberare aggressus est. Quid plura? Mane die altero, gallina rediit, et exceptis alis, et capite, omnibus aliis deplumata pennis, nullum lesionis in toto corpore uestigium reportauit, ut liquido monstraretur, quia presbyteri licet insani uoces diuina pietas omnino non respuit, dum in eius perniciem deuolandi licentiam  accipiter non accepit. Et quid mirum si diuina dispensatio per qualescunque sacerdotes, orthodoxos tamen, miraculorum uirtutes ostendat, cum per ipso quoque hereticos sepe signa sue potentie manifestet? Nam, ut de ceteris 113 sileam, quod in Tripartita historia legitur, non absurdum uidetur, si eisdem uerbis simpliciter inferatur: »Interea, inquit, incendium in ciuitate Constantinopolitana factum, paulatim peruenit ad thermas, que uocantur Achillee, demum ad locum, qui dicitur Pelargus, ita ut Nouatianorum comprehenderetur ecclesia. Tunc fertur Paulum eorum episcopum inter flammas restitisse ecclesie, supplicantem Deo, ne ecclesia pariter concremaretur. Qui locus ereptus est, et hactenus stat illesus,  in quo loco septima decima die mensis Augusti apud Nouatianos collectio celebratur. Hunc itaque locum non solum Christiani, sed et pagani ex tempore uenerantur.« Sed hec uirtutum signa, que uel per hereticos, uel per indignos recte fidei sacerdotes operatur diuina dispensatio, sacerdotes  nequaquam eos, uel ab his, que merentur, suppliciis liberant, uel apud districtum Iudicem perpetrati reatus excusant. Unde enim aucupantur gloriam, in confusionis decidunt ignominiam: et quo magis extolluntur fauoribus adulantium, eo procliuius in damnationis eterne precipitia demerguntur. Et sepe tales terribili morte percussi, luce clarius indicant, quam reuera reprobi fuerint, qui specie  tenus quasi mirabiles apparebant. Nam et is, cuius paulo ante meminimus, Fesulanus episcopus cum tante prauitatis esset, ut et laicus eius frater honeste ac modeste uite cum eo familiaritatem habere minime dignaretur, signorum tamen adeo uirtutibus coruscabat, ut in dedicatione unius duntaxat ecclesie quinque coram omni populo demoniacos curasse constanter a perhibentibus asseratur. Sed quia non suis, sed alienis miraculis claruit, ad obitum ueniens, ultrici ante ignem igniti corporis animaduersione signauit. Pabula siquidem perniciose uredinis in pede eius pestilenter exorta, sic totam plantam, tibiam, coxamque cum inguine simul ac genitalibus comprehendit; ut usque ad uitalia serpendo procederet, et uelut aridi materiam stipitis  uiscera eius interna depascens, occultis eum uaporibus conflagraret, quatenus hic iam primitiuus igni accenderet, quem flamma postmodum nunquam deficiens absorberet. Tam quippe intolerabilis, atque immanissimi languoris nimietate constrictus, nec dignam cognoscitur penitentiam suscepisse, nec mulierum a se contubernium, quarum etiam tunc impudenter uti ministerio non uerebatur, uoluit absentare.

Porro autem cum Redemptor noster dicat, »quia in digito Dei eiiceret ipse demonia ,« digitus autem Dei procul dubio Spiritus sanctus accipitur; euidenter agnoscitur, quia nunquam demones e corporibus hominum nisi per uirtutem Spiritus  sancti expelluntur. Unde liquido manifestum est quia episcopus ille licet indignus, licet fuerit Simoniacus, et illecebrose luxurie spurcitia maculatus, demones tamen effugare nullatenus potuisset, si uirtutem in se sancti Spiritus non habuisset. Nam et Samson, qui contra legis diuine precepta alienigene nationis meretricibus utebatur, numquam tam durissima uincula euadere potuisset, totque 114 hominum millia solus trucidare, nisi eum fortitudo sancti Spiritus roborasset . Preterea et prophetes ille falsus sine prophetica sancti Spiritus reuelatione non fuit, qui fallendi artifex uirum Dei Bethel reuertentem contra diuina precepta comedere per accurata mendacia persuasit, asserens: »Angelus, inquit, locutus est mihi in sermone Domini, dicens:  Reduc eum tecum in domum tuam, ut comedat panem, et bibat aquam ;« moxque Scriptura sequitur: »Fefellit eum, inquit, et duxit secum ;« et paulo post: »Cumque sederent ad mensam, factus est sermo Domini ad prophetam, qui reduxerat eum, et exclamauit ,« rei uidelicet ordinem, quo perimendus erat, quoniam uoti Domini inobediens fuerat. Ubi notandum quod, quem fefellisse fratrem Scriptura prius euidenter accusat, ad eumdem mox sermonem Domini factum, ac uerissima prophetasse, indubitanter affirmat. Et certe, si facti huius ordo diligenter pensatur, deceptor iste procul dubio uiri innocentis homicida fuisse conuincitur: in talem tamen Spiritus sanctus uenire non renuit, et in ipso captiose deceptionis articulo, dum curat  per mendacium fallere, coactus est per ueritatis oraculum prophetare.  Enimuero quis Heli sacerdotem nesciat reprobum, et tam pro lenitate sua, quam pro liberorum effrenata licentia diuine animaduersionis sententia condemnatum? Eius tamen benedictione non fuit sterilis uterus Anne, cui nimirum fecunditatem imprecatus est uulue. Ait enim Scriptura: »Benedixit Heli Elcane, et uxori eius, et dixit: Reddat tibi Dominus semen de muliere hac pro fenore quod commodasti Domino;« moxque subiungit: »uisitauit ergo Dominus Annam, et concepit, et peperit tres filios et duas filias .« Hanc itaque benedictionem efficacem reddidit non meritum hominis, sed officium sacerdotis: et quod non habebat causa ministri, uirtus exhibuit ministerii.



CAPUT XIX. Quod sepe sinistra principia ad felices proueniunt exitus.


Quid denique officiat Simoniacus, si ordinandis manus imponat, cum neque id quod habetur, auferre, neque quod diuinitus augetur, preualet inhibere? Illud siquidem celestis gratie munus non de marsupio extrinsecus satagentis, sed de thesauro profertur inuisibiliter presidentis. Nam etsi fur sit ille qui seminat; terra tamen, auctore Deo, uires germinandis frugibus administrat. Licet sordida sit manus, aut leprosa, que plantat; mundus certe fructus decerpitur, cum ad maturitatis plenitudinem peruenitur.  Ex adulterino sepe coniugio pulchra soboles nascitur, et ex obscena uoluptate parentum spectabilis oritur species liberorum. Alios quidem filios Iacob ex legitimis uxoribus genuit, alios ex concubinarum seruili conditione suscepit: at cum ad capessendam hereditatem utrique perueniunt, parili inter se distribuendarum sortium iure ceduntur . Phares de theristrata et exposita in biuio nascitur, sed non minimus inter Isrelitarum 115 cognationum principes inuenitur . Salomon ex ea, que fuit Urie, cognoscitur habuisse principium, qui tamen regalis sceptri tenuit incomparabiliter principatum . Obed certe ex Ruth Moabitide duxit originem, sed egregium regem Dauid, magnum uidelicet meruit habere nepotem.  Booz quoque Rahab meretrix genuit, qui tamen in regali Dominice genealogie catalogo meruit numerari .  Et quid alios memorem? Quandoquidem et ipse Dei mediator, et hominum, de peccatoribus originem duxit, et de fermentata massa sinceritatis azymam absque ulla uetustatis infectione suscepit: imo, ut expressius dicam, ex ipsa carne uirginis, que de peccato concepta est, caro sine peccato prodiit, que ultro etiam carnis peccata deleuit.

Quid ergo mirum, si ualida manus Domini, atque ad quodcunque uoluerit, efficax, hoc faciat in Spiritu, qui uiuificat, quod agere probatur etiam in carne, que non prodest quidquam?  Qui enim facit, ut sinistra principia ad faustos proueniant  exitus, et hoc in rebus utique terrenis, quomodo credendus est idipsum propensiori dispensatione non agere in spiritualibus sacramentis? Nimirum qui precipit arborem sordidi plantatoris nescire contagium, cur etiam negetur ab his, qui consecrantur, omnem scelerati consecratoris prorsus habere reatum? Qui manseres cum legitimis, ancillarum filios cum herilibus, in consortium uelut nanciscende hereditatis adsciuit, nec aliqua eos ab his inequalitate discreuit; quid mirum si et eos, qui a prauis sacerdotibus sunt promoti, cum iis simul, qui a bonis ordinati sunt, parili faciat sacerdotalis officii dignitate potiri? Quod plane nequaquam fit per meritum consecrantis, sed per uerbum potius Dei uiui, et permanentis. uerbo denique Dei Patris dictum est:  »Germinet terra herbam uirentem, et facientem semen, et lignum pomiferum faciens fructum iuxta genus suum .« Et ecce hoc uerbum ita hodie permanet illibatum, ut nequaquam diuersitatem agricolarum imitetur prouentus fructuum, sed iuxta uniuscuiusque genus proprium semen in herbis, proprium reperiatur in pomis. Quod profecto semen rursus terre committitur, ac postmodum non diuersum, sed iuxta sui generis speciem preparatur. Si ergo ex uerbi diuini uirtute, terra, quod accipit, ad eamdem similitudinem reddit; quid mirum, si sacerdotalis illa benedictio, que tanquam semen in accedentis animam iacitur, sacerdotium per afflatum Spiritus sancti inuisibiliter operetur, atque ideo non  iam seminantis imago digne requiratur in fructu, sed sola, ut ita dixerim, seminis similitudo procedat? Dixit etiam animalibus Deus: »Crescite, et multiplicamini .« Ex cuius uidelicet efficacia uerbi, cuncta usque nunc creantur animantia: non certe principaliter noua, sed ex eodem originali semine per traducem propagata.

Cum igitur uerba illa, que nimirum semel prolata sunt, tam immobiliter uigent, quid ex illis sacerdotalium benedictionum uerbis est sentiendum, que sacra prorsus, atque diuina idcirco semper in promouendis exterius repetuntur, ut mysterium intrinsecus operentur? Nam cum 116 incantatorum uerbis inesse tanta uirtus asseratur, ut eis tanquam lapidibus iniectis serpens percussa frangatur; quid  mirum si sacerdotalis benedictio sacramentum in se uirtutis diuine contineat, unde ille sacerdos, qui admotus, est fiat? Nunquid enim maioris sunt uirtutis incantatoria uerba, quam illa efficacia prorsus, et mystica, ac diuini nominis inuocatione sacrata?



CAPUT XX. Quod per Simoniacum, ut Spiritus sanctus dari baptizando possit, consecrando non possit, ratio non admittit.

Illud sane mirandum, cur tanta stoliditate desipiant, qui Simoniacos baptizare efficaciter posse, consecrare autem nullatenus posse, impudenter affirmant? Et quanquam de hoc iam superius sit breuiter disputatum, non abs re uidetur adhuc enucleatius  disserendum. Ponamus ergo in medium Simoniacum baptizantem, eumdem quoque nichilominus consecrantem, et discernamus, si possumus, cum baptismus per eum traditus ualeat; cur consecratio in irritum cedat, ac sicut dicitur, sacramenti uires amittat? Ecce is, qui baptizat, post prima fidei rudimenta, que catechumenum docuit, iuxta ecclesiastice institutionis morem mox orationes super eum dicit, que uidelicet in hoc ipsum sacerdotali sunt auctoritate composite, sicque per exorcismi gratiam malignum hostem, qui eotenus in eo tyrannidem exercebat, expellit, et Spiritum paracletum inuocando piis in eum precibus introducit. Sed quid aliud etiam consecrator agit, quam quod orationes nichilominus dicendo canonicas, eumdem Spiritum  sanctum super eum, qui prouehitur, inuocat: atque ut in eum descendere dignetur, exorat; nisi quod maius quid per baptizantem agitur, quam id sit, quod per consecratoris officium exhibetur? Plus est enim Spiritum sanctum in eum, in quo nondum fuerat, noua dignatione descendere, quam eum, cui per fidem iam inerat, ad superioris gradus ordinem promouere. Per catechizantis namque, siue baptizantis officium et spiritus immundus expellitur, et in nouo homine aduenienti Deo habitaculum preparatur; sicut uidelicet eiusdem exorcismi uerba testantur, quibus per adiurationis imperium ad iniquum spiritum dicitur: Tu autem effugare, diabole, appropinquabit enim iudicium Dei. In consecrationibus autem  non malum, quod iam deletum abesse uidebatur, expellitur; sed bonum, quod collatum fuerat, per cumulum gratie plenioris augetur. Credendumne est ergo, ut unus idemque homo, et quod maius est, agere: et quod minus est, non possit implere? At fortassis e contrario dicitur: Quia nulla uidentur inesse illis initiande fidei rudimentis, que nequaquam adhibentur consecrationis peragende mysteriis, ut uidelicet sal, quod in neophytos mittitur; aqua, cui baptizandus immergitur; chrisma etiam quo linitur. Sed hec quidem per se considerata, nuda sunt elementa, nullumque habere noscuntur mystice dignitatis arcanum; ad orationem autem sacerdotis, 117 et inuocationem diuini nominis, uirtutis intime concipiunt sacramentum.

 Non ergo in rebus materialibus, atque terrenis, sed in precibus sacerdotum, et inuocatione diuinitatis, siue consecrandi, siue baptizandi sacramenta consistunt: quanquam et in consecrationibus sacerdotum sanctificatum oleum uideatur nichilominus adhiberi. Cum ergo unus, idemque uidelicet Simoniacus utrobique canonicarum orationum ordinem expleat, utrobique nomen diuinitatis regulariter inuocet, quando per eum in baptismo Spiritus sanctus datur, quomodo in sacerdotali promotione non detur, non rationis penetrat sensus, non humanus discernit intuitus. Sed dicitur e contra: quia Simoniacus, quod non habet, dare non potest.

Age ergo, quid est, quod in faciem catechumeni sacerdos insufflat, dicens: Exi ab eo, immunde Satana;  da honorem Deo uiuo et uero, da honorem Spiritui sancto. Quibus utique uerbis patenter ostenditur, quia per illam hominis insufflationem, arcano nimirum diuine uirtutis agente mysterio, et spiritus malus expellitur, et Spiritus sanctus introire dignatur. Quod nimirum totum si ita per insufflationem nichilominus Simoniaci, sicut et per boni sacerdotis impletur officium; cur quod in uno sacramento posse conceditur, posse etiam consequenter in altero denegetur? Nam etsi baptismus, quod absit, uenaliter prebeatur, tametsi sacro canoni sit uehementer aduersum, nequaquam credendum est plene atque perfecte regenerationis non habuisse mysterium: ideoque is, qui baptismum sub hac pecunie prestatione suscepit, nec digne rebaptizandus asseritur,  nec expers diuini muneris iudicatur. Quod si ad tante peruicacie prorumpatur insaniam, ut Simoniacorum etiam baptismus irritus iudicetur, hic non nostra fatigetur instantia, sed generaliter occurrat omnis catholice fidei disciplina, et uniuersalis aduersus eum armetur Ecclesia: quia nimirum omnia sanctorum Patrum conuellere nititur instituta.



CAPUT XXI. Quod attendendum sit quid sumitur, non unde sumatur.

At fortassis illud obiicitur, quod beatus papa Gregorius de Simoniacorum damnatione testatur, dicens: »Benedictio, inquit, illi in maledictionem  conuertitur, quia ad hoc promouetur, ut hereticus fiat.« Probamus nempe sententiam, nec ab ea fas ducimus dissentire. Ille siquidem maledictus, ille hereticus est; qui male, quod bonum erat, accepit. Quod acceptum est autem, in se quidem bonum est, sed accipienti factum est malum: nam et buccella, illa uidelicet Iude porrecta , non de bona facta est mala: sed illi facta est malum, qui bonum non bene, quia indigne suscepit: atque ideo si eamdem buccellam Iudas alii tradidisset, nullam sacrum munus in se maculam ex dantis culpa contrahere, nullum necesse fuerat in accipientem contagium redundare. Hodieque etiam si de sacrosancto altari Dominicum corpus quilibet indignus accipiat, aliique contradat, 118 mundum est procul dubio quod  accipitur, nec diuine gratie munus sordentis ministri labe fedatur. Et licet prauus quisque sibi iudicium manducet, et bibat , illud tamen, quod manducatur et bibitur, gratia Dei est. Gratia enim Dei gustauit mortem, que est humanitas Christi. Omnia siquidem munda mundis, contaminatis autem et immundis nichil est mundum .

Si ergo quod mundum est, idipsum est contaminatis immundum, fatendum est, quia sacerdotium, quod bono scilicet causa spiritualis est dignitatis, Simoniaco factum materia damnationis: ut inde sit iste sacerdos certe catholicus, inde ille ueraciter asseratur hereticus. Nec mirum hoc in spiritualibus fieri, cum et in rebus corporeis facile possit eadem diuersitas inueniri. Sepe enim cibus, qui alterum  uegetat, alterum grauat, et ex eodem cure medicinalis antidoto, alius interit, alius conualescit. Porro unus est ignis, quo simul et cera liquescit, et terra siccatur, et eadem candela, que igne consumitur, et qua accedentes utiliter illustrantur, lumenque quod ad suum prebet interitum, inter tenebras uidendi nobis factum est instrumentum; quid ergo mea interest, quod candela in cineres uertitur, dummodo lumen, quod ab ea mutuatus sum, mihi indeficiens perseueret? Ardeat, ardeat Simoniacus, unde catholicus illustratur: et eodem lumine, quo aliis ministrat, ipse ad defectus sui tenebras tendat, quatenus quod ardet, intereat; et quod illuminatum est, uiuat. Sacerdotum quippe lumen querentibus lumen est: estu uero ambitionis ardentibus, incendium est.  Quod ergo alter possidet ad proprie defectionis interitum, alter accipit ad salutis augende prouectum. Samson nempe de ore mortui leonis fauum mellis eduxit, et ex arenti mandibula asini, aquis se profluentibus satiauit ; sed nec aselli in aqua desidiam, nec belluinam gustauit in melle ferociam: utrobique nimirum, quod sumptum est iuxta proprietatem suam in ore sapuit. Unde sumptum fuerit, ratio magnopere non discreuit. Quid etiam mirum, si quod fieri in aqua baptismatis cernimus, non dissimile quid fieri de Simoniacis arbitremur? Per eam nos noui in Christo renascimur, cum eadem aqua post expletum opus in cloacam despicabilem effundatur.



CAPUT XXII. Quod nec Nouatiani sint deponendi; nec Ariani denuo baptizandi.


Sed iam sacros canones, quo uacat compendio, perscrutemur: et licet manifesta proposite questionis crebro non reperiatur inesse sententia, quid tenendum sit, quibusdam rerum collationibus approbemus. Nouimus namque Niceno statutum esse concilio, ut Cathari, qui ad Catholicam reuertuntur Ecclesiam, impositionem solummodo manus accipientes, in suis recipiantur ordinibus. Cur hoc, nisi quia illud hereticorum genus in catholice fidei integritate persisteret, licet in quibusdam aliis superstitionibus oberrarent? Notum namque 119 est, quod Nouatus, cuius ii sequebantur errorem, dogmatizauerat,  neque bigamis communicare, neque in persecutione lapsis, etiam post penitentiam, ueniam dare oportere. Si ergo et hi, qui iam ab his sunt hereticis ordinati, nequaquam suo sunt honore priuandi, ob id scilicet, quia eorum consecratores in fide non titubant, quid de Simoniacorum ordinationibus sentiendum, qui et omnia fere institutionis ecclesiastice iura conseruant?

At fortassis obiicitur quia Simoniaci nequaquam sunt in fide perfecti, nimirum peccantes in Spiritum sanctum, quem arbitrantur pecuniis cemendum. Ad quod facile respondemus, quia si hec districte censure subtilitas teneatur, etiam in Nouatianis contra Spiritum sanctum quodam modo culpa perfidie reperitur. Nam cum per Spiritum sanctum, qui  est remissio peccatorum, uenia penitentibus concedatur, constat procul dubio quia contra Spiritum sanctum pugnat, qui lapsis per penitentiam non communicat. Sed aliud est in fide peccare, aliud est a fide recedere. Aliter nempe redarguendus est miles, qui in belli conflictibus eneruiter cecidit, aliter ille plectendus, qui abiuratis militie sacramentis, ad hostium castra dedititius transfugit. Non eadem seruo pena debetur, qui in domesticis rebus sub domini sui imperio peccat, et illi, qui iugum seruitutis excussit, ac ius extranee dominationis elegit. Licet enim isti in regula fidei ex aliquo uideantur offendere, non tamen eatenus, ut Spiritum sanctum arguendi sint heretica prauitate negare. Atque ideo  cum reuertuntur, quoniam peccauerunt, manus illis imponuntur; quia uero minime negauerunt, sacerdotalis gradus officio non priuantur. At contra Ariani, qui aduersus Spiritus sancti diuinitatem manifesta prorsus impietate confligunt, ad catholicam fidem redeuntes, in mali accepti ordinis persistere dignitate non possunt. Credunt enim, sicut eorum sacrilega professio manifestat, quod Pater creator sit, Filius creatura, Spiritum uero sanctum creaturam creature damnabiliter asseuerant.

Quia igitur uirtutem sancti Spiritus in fide non habent, qua uidelicet omnis Ecclesie dignitatis ordo perficitur, apud eos facta ordinatio canonicis sanctionibus irrita iudicatur. Sed non abs re fieri credimus, si quid de iis in suis Decretis Innocentius papa  reliquerit, hoc etiam sub eiusdem litteris inseramus. Arianos, inquit, ceterasque huiusmodi pestes detestamur: quia eorum laicos conuersos ad Dominum sub imagine penitentie, ac sancti Spiritus sanctificatione per manus impositionem suscipimus: non uidetur clericos eorum cum sacerdotio ministerii cuiuspiam suscipere dignitatem. Quoniam quibus solum baptismum ratum esse permittimus, qui utique in nomine Patris, et Filii, et Spiritus sancti perficitur, nec sanctum Spiritum eos habere ex illo eorum baptismate, illisque mysteriis arbitramur? quoniam cum a catholica fide eorum auctores discederent, perfectionem Spiritus, quam acceperant, amiserunt, nec dare eius plenitudinem possunt, que maxime in ordinationibus operatur; quoniam per impietatis  sue perfidiam potius 120 quam fidem dixerim, perdiderunt; nec fieri potest, ut eorum profanos sacerdotes dignos Christi honoribus arbitremur, quorum laicos imperfectos, ut dixi, ad sancti Spiritus percipiendam gratiam cum penitentie imagine recipiamus. In quibus nimirum decretalibus uerbis manifeste datur intelligi, quia in promotionibus clericorum, non immerito fides ordinantis attenditur, ex qua uidelicet pendet, ut ordinatio ipsa siue rata, siue irrita iudicetur. Quod enim tenet ordinator in fide, accipit ordinatus in munere. Enimuero si Arianis recta fides inesset, etiamsi eos cuiuslibet diuerse prauitatis error inuoluerit, facta apud eos consecratio non periret.  Ubi notandum, quanta inuocationi diuini nominis reuerentia debeatur, cum  et ab eis baptizati, quos tam perfida, ut ita dixerim, fides damnat, rebaptizari tamen omnino non audeant. Nam quia auctores eorum, ut dicitur, fidem rectam non habuerunt ad percipiendam sancti Spiritus gratiam, manus illis imponitur; quia uero in aquam sunt sub inuocatione sancte Trinitatis immersi, non sunt denuo baptizandi. Cum itaque sola sine fide uerba sub heretica Arianorum superstitione prolata, non audeant irrita iudicari, quo pacto Simoniacorum consecratio robur non habeat, in qua cum fide, et cetera obseruantie regularis sacramenta concordant?



CAPUT XXIII. Quod consecrationis effectus fidei nititur fundamento.

 De Donatistis quoque nouimus  Carthaginensi concilio fuisse concessum, ut cum ad unitatem catholicam quilibet eorum redire disponeret, si hoc paci Christiane prodesse uideretur, cum suo reciperetur honore. Sicut autem in generali hereseon enumeratione didicimus, Donatiste non admodum sunt fidei errore traducti, sed irati potius, quia Cecilianus quidam contra eorum uotum in Carthaginensi inthronizatus sit sede, schisma fecerunt, et ab ecclesiastica communione precisi sunt: et quanquam certum sit, quod Spiritum sanctum, nisi intra sanctam Ecclesiam catholicam nemo possit accipere: apud eos tamen quilibet ordinatus, si paci hoc consulat, non priuatur honore, quia perseuerat in fide. Cum ergo  bonatista, qui procul dubio schismaticus est, et dono sancti Spiritus probatur alienus, in percepti honoris ordine ualeat aliquoties permanere, luce clarius constat, quia consecratio non ordinati, uel ordinatoris est meritum, sed ad utriusque potius fidem totum respicit sacramentum. Alias siue Donatista Donatistam, siue Nouatianus Nouatianum ad clericatus iura promoueat, que est in utrolibet dignitas meritorum, ut diuine gratie mysterium uel iste dare, uel iste possit accipere? Sed inter malum, et malum, dantem uidelicet, et accipientem, bonum uersatur in medio, quod neutrius uitio a sua nouit generositate deterreri. Nimirum, si leprosus leproso prebet aurum, quod profecto rutilat, nulla scabrosarum manuum est uarietate perfusum. Si cecus ceco lucernam porrigat,  121 lux cecitatem nesciens, ex baiulorum manibus tenebras non admittit. Quapropter si recta fides adsit, uidelicet ut in Patrem, et Filium, et Spiritum sanctum recte credatur, indigni etiam cuiuslibet sacerdotis consecratio indifferenter impletur: nec propter indignum ministrantis meritum diuine gratie munus perfectionis sue patitur detrimentum.

Unde predictus papa Innocentius, cum de duabus heresibus, Paulianistis uidelicet, et Nouatianis communiter disputaret, cur a Paulianistis uenientes baptizandos esse decerneret, a Nouatianis autem funditus prohiberet, causam his reddidit uerbis, dicens: »Quia Paulianiste, inquit, in nomine Patris, et Filii, et Spiritus sancti minime baptizant, nec apud istos  de unitate Patris,  et Filii, et Spiritus sancti questio aliquando mota est.« Et ideo de omnibus segregatis hec sola electa est, cui istud crederent concedendum: quia nichil in Patris, et Filii, et Spiritus sancti sacramento peccarent.

Hec itaque uenerabilis Innocentii uerba ita definitiua sunt, atque perspicua, ut omnem nostris mentibus scrupulum auferant, nodumque proposite questionis indubitanter absoluant. Si autem per Paulianistas sacramentum idcirco dari non potest, quia fidem sancte Trinitatis non habent; per Nouatianos autem ideo potest, quia licet aliotenus heretici sint, orthodoxe tamen fidei plenitudinem tenent: constat profecto quia si fides stat, consecratio robur obtineat:  nec actionis labefactatur uitio, que fidei nititur fundamento.



CAPUT XXIu. Quod male ordinati episcopi consecrationis gratiam aliis habeant, sed sibi non habeant.

Esto igitur, concedamus, uel potius asseramus, ut Simoniacus sit hereticus, sed et Nouatianus hereticus, et Donatista simul hereticus: sed Simoniacus in Spiritum sanctum peccat, quia donum Dei comparat, et Nouatianus certe in eumdem Spiritum sanctum peccat, quia lapsus etiam post penitentiam de eius remissione desperat; nichilominus etiam Donatista peccat in Spiritum sanctum, qui se ab Ecclesia segregat, extra quam uidelicet Spiritus sanctus  inueniri non potest. Quid ergo cause est, ut cum illorum ordinatio rata esse decernitur, istorum friuola iudicetur, presertim cum nos non elaboremus, ut Simoniaci in eo, quem male mercati sunt, honore permaneant: sed id potius ne hi, qui ab eis gratuito ordinati sunt, locum sui gradus amittant? Ubi notandum, quanta sit in eorum, de quibus loquimur, conditione distantia; nimirum cum Donatiste Donatistas, Nouatiani Nouatianos eisdem uidelicet erroribus irretitos, ad ecclesiastici gradus augmenta promoueant, Simoniaci autem non Simoniacos, sed innocentes potius ordinent et catholicos. Illis denique non hoc solum ualeat opponi, quod fuerint ab hereticis ordinati, uerum hoc insuper quod et ipsi fuissent indifferenter heretici: isti autem nequaquam  sunt Simoniace heresi obnoxii, etiam si a Simoniacis 122 omni uenalitatis remoto commercio, regulariter sint promoti atque in eisdem Ecclesiis sortiti sunt administrationis officium, ubi et sacri baptismatis percepere mysterium.

Utrum uero tales merito a suis arceantur honoribus, ex B. Leonis facile possumus auctoritate perpendere, si decretalem eius sententiam suis hic uerbis non pigeat annotare. Ait enim : »Nulla ratio sinit, ut inter episcopos habeantur, qui nec a clericis sunt electi, nec a plebibus expetiti, nec a prouincialibus episcopis cum metropolitani iudicio consecrati. Unde cum sepe questio de male accepto honore nascatur, quis ambigat nequaquam  ab istis esse tribuendum, quod nec doceatur fuisse collatum? Si qui tamen clerici ab istis pseudepiscopis in eorum Ecclesiis ordinati sunt, que ad proprios episcopos pertinebant, et ordinatio eorum cum consensu et iudicio presidentium facta est, potest rata haberi, ita ut in ipsis Ecclesiis perseuerent, aliter uana habenda est talis ordinatio.« Ecce authentico Leonis pape iudicio, quos neque cleri, neque plebis consensus elegit, nec cum metropolitani iudicio prouincialium episcoporum concordia consecrauit, inter episcopos non habentur: et tamen hi, qui ab eis sunt in propriis Ecclesiis iudicio presidentium ordinati, nequaquam sunt iniuncti gradus honore priuandi; uidelicet ut is, qui ad episcopatus officium cum tanta usurpatione prorupit,  ut aduersus eum omnium fere uota concurrant, et sibi, quod accepit, prodesse nil ualeat, utpote qui inter episcopos non habetur, et aliis prosit, quatenus qui ab eo promoti sunt, a suis nequaquam arceantur honoribus. Sed quis neget potuisse illic etiam uenalitatis interuenire commercium, ubi ad honoris culmen tam obstinata, tam inopportuna fuerit ambitione subreptum? Qui tamen aliis habet, quod sibi non habet: quia uidelicet alios consecrare permittitur, cum et ipse inter episcopos non habeatur. Sepe sterili trunco secundus ramus inseritur, qui nimirum in eo, quod germinat, non trunci, sed proprie nature iura conseruat.



CAPUT XXu. Quod ab impiis sepe hereticis ordinati, a suis non remoueantur officiis.


Quid dicam, quod ex his, qui ab impiissimis sunt hereticis ordinati ecclesiastica uideatur subuenire auctoritas, et in promulgandis super hac disceptatione iudiciis, non tam ueterem perfidiam promouentium, quam nouam fidem, et resipiscentiam consideret promotorum? Qui enim decretis pontificum solerter incumbit, non ignorat eumdem, cuius supra paulo ante meminimus, Innocentium papam licentiam permisisse, ut omnes, qui ante damnationem Bonosi heretici ab eo fuerant ordinati, si relicto atque damnato eius errore, ecclesiastice unitati se sociare disponerent, in suis honoribus permanerent.  Et quidem Bonosus, prout in eiusdem decretis inuenitur, Photinianus fuisse dignoscitur. Photiniani autem 123 negant Christum Deum ante secula ex Patris substantia genitum extitisse. Ii nimirum, quia cum Iudeis Dei Filium negare non metuunt, cum eisdem quoque participium non diuerse damnationis incurrunt.

Cum ergo ii, qui non modo a tam pernicioso consecrati referuntur heretico, sed eius insuper inuoluti erroribus, in acceptis permanere gradibus permittuntur; facile deprehenditur, quid de iis, qui a Simoniacis non simoniace sunt prouecti, meritoque iudicetur. Cui non dissimile etiam illud est, quod Anastasius papa de heretico Acacio decreuit, cuius nimirum decretales sententie tam elimate digeste  sunt, nostrisque allegationibus per omnia congruentes, ut etiamsi que a nobis prolixius exarata sunt, cuncta deessent, ad comprobandum quod in presenti disputatione uersamur, plene sufficiant. Quapropter nec nos pigeat de stylo eius hic aliquando productius recensere, ut quod loquimur, non ex propriis adinuentionibus, sed ex Patrum regulis uideamur excerpere. Ait namque inter cetera  Anastasio imperatori: »Secundum Ecclesie, inquit, catholice consuetudinem, sacratissimum serenitatis tue pectus agnoscat, quod nullum de his, uel quos baptizauit Acacius, uel quos sacerdotes, siue leuitas, secundum canones ordinauit, ulla ex nomine Acacii portio lesionis attingat, quo forsitan  per iniquum tradita sacramenti gratia minus firma uideatur. Nam et baptisma, quod procul sit ab Ecclesia, siue ab adultero, siue a fure fuerit datum, ad percipientem minus peruenit illibatum, quia uox illa, que sonuit per columbam, omnem maculam humane pollutionis excludit;« quod declaratur cum dicitur: »Hic est, qui baptizat in Spiritu sancto et igne .« Nam si uisibilis solis istius radii cum per loca fetidissima transeunt, nulla contactus maculatione inquinantur: multo magis illius, qui istum uisibilem fecit, uirtus nulla ministerii indignitate contingitur. Nam et Iudas, cum fuerit sacrilegus atque fur , quidquid egit inter apostolos pro dignitate commissa, non est reprobatum: et beneficia, per indignum data, nulla ex hoc  detrimenta senserunt, declarante hoc ipsum Domino manifestissima uoce: »Sederunt, inquit, Scribe et Pharisei super cathedram Moysi; que dicunt uobis, facite; que autem faciunt, nolite facere: dicunt enim, et non faciunt .«

Quidquid ergo ad hominum prouectum quilibet in Ecclesia minister pro officio suo uidetur operari, hoc totum contineri implendo diuinitatis effectu, ita ille, per quem Christus loquitur, Paulus affirmat: »Ego plantaui: Apollo rigauit, sed Deus incrementum dedit ,« et paulo post idem Anastasius: »Ideo ergo et hic, cuius nomen dicimus esse reticendum: male bona ministrando, sibi tantum nocuit. Nam inuiolabile sacramentum, quod per illum datum est, in aliis perfectionem sue uirtutis obtinuit.«  Ecce uir apostolicus tanquam pro nobis staret, nostram in se causam suscepisse perpenditur, ita ut pene nichil nobis dicendum super huius questionis materia uideatur reliquisse. Eatur ergo et tante auctoritati improbe resistatur, nec sufficiet censoribus nouis, quod principibus 124 uidebatur antiquis; ut dum discretio non tenetur, etiam pietas amittatur. Quidam namque dum sancti, plusquam sunt, uideri appetunt, sic corrupta conantur abscindere, ut aggrediantur etiam, que sincera sunt lacerare: utque ad plausus hominum uideantur in censura iustitie districte persistere, non uerentur a pietatis tramite crudeliter aberrare.



CAPUT XXuI. Quod ii etiam, quos post damnationem suam ordinauit Acacius, honoribus non priuentur.


Quid isti dicturi sunt, audiant de his quoque, quos post damnationem Acacius ordinauit, quid idem papa decreuerit: non enim eos arbitror ista legisse, quod constat ab iis temerario dissonare iudicio. Audiant igitur pietatem apostolice sedis, et a duritia proprii emolliantur examinis. Post illa siquidem, que premisimus et ista subiungit: Quod si aliquorum, inquit, in tantum se extendit curiosa suspectio, ut imaginentur prolato a papa Felice iudicio, postea inefficaciter in sacramentis, que Acacius usurpauit, egisse: ac proinde oportet eos metuere, qui uel in consecrationibus, uel in baptismate mysteria tradita susceperunt, ne irrita beneficia diuina uideantur: meminerint in hanc quoque partem similiter tractatum  preualere superiorem, quia non sine usurpatione sacerdotii adiudicati hoc egit, in quo uirtutem suam obtinentibus mysteriis in hoc quoque aliis rea sibi persona non nocuit. Nam ad illum pertinuit, quod tuba Dauidica ita canitur: »uerumtamen Deus conquassabit capita inimicorum suorum, uerticem capilli perambulantium in delictis suis .« Nam superbia semper sibi, non aliis facit ruinam. Quod uniuersa Scripturarum sententia celestium testatur auctoritas, sicut etiam per Spiritum sanctum dicitur in Propheta: »Non habitabit in medio domus mee, qui facit superbiam .« Unde cum sibi sacerdotis nomen uindicauerit, condemnatus in ipsius uerticem superbie tumor inflictus est;  quia non populus, qui in ministeriis donum ipsius sitiebat, exclusus est; sed anima illa, que peccauerat, iusto iudicio proprie erat obnoxia, quod ubique numerosa Scripturarum testatur instructio.

Quid iam dicetur ad ista? Que aduersus hec poterit callere uersutia, que ueritati repugnantibus suppetere poterunt argumenta? Ecce de una hic persona specialiter agitur, sed uniuersalis est causa que generaliter definitur: non tamen nos tanquam pro hereticis stantes, ad hoc ipsa prescribimus, ut reliquas sanctorum Patrum sententias, que in eos, eorumque ministerium seuerius uindicant, destruamus: sed ideo plane, ut dum, que in prioribus sanctis fuerit, moderatio discretionis attenditur, ab his quoque, qui nunc sunt, nequaquam per  immoderatam iustitiam limes recti examinis excedatur: ne iis etiam illud congruere uideatur, quod de quibusdam eorum similibus per Apostolum dicitur: »Quia zelum Dei habent, sed non secundum scientiam .« Qui igitur ab heretico, 125 eodemque sedis apostolice auctoritate damnato, promoti sunt, a sui gradus administratione non corruunt: et qui a Simoniacis non Simoniaci consecrati sunt, honoris accepti periculum sustinebunt? Dura certe sententia, et indiscreti examinis prorsus inhumana censura: ut quos conscientia reddit innocuos illata redarguat pena plectendos, et in eos seueritas iudicialis extendatur, quos presumpti piaculi temeritas non accusat. Ubi enim non est admissum crimen, cur inferatur penale supplicium?  Ubi non est reatus, cur innocens exhibeatur ut reus? Quod preiudiciale censeretur etiam in tribunalibus iudicum, cur rectum uideatur in sanctorum concilio sacerdotum? Solent certe pii pontifices ad depositionem unius cuiuslibet sacerdotis ex intimis uisceribus suspirium reddere, uberibus lacrymarum riuis tristia ora perfundere, cunctique astantes pie compassionis coguntur studio condolere.

Ecce nunc tota pene Christi Ecclesia ad unius sententie calculum sacerdotibus destituitur, et ut tolerabile uideatur, sacerdotum populus in commune deponitur, et risus habetur. Cur non illud saltem reducitur ad memoriam, quod per Ezechielem diuina uox clamat, dicens: »Anima, que peccauerit, ipsa morietur: pater non portabit iniquitatem filii,  filius non portabit iniquitatem patris: iustitia iusti super eum erit, et impietas impii erit super eum?«  Isti autem fraterne calamitatis auari hoc satagunt, ad hoc enituntur, ut anima, que non peccauerit, intereat: et alieni facinoris innocens, penas exsoluat. Anhelant enim, ut filii addicantur iniquitatibus patrum, et iusti proscribantur criminibus impiorum, atque ut manifestius eloquar, eos, qui Simoniaci non sunt, Simoniacorum penis adiudicant, et pro illorum negotiatione condemnant qui exsecrabilis negotii crimen prorsus ignorant.



CAPUT XXuII. Quod usque ad hoc tempus Simoniaca heresis uiguit.

Quis enim nesciat usque ad huius Henrici clementissimi  regis imperium, presulatumque reuerende memorie Clementis pape, istiusque beatissimi Leonis apostolici, quo nunc uidelicet presule, sancta se gubernari gratulatur Ecclesia, per occidentalia regna uirus Simoniace hereseos lethaliter ebullisse, ita ut quod passim fiebat licenter admissum, ultorie animaduersioni nequaquam duceretur obnoxium, et quod erat fere omnibus consentaneum, pro regula tenebatur, tanquam legali sanctione decretum? Quid ergo commeruit, quid peccauit, qui matrem suam Ecclesiam, in qua nimirum ex aqua et Spiritu sancto renatus est, simpliciter adiit, atque ubi baptismum, illic etiam gratiam consecrationis accepit? Suum quippe non erat, ut de consecraturi se persona disputare debuerit, propterea quem apud Ecclesiam  suam presidere in episcopali cathedra reperit, ab eo ad ordinem promoueri integrum duxit. Quid enim faceret, cui et nomen dare in professione sacre militie 126 necessitas imminebat, et migrare tamen ad aliene diecesis episcopum non licebat? Cur non antiqua sanctorum Patrum gesta, siue precepta subtilius pertractantur: ut dum iudicii censura depromitur, eadem semper discreti moderaminis linea teneatur? Nam et is qui supra, magnificus Leo, omnes clericos ab hereticis uenientes, in iis quidem, quos iam adepti sunt, precepit ordinibus recipi, ad altiores autem gradus prohibet promoueri. Cuius decreti nos titulum contenti sumus hic breuiter adhibere, ad texturam autem mittimus, quibus uacat diffusius illic exarata perlegere: »Quod omnis, inquit  , cuiuslibet ordinis clericus, qui catholicam deserens, heretice communioni miscuerit se, si ad Ecclesiam reuersus fuerit, in eo gradu, quo erat, sine promotione permaneat.« Ponamus itaque, ut Simoniaci in nullo a ceteris hereticis differant, atque per schismaticam sectam similiter, cum eis ab ecclesiastica communione procul recedant; in sacerdotio tamen, uel ceteris gradibus quicunque iam ab eis promoti sunt, Leoniano decernuntur permanere iudicio.



CAPUT XXuIII. Hic manifeste probatur, quia per simoniacos Spiritus sanctus accipitur.

Sed dicitur e diuerso, ecce B. papa Gregorius clamat: »Si quis, inquit , ad Simoniace  hereseos, uel neophytorum facinus emendandum officii sui consideratione uehementer non exarserit, cum illo se non dubitet habere portionem, a quo hoc piaculare flagitium sumpsit exordium.« Concedimus, inquam, et a sancto uiro, quod absit, non diuersa sentimus, nimirum, ut unusquisque fidelium ad emendandum pestis utriusque flagitium pro uiribus satagat, atque ut Simoniaci cum neophytis pariter deponantur, recti examinis zelo inardescat. Nos itaque non pro Simoniacis stamus, quos nimirum damnandos esse omnis sacri eloquii testatur auctoritas: sed sicut ex sanctorum Patrum multimoda sanctione colligimus, gratis a Simoniacis ordinatos, iure in suis ordinibus retinendos esse libere  profitemur. Itaque qui Gregorium ad sue probationis indicium deuocat , Gregorianum quoque testimonium admittere reciproca uicissitudine non contemnat, et non qualecunque, sed pro ipsa re, ut dicitur, ad uiuum tangat, ac litigandi terminum de cetero uerbosis imponat. Denique dum in homilia quadam de Simoniacis loqueretur, adiecit: »Qui namque sunt in templo Dei hodie, qui columbas uendunt, nisi qui in Ecclesia pretium de impositione manus accipiunt, per quam uidelicet impositionem Spiritus sanctus celitus datur?« Ecce si sancti huius uiri auctoritati fides adhibenda decernitur, non est cur disceptationis controuersia ulterius protrahatur. Quid enim liquidius, quid apertius, quam quod dicitur, quia uidelicet manus impositione,  qui uenditur Spiritus sanctus, celitus datur?

Atque, ut idipsum adhuc arctius inculcaret, tardioremque sensum plenius eo, quod dicebatur, instrueret, quod manifeste premiserat, replicare 127 non piguit, dicens: »Columba igitur uenditur, quia manus impositio per quam Spiritus sanctus accipitur, ad pretium prebetur.« Si ergo per illam manus impositionem, que ad pretium prebetur, Spiritus sanctus accipitur; quid minus sacramenti in Simoniacis, quam in gratuito promotis sacerdotibus inuenitur, nisi quia fonte, quem aliis salubriter influunt, ipsi damnabiliter irrigantur: et uiperarum more, dum filios pariunt, ipsi moriuntur? Quid enim mirum, si in ministeriis spiritualibus ex malis ordinatoribus boni ministri fiant, cum et in  generatione carnali non dissimile quid sepe contingat? Certum namque est, quod uidentes filii ex cecis genitoribus prodeant, et gibberosis atque debilibus integra membris soboles et procera succedat. Plane nec uirtus ordinantium eis augmento est, qui per sinistra gradi non metuunt: nec rursus eorum prauitas illis officit, qui per lineam recte conuersationis incedunt. Quid enim Samueli preiudicasse cognoscitur, quia Heli discipulus fuit?  Aut quid profuit Nicolao, quia apostolica eum electio in gradum leuitice administrationis assumpsit? Ille siquidem cum Stephano simul impositionem apostolice manus accepit et periit ; iste in Ophni et Phinees prauitate conuixit: et quia propheta Deo fidelis esset, cunctis innotuit. Unde par fuerat, ut ii,  qui omnes estuant in commune deponere, illud saltem Innocentii superius memorati, prelata moderaminis dispensatione seruarent. Nam cum de his, qui ab hereticis ordinati sunt, disputaret, post multa subiunxit, dicens: »Quoties, inquit, a populis, aut a turba peccatur, quia in omnes propter multitudinem non potest uindicari, inultum solet transiri.«



CAPUT XXIX. Quod qui promoti fuerant a Simoniacis, miraculis coruscant.

Illud quoque, quod crebrius iterari multis referentibus audio, tacite pretereundum non duco. Quid enim quod nonnullos uenerabiles uiros, quos constat proculdubio a Simoniacis ad sacerdotium prouectos,  et usque ad obitum nouimus offerendis indesinenter sacrificiis institisse; et nunc perspicue uidemus insignibus miraculorum uirtutibus coruscare? Nostra quippe etate beati uiri, uidelicet, Rondaldus Camarinensis, Amitus Ramibonensis, Guido Pomposianus, Firmanus Firmensis, et quamplures alii sancte conuersationis studio floruerunt. Super quorum uidelicet ueneranda cadauera ex sacerdotalis auctoritate concilii sacra altaria sunt erecta, ubi nimirum diuina mysteria miraculis exigentibus offeruntur. Euidens ergo clarescit indicium ex eorum manibus sacrificium diuino conspectui quam suauiter sit, et acceptum, atque per eos diuina dispensatio luce clarius innotescit; quia neminem caligo aliene peruersitatis obnubilat, quem fulgor proprie religionis et honestatis illustrat: nec reatus obruit promouentium  ubi stat puritas et innocentia promotorum.

Sed dum hec aliquando cum religiosis quibusdam 128 episcopis agerem, ecce nunc in memoriam redit quod Ubertus Ariminensis, reuerendissimus uidelicet et honestissimus presul, attulit: »Aequiuocus, inquit, predecessor meus Ubertus episcopus in sacre sedis acquirende commercio, teste prouincia, nongentas Papiensis monete libras appendit, qui tamen postmodum B. Arduinum, per quem omnipotens tot Deus exhibet stupenda miracula, in presbyterum consecrauit, quem cum perquisissem e uestigio, utrum beate memorie uir ab offerendo in sua incolumitate perstiterit, usque ad ultime decubationis articulum offerendo salutaribus hostiis sedulum  insudasse respondit.« Cum igitur omnes isti quorum supra meminimus, et consecrati a Simoniacis asserantur, et tamen acceptis usque ad finem uite officiis permanentes, ita diuino examini placuerint ut admirandis eorum meritis miranda testimonia signum perhibeant: constat procul dubio, quia promouendis cemptio non preiudicat, ubi promotus contractus uenalitatis ignorat: nec distractoris in eum culpa transfunditur, qui distractionis crimine non tenetur.

Et quidem tolerabile fortassis utcunque uideretur, si falsitatis assertio ordinem tantummodo presentis uite confunderet, nisi et preterito seculo omnem funditus spem atque materiam Christiane pietatis auferret. Dicunt enim, quod, que tunc uidebatur Ecclesia, domus erat simplex; quod credebatur altare,  purus lapis erat; sacerdotes, et qui reliquis cernebantur ordinibus constituti, prorsus laici erant, cunctisque spiritualis sacramenti uiribus alieni; quod corpus et sanguis Domini credebatur, simpliciter panis erat et uinum; terrena substantia nulli sancti Spiritus uirtute suffusa. Cuncta ergo falsa ferebantur, et friuola, et a Christiane redemptionis ueritate penitus remota. Unde consequitur, ut patres nostri, siue hec falsa fuisse cognouerunt, siue ueritatem fuisse, mendacium estimauerunt, indifferenter omnes ineuitabili necessitate perierint. Quid enim prodest periculum nosse quod non datur euadere? Aut quomodo ualeat quis ad fontem ueritatis attingere, si per deuios anfractus gestiat, licet nescius,  oberrare? Solus ergo Simon potuit fluenta restinguere, tanquam obex medius inter Deum, et homines, humanum genus a Creatoris sui consortio seperare? Absit, absit, ut falsus homo rescindat quod uerus Deus et homo confederat. Absit, ut omnes homines obruere, et diuina beneficia ualeat peruersitas humana delere.

Sed quid, queso, dicemus de his, quos post negotiationis nefande commercium, per quadragenos, uel quinquagenos annos usque hodie aspicimus pontificales infulas obsidere? Nam, ut de eorum predecessoribus taceamus siue proximis, siue longinquis, quos idem aliunde fures exhibuit, omnes qui istis obrepentibus tunc fuerunt ordinati, uel iam sunt ex hac luce subtracti, uel caliginose senectutis  obstaculo ab exercendis officiis sunt remoti; unde necesse est, ut in eorum diecesibus ab his tamen clericis sacra mysteria peragantur, qui ab iis, qui adhuc uiuunt, Simoniacis ordinem susceperunt. Quid ergo de iis sentiendum est? Quid fatendum? 129 Nunquidnam sub eis tot millia hominum perire credenda sunt, qui ab eisdem sacramenti gratiam non habentibus, uana sacramenti specie deluduntur? Dicendumne est populo, ut uel aliarum diecesium sacerdotes acquirant, uel ipsi transmigrantes ab iis, qui non a Simoniacis ordinati sunt, sacramenta percipiant? Sed ecce sacri canones uehementer obsistunt, et sine forma pontificis parochiarum limitem transcendentes, a communione repellunt. His igitur quandoque consulti, quod consilium  dabimus? Quibus nimirum iuxta dispensatorie assertionis inertiam nec indigene possint mysteria sacra tradere, nec ad extraneos canonica permittatur auctoritate transire. Ad largissime ergo diuine pietatis iniuriam ineuitabilis pereundi necessitas illis imponitur, quibus uidelicet undique circumclusis nullo salutaris confugii remedio subuenitur. uerum nos diutius persequi ista postponimus, ut que auditui saltem pauenda sunt, intelligenda potius, quam legenda sane mentis iudicio relinquimus; ut paucis sobrius lector agnoscat, dogmatis huius auctores quante impossibilitatis error inuoluat.



CAPUT XXX. Quod rebaptizatio, et reconsecratio par crimen est.

Quia igitur, ut de reconsecrationibus loqueremur,  congruenter occurrit, atque id solum huic nostre lucubratiuncule demum restat, super hoc etiam themate, uel succincte nos tractare non pigeat. Plane qui sacri eloquii limen consueuit atterere, rebaptizationem et reconsecrationem sub eiusdem examinis didicit lance pensare. Sicut enim rebaptizatus Christum, quem induerat, exuisse conuincitur; ita nimirum, et reconsecratus Spiritum sanctum, quem acceperat, euidenter probatur amisisse: et cum summi uerbi atque Paracleti una diuinitas, eadem proculdubio credatur essentia, qui unum perdit alterum non habebit; atque ideo sicut nefarium est, si quis per iterationem baptismi Christum a se presumat expellere: ita nichilominus exsecrandum,  si per reconsecrationem Spiritum sanctum non timeat abnegare.

Sed si ex decreto Felicis pape, ubi nimirum de rebaptizatis loquitur, breue quid apponere non grauemur, illic manifeste possumus colligere quid debeamus etiam de reconsecratione sentire. Inter alia siquidem ita prosequitur : »Eos, inquit, quos episcopos, presbyteros, uel diaconos fuisse constiterit, et seu optantes forsitan seu coactos lauacri illius unici claruerit fecisse iacturam, et Christum, quem non solum dono regenerationis, uerum etiam gratia percepti honoris induerant, exuisse, cum constet neminem ad secundam tinctionem uenire potuisse, nisi se palam Christianum negauerit, et professus fuerit esse paganum,  quod cum generaliter sit in omnibus exsecrandum, multo magis in episcopis, presbyteris et diaconibus auditu saltem dictuque probatur horrendum. Sed quia idem Dominus atque Saluator clementissimus, et neminem uult perire, usque ad exitus 130 sui diem, in penitentia, si resipiscunt, iacere conueniat. Nec orationi non modo fidelium, sed nec catechumenorum quidem omnimodis interesse, quibus communio laica in morte redhibenda est.« In quibus profecto uerbis illud est solertius intuendum, quia si rebaptizatus idcirco Christum negasse dicendus est, quia post acceptum baptismum se negauerit Christianum; is etiam, qui reconsecrandus accedit, ideo Spiritum sanctum negasse conuincitur, quia cum post consecrationem Spiritum sanctum se non accepisse  testatur.

Reconsecratus ergo a rebaptizato nequaquam diuersa damnatione diuiditur, cum nimirum pari impietatis piaculo sociatur, nisi fortassis et hunc sceleratius peccare quis asserat propter hoc, quod ueritas dicit: »Quia qui peccat in Patrem, et Filium, remittitur ei; qui autem peccat in Spiritum sanctum, neque hic remittitur, neque in futuro .« Et reuera si catholicorum edicta pontificum propensiori subtilitate discutimus, inuenimus aliquam licentiam in rebaptizatione permissam, quam certe uidemus reconsecrationi funditus denegatam . Nam si que superius dicta sunt memoria non patiamur excidere, animaduertimus a Paulianistis, aliisque  hereticis Spiritum sanctum non habentibus, baptizatos rebaptizari regulariter oportere. Ubi tamen baptismus iterari non dicitur, quia baptismus fuisse immunda prior ablutio non uidetur. Reconsecrari autem a quocunque hereticorum genere ueniant, prorsus nequeunt; quia hoc sacri canones omnino refugiunt. Quapropter satis miramur, cur tam prodigiosa quidam cecitate uesaniant, ut a Simoniacis ordinatos, denuo consecrandos esse decertent. Illud siquidem promulgant super Simoniacorum ordinatione decretum, quod illis etiam absonum probatur hereticis, qui orthodoxe fidei ne perexiguum quidem uidentur habere uestigium. Hereticorum nempe alii recte fidei sunt, et in suis gradibus recipiendi, alii  recta fide carent, et in suo persistere honore non debent.

Et quoniam a Simoniacis hereseos notam propulsare non possumus, iure quibus assignari uideantur hereticis perspicue discernamus. Aut enim rectam fidem habere dicendi sunt, sicut Nouatiani; aut perfidie erroribus detinentur, sicut Paulianiste, uel Ariani. Sed si recte fidei cum Nouatianis sunt, sicut a Nouatianis uenientes in suis precipiuntur honoribus recipi, ita etiam ab his ordinari non debent ab iniuncti gradus officio remoueri. Quod si cum Arianis, siue Paulianistis perfidie inuoluuntur erroribus sicut ab illis egressi reconsecrari nullatenus permittuntur, quod nimirum Innocentio papa omnimodis prohibente, paulo ante didicimus; sic etiam isti, qui a  Simoniacis sunt promoti, nulla possunt ratione denuo consecrari. Restat igitur, ut siue recte credant, siue recte non credant, denuo consecrari non debeant. Necesse est itaque secundum ea que dicta sunt, ut a Simoniacis ordinati, aut catholice dicantur credere, et in suis debeant officiis permanere; aut perfidie conuincantur obnoxii, et sic quod acceptum est perdant. uerum quis nesciat, eos non solum in orthodoxe fidei soliditate persistere, sed plerosque eorum insuper, 131 ut reuera catholicos per omnia uiros sancte conuersationis studio, cunctarumque uirtutum honestate florere? Consequitur igitur, ut in acceptis honoribus iure permaneant, in quibus nimirum cum integritate fidei et conuersatio sancta concordat. Abiiciatur ergo blasphema temeritas,  ausus illicitus reprimatur, et qui arguunt Christum rebaptizatos exuere, exsecrentur etiam reconsecratos pari Spiritum sanctum impietate negare.



CAPUT XXXI. Quod sicut rebaptizari, ita et denuo consecrari quisque non potest.

Age igitur, qui astruunt quomodolibet consecratos secundam manus impositionem posse suscipere, non sua contenti, canonice auctoritatis id studeant testimoniis approbare. Dicant itaque qui sanctorum Patrum ista presumpserint, qui saltem presumenda dictauerint? Et cum ad probationis indicium authentici ueterum defecerint apices, necessarios semetipsos noui dogmatis fateantur auctores. Quod nimirum cum sanctione doctorum nusquam reperiatur esse  preceptum, inuenitur etiam ultro prohibitum. Nam beatissimus papa Gregorius Ioanni episcopo Rauennatis Ecclesie, sicut neminem rebaptizari, ita etiam nec ipsum denuo consecrari posse, his asseruit uerbis : »Illud autem, inquit, quod dicitis, ut is qui ordinatus est iterum ordinetur, ualde ridiculum est, et ab ingenii uestri consideratione uidetur extraneum, nisi forte quod illud exemplum ad medium deducitur, de quo et ille iudicatus est, qui tale aliquid fecisse perhibetur. Absit autem a fraternitate uestra sic sapere. Sicut autem baptizatus semel, iterum baptizari non debet, ita consecratus semel in eodem ordine non ualet iterum consecrari.«

 His itaque uerbis euidenter ostenditur, quia sicut in rebaptizatione Christus exuitur, ita et in reconsecratione Spiritus sancti gratia qui male prouectus est, euacuatur. Quid enim sacrilega illa consecratio nisi duplex est depositio? Qua nimirum, dum unus exsecrabiliter consecratur, uterque iure deponitur. Unde non immerito in canonibus apostolorum legitur : »Si quis episcopus, aut presbyter, aut diaconus secundam manus impositionem acceperit ab aliquo, deponatur et ipse, et qui eum ordinare tentauerit. Nam eos, qui ab huiusmodi baptizati fuerint, uel ordinati, neque fideles, neque clericos esse possibile est.« Quod si quisquam obiecerit, post depositionem reconciliatum fuisse Formosum, Romane uidelicet sedis episcopum, nouerit  plurimos sacerdotum reconciliatos quidem fuisse, qui tamen nusquam leguntur in idipsum denuo consecrati. Aliud est enim quemlibet per synodalem sententiam in amissi ordinis iura restitui; aliud per consecrationis mysterium, quod iterari non potest, Spiritus sancti gratiam promereri: presertim cum in eo, qui deponitur, quanquam dignitatis utende perdat exstrinsecus priuilegium, manet tamen nichilominus semel adepti ordinis sacramentum; sicut etiam manente in se sacramento 132 regenerationis, excommunicatur reus cuiuslibet criminis, nec caret eodem sacramento, etiam si nunquam reconcilietur Deo.



CAPUT XXXII. Quod falsum sit, ut quilibet a Simoniaco consecratus, a laico nichil differat.

 Sed de reconsecrationis impietate, licet nos plura dixerimus, ne tamen res in dubium pendeat, si et gestorum quoque auctoritas non accedat, de ecclesiastica historia  prebeamus exemplum, ut nonnichil uideatur, ut dicitur, quorumlibet consecratio sacerdotum. Nam ut eadem hic uerba ponantur: Tempore quo apud Alexandriam Petri martyris diem Alexander episcopus agebat, cum post expleta solemnia conuenturos ad conuiuium suum clericos exspectaret, in loco mari uicino uidet eminus puerorum cetum super oram maris Indum imitantium, ut fieri solet, episcopum atque ea que in Ecclesiis geri mos est. Sed cum intentu diutino pueros inspectaret, uidet ab his geri quedam etiam secretiora et mystica. Perturbatus illico uocari ad  se clericos iubet, atque eis quid eminus ipse uideret ostendit. Tum abire eos, et comprehensos ad se perducere omnes pueros imperat. Cumque adessent, quis eis ludus, et quid egissent, uel quomodo percunctatur. Illi, ut tales habet etas, pauidi negare primo, dein rem gestam per ordinem pandunt, et baptizatos a se esse quosdam catechumenos confitentur per Athanasium, qui ludi illius puerulus episcopus fuerat simulatus. Tum ille diligenter inquirens ab his qui baptizati dicebantur, quid interrogati fuerint, quidue responderint, simul et ab eo, qui interrogauerat; ubi uidet secundum religionis nostre ritum cuncta constare, collocutus cum concilio clericorum, statuisse traditur illis, quibus, integris  interrogationibus, et responsionibus, aqua fuerat infusa, iterari baptismum non debere, sed adimpleri ea que a sacerdotibus mos est; Athanasium uero atque eos, quos ludus ille uel presbyteros habere uisus fuerat, uel ministros, conuocatis parentibus, sub Dei obtestatione tradidit Ecclesie nutriendos, et reliqua, quibus uidelicet narratur Athanasius reuera episcopus factus, sicut a puero fuerat simulatus. Quod nimirum antiquitatis exemplum aduersus eos adhibere curauimus, qui consecrationem a Simoniacis factam nichil esse penitus asserunt, atque ab illis ordinatos, nichil a laicis distare contendunt. Si enim proludium illud, quo uidelicet pueri presbyteros se simulauerant, uel ministros, tanti est habitum, ut eos episcopus sub Dei obtestatione parentibus  suis traderet Ecclesie nutriendos, nec integrum arbitratus sit eos etiam in seculari ordine permanere, qui se per adumbrate simulationis speciem confixerant clericos exstitisse; ut illi perhibentur a laicis non distare, quos constat a quibuscunque consecrationis mysterium iuxta morem ecclesiasticum percepisse? Sed illos a laicis sola simulatio segregat, quo pactos istos, qui reuera omnia regulariter acceperunt, ab eis nichil differre, falsa hominum 133 uanitas iactat? »Quecunque enim, ut ait Apostolus, scripta sunt, ad nostram doctrinam scripta sunt .« Nam et in Moralibus suis, si recte teneo, beatus reperitur dixisse Gregorius, inter duo pericula Simoniacum constitutum, ut uidelicet, siue gregem commissum deserat, siue in  male accepto honore permaneat, peccati laqueos euadat: nec utramlibet rem expresse definiens, tantummodo ubi uidetur facilior casus, asserit quantocius enarrandum.

Si itaque Simoniacus, ut dicitur, laicus est, in quo, queso, inquit, delinquit, si sacerdotalis dignitatis officium deserit? Si sacerdotii sacramentum utcunque non habet, ut quid a pastorali ministerio cum culpa diuiditur, cui debitor per sacramenti uinculum non tenetur? Sed dicite mihi, fratres, cum pace uestra loquar: si Simoniaci, uel ab eis ordinati, a laicis, ut asseritis, nichil differunt, quid est, quod sacri canones Simoniacos in synodali concilio deponendos esse decernunt? Nunquid  si laicus sacerdotale ius usurpasse conuincitur, synodali eget causa conuentu, ut ille solemniter deponatur? Nunquid non satis erit, si priuata qualibet districtione corripitur, ut uel simplicibus uerbis a presumpta temeritate frangatur? Nunquid post depositionem Simoniacus remedium penitentie per manus impositionem suscipere, secularem militiam baiulare, coniugem ducere, negotiorum commerciis tuto poterit inseruire? Nam si exercitium perdunt, sacramentum tamen ordinationis amittere nequeunt. Itaque cum hec omnia necessario conseatis Simoniacis non posse congruere, que tamen non negatis quibuslibet laicis conuenire; fateamini necesse est, alterutra a semetipsis uarietate differre, quibus perspicue uidetis diuersa competere.



CAPUT XXXIII. Quid Innocentius de reconsecratione censeat.


uideamus etiam quid iam memoratus Innocentius papa, licet in transitu, sentire de reconsecratione signauerit. Ait enim in decreto, quod Nahisitano scribit episcopo: Superiori tempore, si tamen recte recordor, memini tam ad dilectionem tuam, quam ad fratres et cepiscopos nostros, Rufum et ceteros, huiusmodi litteras de clericis Nahisensibus transmisisse, his uidelicet, qui se ante damnationem Bonosi, asserunt ab eodem tam presbyteros, quam diaconos ordinatos, ut si relicto atque damnato eius errore, uellent Ecclesie copulari, libenter reciperentur, ne forte qui essent digni recuperande salutis in eodem errore deperirent. uerum  nunc in Rauennati urbe mihi constituto, propter Romani populi necessitates creberrimas, Germanius qui se esse asserit presbyterum, atque Lupensius qui se diaconum dicit, multorum talium quasi legationem susceptam prece fusa dolores proprios exprimere gestiuerunt, asserentes se quidem Ecclesias in dilectionis tue constitutas parochias retinere; sed tuam communionem non potuisse mereri, ea uidelicet ratione, quia Rusticus quidam nomine, iterata ordinatione 134 presbyterium suscepisset, et non leui impedimento sit, dum aut illi dolent huiusmodi hominem in Ecclesia retineri, aut ille sic peccare debere in alios arbitratur, quemadmodum in se agnoscit esse peccatum.

Ecce hic manifeste agnoscitur, quam habuerit Innocentius  de reconsecratione sententiam, cum illos satageret in sui episcopi communionem restitui, qui zelo iustitie dolebant reconsecratum hominem in Ecclesia retineri: illum perhibet arbitrari, quia sicut episcopus peccare deberet in alios, quemadmodum et in se peccauerat, qui eum denuo consecrarat, familiari quippe reproborum studio, eiusdem damnationis laqueo, et alios conabatur innectere, quo semetipsum primus non timuerat irretire. Unde illi non immerito arbitrabantur huiusmodi tanquam damnabilem prorsus hereticum de Ecclesia repellendum, qui, et sibi non parceret, et aliis periculum prouideret.

Ne quis autem nos inuoluti uoluminis arguat,  dum admisceri his prolixiora canonum fortassis exempla conqueritur, hanc nouerit procul dubio causam; quia nimirum hos cum quibus agimus, ad inspiciendos sacros canones sepissime suadendo, uel exhortando compellere non ualemus; atque idcirco hic apponendas sanctorum Patrum sententias dignum ducimus, ut uel excerptas delicatis ac teneris eorum oculis opponamus; quatenus dum, quod sentimus in his, que a nobis sunt prolata, considerant, auctoritati etiam, cui innitimur, cedant. Sed ut omnia illis constet prouenire confusa, hoc etiam aduersus canones agunt, quia cunctos simul gradus in reconsecratione suscipiunt. Unde cum de quodam mihi noto, qui nuper consecratus fuerat, comperissem, fateor, exhorrui facinus. Quid plura? Tandem  conueni hominem. Nunquid, inquam, iam in te erat aliquid ex his gradibus, quos nuper ab episcopo suscepisti? Nihil prorsus, ait; ut quid enim acciperem, si me habere constaret? Et adieci: Ergo a laico nichil distabas, imo laicus prorsus eras. Etiam, inquit, purus profecto laicus, ut puta, qui de clerico nichil habuerim. Sed si laicus, inquam, ipso die quo laicus est, ad sacerdotii iura proruperit, tuo quoque iudicio fit neophytus, ac perinde procul dubio deponendus. Ad hec ille confusus erubuit, et conclusionis necessitatem, quia labefactare non potuit, tacendo firmauit. Illud quoque non leuioris uidetur esse uesanie, quia reconsecratores noui prefixa canonibus ieiunia curant, non Sabbata conferendis sacris officiis dedicata conseruant; sed quocunque  mense, uel feria munus inordinate ordinationis indifferenter usurpant, tanquam prima consecratio hanc secunde consecrationis licentiam prebeat; ut confusis ordinibus, utpote simul datis, etiam temporum statuta confundat: et hoc in reconsecratione fit licitum, quod ipsi etiam in consecratione omnimodis testantur absurdum.



135 CAPUT XXXIu. Episcopos alloquitur, ut per eos summe sedi discretio suggeratur.

Unde, queso uos, o pii pontifices, aduersus impium dogma diuino sancti zeli feruore concurrite, et emergenti nunc primum noue heresi unanimiter obuiate. »Obstruatur os iniqua loquentium,« et peccatorum manus apostolice fidei non quatiat fundamentum.  Seruetur ecclesiastica in sua puritate doctrina, nec eam uexare permittatur terrena sapientium turbulenta uersutia. Surgit inimicus noctu per agrum Christi zizania conspergere; uos in die, quo ambulatis, sane doctrine sarculo male sata radicitus exstirpate . Noctu Allophyli puteos ruderibus implent; in die Isaac euacuare festinet . Sacrarium Christi nocturnus fur tentat irrumpere; excitetur lingua canum eius salubriter oblatrare. Quod si ex uestro fortassis ordine quisquam prodeat, qui dogmatizare tam nefanda presumat; tanto illum durius debetis arguere, quanto et is, qui Ecclesie tutor esse debuerat, eam nititur oppugnare.

Suggerite igitur domino nostro pape beatissimo,  quatenus sic in reos uigorem ecclesiastice seueritatis extendat, ut iuxta indiscretorum hominum uota, innocentes quosque eadem sententia non inuoluat. uidetur enim luxuriare iudicium; quod in filiorum necem pro paterno fuerit crimine promulgatum, et Simoniacos quidem, ut iam ceperat, diuinis animatus uiribus, destruat; sed non eotenus, ut eorum ordinationem immoderato quorumdam iudicio subiacere permittat. Imo qui uice Petri claues tenet Ecclesie , ipse potissimum aduersus nouum dogma consurgat, et introductores prauitatis digne sententie iaculatio confodiat: et qui clauum sagene regit, que piscatoribus est commissa, malos pisces a bonis studeat sub hac dispensatione secernere,  ut cum eis simul etiam bonos non adiiciat reprobare. Dicat ergo hominibus indiscretis, quod paterfamilias dixisse legitur seruis: »Ne forte, inquit, colligentes zizania, eradicetis simul cum eis et triticum .« Nimirum ut sic postmodum zizania ad comburendum in fasciculum colligantur, quatenus triticum in horreum congregetur. Nunquid enim beatus apostolus cum Ananiam et Sapphiram  digne animaduersionis sententia perculit, in filios quoque, uel necessarios ulciscendum esse decreuit? In ipsum quoque Simonem uibrata sententia, non in eos usque pertransiit, qui aliquid ueritatis ab eo potuerunt fortassis exsculpere; nam cum dicitur: »Pecunia tua tecum sit in perditionem ,« pecunia cum negotiatore percutitur: at ubi deest pecunia,  percussio non timetur. Et uos itaque, uenerabiles Patres, cum beatissimo summo pontifice, sic cuncta sub discreti examinis equitate disponite, ut traditam tanti doctoris regulam in uestra quoque uideamini censura seruare, quatenus in Ecclesie corpore sic ferrum, que corrupta sunt, sentiant: ut tamen in proprii uigoris robore sincera queque permaneant; sic plectibiles puniantur excessus, ut dum reatum 136 seueritas legalis persequitur, sua innocentie immunitas reseruetur; sic arbor uitiata securibus sit obnoxia, ut plante ab illa transposite, in sui uiroris gratia radicitus coalescant.



CAPUT XXXu. Quid de his, qui gratis a Simoniacis sunt promoti, tandem Leo papa statuerit.

 uerumtamen et hoc otiosum esse non credimus, si quid super hoc negotio idem uenerabilis Leo papa statuerit, exponamus. Nam cum omnes Simoniacorum ordinationes synodalis uigoris auctoritate cassasset, protinus a Romanorum multitudine sacerdotum magne seditionis tumultus exortus est, ita ut non solum ab ipsis, sed a plerisque diceretur episcopis, omnes pene basilicas sacerdotalibus officiis destitutas, et precipue missarum solemnia ad subuersionem Christiane religionis et desperationem omnium circumquaque fidelium funditus omittenda. Quid plura? Post longa sane disceptationum hinc inde uolumina, tandem suggestum est, reuerende memorie nuper eiusdem sedis episcopum decreuisse Clementem: Ut quicunque a Simoniaco consecratus  esset, in ipso ordinationis sue tempore non ignorans Simoniacum cui se obtulerat promouendum, quadraginta nunc dierum penitentiam ageret, et sic in accepti ordinis officio ministraret. Quam nimirum sententiam protinus uenerabilis Leo ratam percensuit, et sub huiusmodi penitentia omnes in acceptis officiis de cetero perseuerare mandauit. Nam et nonnullos hodieque conspicitis, qui dum a talibus per diuersos gradus fuerant ordinati, ab eodem summo pontifice ad episcopatus apicem sunt prouecti. Nec id perperam, quia cum canonica decernat auctoritas : »Ut quicunque per pecuniam sacram obtinuerit dignitatem, deiiciatur ipse, et ordinator eius;« patet procul dubio, quia  simoniace ordinatum, ordinatoremque condemnans, hic protinus iudicii metam fixit: nec sententie calculum in eum quoque, qui ab huiusmodi promoueri potuisset, extendit. Nam si canonis huius auctor prouectum quemlibet a Simoniaco deiiciendum duceret, ipsum ordinatoremque illius notans, consequenter etiam de his, qui ab eo promoueri poterant, non taceret ut nimirum diceret: Deiiciatur ipse et ordinator eius, ac presto subiungeret: »Et quicunque fuerit ordinatus ab eo;« quod profecto quia non dixit, nec nobis etiam sentiendum esse signauit.



CAPUT XXXuI. Ubi imperator Heinricus gloria digne laudis attollitur.

Preterea dum uenerabilis pape gesta recolimus,  consequenter ratio suadet ut ad considerandum quoque magni huius Heinrici regis insigne preconium animum transferamus. Post Deum scilicet ipse nos ex insatiabilis ore draconis eripuit, ipse Simoniace hereseos ut 137 reuera multiplicis hydre omnia capita diuine uirtutis mucrone truncauit. Qui uidelicet ad Christi gloriam non immerito potest dicere: Quotquot ante me uenerunt, fures fuerunt et latrones. Nam usque ad sui tempus imperii sacerdotum falsitatis inexplebiles, ut ita fatear, Babylonico Beli prebebat impensas: at postquam hic, auctore Deo, paternum obtinuit principatum, draconteis mox faucibus offam pius iniecit, et sic immanem bestiam, quasi Daniel alter exstinxit. Per picem namque, que ardet et stringit, non immerito potest amor pecunie  designari. Qui uidelicet sic in camino auari pectoris estuat, ut ab impendende misericordie, pieque compassionis largitate constringat. Quid est igitur offam picis in draconis ora proiicere, nisi manifeste cum Petro dicere: »Pecunia tua tecum sit in perditionem?«  Quod profecto princeps iste tunc ueraciter protulit, cum cathedras distrahentium columbas euertit , cum trapezitas expulit, cum in templo Dei fieri uenale commercium recusauit. Nec illud etiam ab hac significatione discrepare uidetur, quod Daniel cum pice etiam adipem, et pilos admiscuisse, describitur. Quid enim per adipem nisi carnis accipimus uoluptatem? Quid per pilos, qui corporibus animalium extra sunt, nisi exterior substantia designatur?

 Cum pice ergo rex adipem, pilosque commiscuit, et sic draconem rupit, quia Simoniacum uirus omnino detestans, non solum auaritie non succubuit, sed ad nullas carnis illecebras, uel exterioris lucri questum in dispensanda prorsus ecclesiastica dignitate quesiuit. Ut iam perempto draconi de celo proiecto, et in abysso per angelum catena ligato (qui nimirum ante cum Michele pugnauerat, qui tertiam stellarum partem post se traxerat  cum Isaia plausibiliter insultemus: »O Lucifer, qui mane oriebaris, quomodo cecidisti de celo, corruisti in terram, qui uulnerabas gentes?«  Usque ad huius sane tempus Augusti cuncta canonum decreta, que super huiusmodi peste  fuerant a Patribus edita, de multorum memoria longa iam uidebantur obliuione deleta. Sed hic tanquam olim insignis ille Iosias, mox ut librum legis Domini reperit, uestimenta scidit, condoluit; aras subruit, idola abominanda deiecit, omnesque priorum regum sacrilegas superstitiones euertit . Et quoniam ipse anteriorum tenere regulam noluit, ut eterni Regis precepta seruaret, hoc sibi non ingrata diuina dispensatio contulit, quod plerisque decessoribus suis eatenus non concessit; ut uidelicet ad eius nutum sancta Romana Ecclesia nunc ordinetur, ac preter eius auctoritatem apostolice sedi nemo prorsus eligat sacerdotem. Plane si Dauid propter Philisthei Goliath stragem, regis filiam in sponsalitium sibi federare promeruit  ; quid mirum si et imperator iste sanctam Ecclesiam, que nimirum summi Regis est filia, Simoni heresiarche, qui ueraciter exprobrat aciem Dei uiuentis, uictor accepit?

Atque ut Dauid ex aliqua parte non immerito comparetur, ille aquam de cisterna Bethlehemitica, que inter hostiles habebatur cuneos, concupiuit; sed cum ab obsequentibus militibus fuisset oblata, bibere nolens, effudit. 138 Unde mox scriptum est: »Libauit eam Domino .« Si igitur in Dei sacrificium uersa est aqua contempta, quam pretiosius Deo munus fuisse credendum est, pecunia recusata. Ille nimirum aquam fundendo libauit; iste nichilominus suaue Deo sacrificium obtulit, dum non aquam, sed aurum pro eius amore contempsit. Et  quia non defuerunt, qui regalibus soliis prediti, commissum regimen administrare se posse diffiderent, si Ecclesiarum uenalitatibus publica eraria non augerent; ecce omnipotens Deus, in cuius manu est uictoria triumphantium, sceptra regnantium, absque huius acquisitionis inhoneste stipendiis, fideli famulo suo plerasque nationes exteras subdidit, tyrannicam aduersantium feritatem sub eius ditione perdomuit, superborumque hostium tumentium sibi colla substrauit; barbaras debellare per circuitum gentes, et rebelles infideliter subiectorum dedit calcare ceruices. Ut liquido pateat, quia uictoria de celo est, et non probatur ex donatiuis pendere pecunie, sed ex superne gratie descendere largitate.

 uidetur itaque imperator iste Constantino Cesari aduersus catholice hostes Ecclesie non supparem obtinuisse uictoriam. Ille nimirum Ariane secte dogma orthodoxe fidei armis attriuit; iste Simoniace hereseos pestes auaritiam calcando deleuit. Ille fidei propugnator obstitit ne Arius unitatem scinderet; hic concupiscentie triumphator occurrit ne Simon in Ecclesia pestilentie cathedram possideret. Desudent alii triumphos regum stylo historie texere; insignes bellorum titulos, et eorum fortia gesta preconiis exquisite laudis efferre; mihi uidetur uictoria ista, quam supra meminimus, longe nobilior, et incomparabiliter gloriosior: ubi nimirum non humanus sanguis effunditur, non militum multitudo  minuitur, sed omnis Ecclesia catholica per Romani fines imperii circumquaque diffusa de uinculis antique damnationis uelut ex horrendo ac profundissimo carcere liberatur; ut per Augustum diuinitus erepta, libera Deo possit uoce cantare: »Dirupisti, inquiens, Domine, uincula mea, tibi sacrificabo hostiam laudis .«



CAPUT XXXuII. Inuehitur scriptor in Simoniacos.

Queror aduersum uos, Simoniaci, qui grauem nobis elucubrationis huius molestiam intulistis. Et quidem nostra defendimus, sed ita duntaxat, ut uos perpetuo condemnemus; sic ea, que per uos aguntur, admittimus, ut uos abominabiles, omniumque  perditorum extremis dignos suppliciis arbitremur. Nimirum Iudas Dominum purum hominem credens, uendidit ; sed mox pretium sanguinis, digna luiturus, abiecit. uos autem nichil de diuinitate sancti Spiritus ambigentes, commercium illi uenalitatis ascribitis, et perpetrati sacrilegii commodum possidetis; quique fueratis ultione plectendi, scelera commissa lucramini. Quibus ergo uos merito comparauerim, qui diuina munera, non uobis, sed aliis habetis; et que illis ad salutis proueniunt cumulum, 139 uobis in iudicium perditionemque uertuntur. Iudeis plane uos similes uideo, qui medullitus diuine legis ignari, Christi fidelibus per orbem ubique facti sunt scriniarii. Apum quoque formam propemodum tenere uidemini, que dum obdulcandis  faucibus hominum elaborata mella transmittunt, ipse mox periture famis inopia contabescunt.

Denique perpendite, infelices et miseri, quam immanissimo perditionis barathro sitis immersi, quorum non solum mala, mala sunt; sed ipsa etiam bona a uobis facta sunt mala: quibus nimirum benedictio in maledictionem, carismata in heresim, sacramenta in sacrilegium, honor in contumeliam, prouectio uersa est in ruinam. Huc accedit, quia et de tot animabus estis reddende rationi obnoxii, quod nunc uidemini fidelibus esse prelati. Affluite nunc diuitiis, constipamini tumescentes obsequentium cuneis, prope est, ut uideatis omnes angelorum exercitus aduersum uos uehementer iratos, apostolos, martyres, omniumque sanctorum agmina contra  uos terribiliter insurgere, et in damnationis uestre sententiam concordi simul ac parili iudicio conuenire. Illum quippe habetis offensum, atque ideo consequenter infestum, cuius offensio neque hic remittitur, neque in futuro. Immanitate porro cruenti, ac sceleratissimi criminis uestri adulteros uincitis, homicidas exceditis, raptores, sacrilegos, incestos, parricidas atque omnium pene reorum flagitia superatis. Adhuc parum est: nam si res digna, ut est, existimatione perpenditur, ipsa Iudaica perfidia, omnisque prorsus heretica prauitas uestris excessibus non equatur. Orta est uobis nox in meridie, tempestas in serenitate, fit uobis celum ferreum, et terra enea; quia et ad superna mole nequitie  non assurgitis, et inter homines, quod conscientia teste commissum est, non celatis.

Sane si nunc etiam, sicut Patrum testatur auctoritas , benedictio uobis in maledictionem uertitur, cum benedici sacerdotis ore uidemini; quid uobis tunc fiet, cum ipsa uox diuina uos maledictos appellat, et reprobat; et a conspectu suo uos iudicis furor abiicit, et tortoribus tradit? Tunc profecto discetis, quanti constet transacti honoris amara cemptio, cum iam necesse erit, ut uos tartarus infinite patens absorbeat, et gehenne crudelis olla concludat. Tunc ossa uestra medullis pinguibus irrigata, crepitans stridensque flamma depascet; tunc edax incendium uelut eructans de clibano per ora uobis, per oculos, per aures, et nares  uaporibus eructare non desinet. Sic, sic dignum erit iam, ut cum illo duce uestro, heresiarcha uidelicet Simone, participium sortiamini: et quibus non suffecerat paradisus gratis a Christo promissus, satisfaciat infernus a diabolo pecunia comparatus. Quanquam et ipso uestri erroris auctore, et pestilentis cathedre preside uos non incongrue damnabiliores intelligam: ut eum uidelicet digne precedatis in pena, quem nequiter excessistis in culpa. Ille siquidem celeste munus duntaxat emere uoluit, sed uoti compos ad effectum fulminande concupiscentie non peruenit; uos autem et uoluistis 140 et confecistis; accessistis, et irrepsistis. Structa est fabrica, prodiit et moneta. Ille denique dum se Deum simulat, canis ostenditur; dum eleuatur,  obruitur; dum scandere celum uidetur, in tartarum labitur. Consequenter et uos dum petitis alta, corruitis; dum equales uideri ceteris hominibus contenti non estis, diuino simul et humano despecti iudicio, ad immundorum canum similitudinem festinatis. uerum nos nugas terimus, si ossa arida ad uitam reducere corripiendo, quasi uaticinando tentemus; solummodo orandum est, ut honore deposito, carnes neruosque reinduant, et sic per afflatum sancti Spiritus denuo reuiuiscant. Sed iam emenso pelago, clauum stringentes, uela submittimus; quia duce Christo littus aspicientes, portui propinquamus.



CAPUT XXXuIII. Ubi in Rauennatem pontificem peracti operis summa concluditur.


Postremo ad te, Heinrice uenerabilis pater, redeo, et a quo cepi, iam in ipsius opusculi calce recurro: non hic, queso, elucubrate dictionis phalerata discutiatur urbanitas, non accurate dicacitatis acrimonia requiratur, sed rudis simplicitas, et sermo pauperculus, qui uix queat explicare quod sentit. Proposui enim serias quasdam, ac necessarias res fratrum meorum cordibus magis utiliter quam luculenter exponere, nec uerborum inanium lenociniis aurium illecebris deseruire. Non enim ignoratis quia uiuacitatem sententiarum sermo ex industria cultus euacuat, et dictorum uim splendor elaboratus eneruat. Illi sane grandiloquis et trutinatis  uerbis inseruiant, qui fauorabiles plausus hominum aucupari delenifice locutionis amena quadam uenustate desudant. Nos autem, qui nudis pedibus ire precipimur, cothurnati scribere non debemus; quibus censura taciturnitatis indicitur, luxuriantis eloquentie laciniosa prolixitas congruere non uidetur. Quapropter, carissime, hec rustica, et rudi stylo composita tuis manibus offero, tanquam uidelicet uilia poma; quia tamen rus meliora non attulit, ne despicias, queso. Plane quia, ut ita loquar, unde genus duxi  , summum conscendis honorem, te potissimum elegi, cui hoc munusculum traderem, et ut reuera proprio pastori perexilis ouicula fructum non uentris, sed mentis afferrem.

Noui denique, quia Ecclesia uestra ad instar apostolici  senatus non tam numeroso, quam uenerando ac mystico sanctorum episcoporum pollet ornata collegio; quorum uidelicet studio ita rectam apostolice traditionis lineam seruat, sic in puritate sincerissime fidei immobiliter perseuerat, ut omni heretica prauitate remota, nouam illam, que sub apostolis fuerat, hodieque representet Ecclesiam, siue etiam sedem fidei ipsam uideatur germinare Niceam. Ex his itaque, quos uisum fuerit, sanctitas uestra consciscat, et cum eis simul hoc opus utcunque catholice fidei saneque doctrine congruat, solerter indaget, prudenter examinet. Quod si liber hic uenialiter reprehensibilis 141 inuenitur, uestra eum prudentia corrigat, et sic etiam beatissimo pape, si per uos transierit,  ut fama dispersit, ostendat; ut quod ex opificis inepta compositione despicitur, tanti laboris obsequio commendetur. At si, quod non credimus, sic liture usquequaque uideatur obnoxius, ut corrigi nequeat, antequam in publicam notitiam proferatur, edax eum flamma consumat. Ut illud hic non incongrue possit aptari, habetis Aaron, et Hur uobiscum, si quid natum fuerit questionis, referetis ad eos. Non enim mihi pudoris est oblitterare quod scribo, dum non erubescam libere confiteri quod credo; ut qui notat elinguem, possit compensare fidelem.


Sit nomen Domini benedictum.



CAPUT XXXIX. Superiori Opusculo superadditum.

 Libellum hunc ego rudis et imperitus sub quadam scrupulose ambiguitatis suspensione descripsi, atque ut in calce conspicitur, auctoritatis apostolice. Tempore autem Nicolai  uenerabilis pape, rursus hec questio mota est, ac diutius uentilata; uerum post plurimos certaminum fluctus, post nutantium denique questionum perplexa ac sinuosa uolumina, ad hunc tandem iudicialis sententie limitem res expedita peruenit; ut hactenus a Simoniacis gratuito consecrati, in adepte dignitatis honore persisterent; necdum uero promoti, ab illis ad ordinem prouehi de cetero licentiam non haberent. Hac scilicet consideratione seruata, ut nec pro seueritate  sententie totus simul ecclesiasticus ordo corrueret; nec pro remissione clementie Simoniaca pestis in conferendis honorum gradibus uim roboris obtineret, dispensatorio quodam iure; utque est in preteritis ratum, de futuris sit omnino prohibitum. Nos itaque non proprias allegationes peruicaciter astruentes, sed synodalibus decretis humiliter obtemperantes, apostolice sedis edictum, uel quod iam promulgatum est, sequimur; uel si quid adhuc elimatius atque salubrius in posterum statuendum est, obedientiam profitemur. Ut sicut a beatis apostolis Euangelio coruscante, nascentis fidei rudimenta percepimus; ita deinceps ab apostolicis uiris traditam omnem uiuendi, uel sentiendi regulam teneamus.

 Porro autem Rauennas ille episcopus, cui libellus hic principio missus est, quia nuper promotus, atque ideo mihi erat incognitus, Scripturarum habere scientiam putabatur; sed quoniam ab eo super hac questione ne tenuem quidem scintillam solutionis exsculpere potui, auctoritate sedis apostolice me contentum esse decreui: ut quid ei synodalis fuerit censura prefixum, hoc mihi procul dubio sit authenticum, hoc certe canonice uideatur auctoritatis uigore subnixum.





142 SCHOLIA.

»Ceterum et ipse pontifex delinquentes, cum causa dictauerit, forensi lege cerceat; et rex cum suis episcopis super animarum statu prolata sacrorum  canonum auctoritate decernat « Hoc in loco in manuscriptis codicibus librariorum procul dubio oscitantia mendum irrepsisse omnino credendum est. Quandoquidem cum sancti doctoris sententia esset, cum summi pontificis, tum regis uel imperatoris munus circa populorum regimen ostendere, non est putandum, ea que sunt pontificis attribuere regi uoluisse; cum ambe potestates iure diuino ab inuicem sint distincte, ut patet ex c. Duo sunt, et distinct. 96, cap. Si imperator, et cap. Solite, de maioritat. et obedien. Quamobrem ubi in textu Damiani dicitur, et rex cum suis episcopis, etc., necessario legendum est;  ut cuiuis constare potest antecedentia cum subsequentibus accurate conferenti. Sed et textum modo allatum  corruptum fuisse ex eo potissimum apparet, quod idem ipse Damianus postquam ea protulisset uerba, de Romano pontifice statim subiecit: Ille tanquam parens paterno  semper iure preemineat; iste uelut unicus ac singularis filius in amoris illius amplexibus requiescat.

»Nisi enim certa fides haberet, cum baptismo Dominum simul et sacerdotium suscepisse,« etc. Quoniam certissimum est sacerdotium Christo, ut homini conuenire, et illi omnia dona, et carismata in instanti unionis hypostatice collata fuisse, non potest sustineri, quod Damianus hoc loco refert Christum in baptismo sacerdotem factum fuisse, nisi forte intelligere uoluerit, Christi sacerdotium non quidem in baptismo collatum, sed aliquo modo manifestari cepisse; sicut theologi uerba illa interpretantur: ; non quod  reuera ex parte rei sapientia Christi augeretur, quam totam simul acceperat; sed quia crescente etate, multo magis clarescebat. Sanctus quoque Thomas ait , ipsam Christi humanam naturam, cum in passione Deo offerretur, nouo modo sanctificatam fuisse, scilicet ut hostiam actualiter tunc exhibitam: acquisiuit enim actualem hostie sanctificationem tunc ex antiqua caritate et gratia unionis hostiam absolute eam sanctificante.

»Licet igitur illi  quibusdam priuilegiis pro suo quisque ministerio specialiter potiantur, quia tamen id, quod omnibus maius est, commune cum reliquis sacerdotibus habent, cum eis etiam et ipsi non immerito sacerdotii nomen tenent.« In hec uerba id animaduertendum censeo, sanctum cardinalem non inficiari episcopatum a presbyteratu iure diuino differre, tametsi prima fronte uideatur dicere, ob aliqua priuilegia, episcopos presbyteris maiores esse. Tantum enim discrimen ponitur inter hos et illos, quantum inter subditos  et principes. Hinc est, 143 quod S. Ignatius in suis omnibus fere epistolis, principis titulo episcopos sepe condecoret: unde et ad Trallianos scribit: . Et ad Philadelphienses: . Hoc ipsum confirmat S. Hieronymus, prout habes dist. 35, c. Ecclesie principes. Est item expressa sententia Dionysii Areop. De Eccles. hierarch. cap. 5, quibus etiam suffragantur omnes scholastici in 4 sent., dist. 24, et presertim S. Thom. 2-2, q. 184, art. 6, his adde et canonistas, ut inter alios, cardinalis Turrecremata recenset lib. I Summ. eccl., cap. 69. Quare Aetiani heretici habiti sunt apud Epiphanium heres. 75, et Augustinum heres. 53, quia negabant episcopos presbyteris esse superiores.

»Nam et ipsi sancti apostoli non reperiuntur alibi fuisse a Domino consecrati, nisi in perceptione baptismi; qui tamen non aque baptismatis manifeste leguntur immersi, sed iniunctam potius exsecuti sunt obedientiam baptizandi.« Pro declaratione totius huius periodi usque ad illius capitis finem, ut confusio euitetur, tria, que certissima sunt, de apostolis dicimus: Primum apostolos fuisse  baptizatos iuxta formam ac modum, quo ipsi postmodum ceteros baptizare iussi sunt, ut S. Aug.   pluribus ostendit. Est autem uetus traditio accepta ex Euodio episcopo Antiocheno, apostolorum successore, apud Nicephorum lib. II, Hist. cap. 3, Christum manibus suis Petrum tantummodo baptizasse: Petrum porro Andream et filios Zebedei; hos uero reliquos apostolos: Septuaginta autem illos Petrum et Ioannem baptizasse . Hoc ipsum colligitur ex c. Quando de consecr. d. 4, et ibi Gl. quibus adduntur cardinalis de Turrecremata, et inter alios etiam multos, Augustinus Triumphus de potest. Eccl., quest. 84, art. 4. Secundo certum est apostolos fuisse consecratos sacerdotes a Christo in ultima cena, cum instituens sacram Eucaristiam illis precepit, ut eam offerrent in sacrificium per hec uerba: ,  ut expresse docet conc. Trident. sess. 22, cap. 1. Tertio dico, apostolos fuisse post Resurrectionem a Christo creatos episcopos, cum illis in unum congregatis apparuisset, ut Ioannes habet uerbis 144 istis: Sicut misit me Pater. et ego mitto uos . Quem locum ita explicant Chrysostomus, Cyrillus Alexandrinus, et Theophylactus atque recentiores multi, tametsi alii opinentur, a Christo solum Petrum episc. ante Ascensionem creatum, post autem sancti Spiritus missionem, Petrum consecrasse episcopum tantummodo Ioannem, hosque ambos Iacobum Zebedei: ac deinceps decretum fuisse, ne ordinetur episcopus nisi a tribus similiter episcopis, ut dicitur in cap. Porro, dist. 66, ac fuse demonstrant cardinalis a Turrecremata, in c. In nouo, dist. 21, art. 3 et summ. Eccl. lib. II, cap. 54; cardinalis Iacobatius de concil. lib. X, art. 7, atque alii.

»Liberius perfidie deceptus errore, Ariane heresi subscripsisse dignoscitur.« Quod ait hic Damianus  Liberium papam hereticum fuisse, declaratione indiget, tametsi ille excusari possit, cum alii Patres grauissimi idem censuerint, Athanasius apolog. 2, et epist. ad solitarios, Hilarius contra Constantinum, Hieronymus De scriptoribus ecclesiast. in Fortunatiano, Notkerus antiquus S. Galli cenobita in suo Martyrol. ad XuIII Kal. Sept. Et reuera ipse Liberius in causa fuit, ut de heresi diffamaretur; quoniam in subscriptione formule fidei, que probe intellecta catholica erat, quia tamen reticuit uocem consubstantialitatis, qua utitur conc. Nicenum primum, in Arianam perfidiam incidisse uulgo existimatus est. Quem tamen nulla prorsus Arianismi, nec ullius heresis nota contaminatum, uel ex iis potissimum apparet, que pro catholica fide contra Constantium imp. sic inuicte disseruit, egitque cum eo tam ante suum exsilium, ut habes apud Rufinum Hist. Eccl. lib. I, cap. 21; Socratem lib. II, c. 29 in fine, et lib. Iu, c. 11; Sozomenum  lib. Iu, cap. 10 et 14; Theodoretum lib II, c. 15, 16 et 17, quam post exsilium, dum scripsit ad episc. Macedonas; apud Socratem lib Iu, c. 11 et 12. Sed et has in Liberium iniurias Aetianorum calumniis commentas fuisse, diserte scribit Sozomenus lib. Iu, c. 14. Quod autem Damianus etiam, inquit, eumdem Liberium excitasse persecutiones in clero, dextre intelligendum est. Is n. decreto Constantii imp. cum ab exsilio in Urbem reuocaretur, ac clerus illum recipere nollet, eo quod in Oriente moratus damnationi Athanasii susbcripsisset, magistratus aduersum eumdem Romane Ecclesie clerum persecutionem excitarunt. Qua de re Liberii culpe ascriptum est, quod eiusdem causa factum esse uideretur. Ceterum Liberius quante laudis ac sanctitatis etiam post obitum estimatus sit a prestantissimis quibusque uiris docent in primis Ambr. l. III Comment. de uirgg.; Basilius epist. 74; Epiph. heres. 75; Beda uero in Martyrologio ad uIII Kal. Oct., et Wandelbertus ad IX Kal. eiusdem mensis,  Liberii memoriam cum aliis sanctis anniuersario die Natali publice recolendam contestantur. Alia preter hec pro Liberio fuse ac diserte conscripta presertim habes apud illustrissimos cardinales, Baronium in Annalibus, et Bellarminum in Controuersiis.

»145 Enimuero quis Heli sacerdotem nesciat reprobum, et tam pro lenitate sua, quam pro liberorum effrenata licentia diuine animaduersionis sententia condemnatum.« Hanc de Heli sententiam nostro cardinali placuisse non mirum est, quandoquidem et illam amplexati sunt Tertullianus lib. De pudicit.; Hieronym. lib. I, aduersus Iouinian.; Ioan. Chrysost., lib. II, aduersus uituperat. uite monast.; Isidorus Pelusiota epist. 370 ad Cyrillum.; Innocentius III in cap. Licet Heli, de simonia. Contraria tamen sententia probabilis etiam est. Hanc tuetur Alphonsus Abulensis in lib. I Regum,  c. 4. Et fortasse hoc ipsum Patres sensere, quoniam ex eorum uerbis nichil amplius colligitur, quam quod Heli ob non increpata filiorum flagitia, eo mortis genere periit.

»Animaduertimus a Paulianistis, aliisque hereticis Spiritum sanctum non habentibus baptizatos baptizari regulariter.« Quod asserit 146 hoc in loco sanctus doctor, baptizatos a Paulianistis et Cataphrygibus  si ad Ecclesiam rediissent, ex concilii Niceni decreto uerum est, quoniam neque Christum credebant esse hominem, neque Spiritum sanctum confitebantur; ac proinde cum eorum baptismus in nomine sancte Trinitatis non conferretur, merito  ad Ecclesiam catholicam redeuntes baptizandi erant. Non tamen generaliter censendum est baptizatos ab hereticis rebaptizandos esse, ut Donatistarum heresis, contra quam sanctus Augustinus strenue decertauit, impie affirmabat. Porro quam uera doctrina sit ab hereticis etiam baptizatos in forma Ecclesie, non esse rebaptizandos, euidenter demonstrant scholastici in 4 sent. dist. 4, quest. unic., et sanctus Thom. part. III, quest. 66, art. 9, atque etiam in cap. de Arianis, cap. Ab antiqua, De consecr. dist. 4, quam sententiam cardinalem nostrum amplexatum quoque fuisse, ex eius uerbis certissimum redditur.


Sit nomen Domini benedictum.





147-148 OPUSCULUM SEPTIMUM LIBER GOMORRHIANUS, AD LEONEM IX ROM. PONT.





ARGUMENTUM.

Nefandum et detestabile crimen, in quod Deo dicati sui temporis prolabebantur, deplorat; eosque utpote indignos a sacris ordinibus remouendos esse contendit; Leonemque pontificem Romanum implorat, ut tam fede peccantes sua auctoritate cerceat.





LEONIS IX EPISTOLA, Qua hic sancti uiri libellus confirmatur.


LEO episcopus, seruus seruorum Dei, dilecto in Christo filio PETRO eremite, eterne beatitudinis gaudium.

Ad splendidum nitentis pudicitie torum, fili carissime, pio certamine intentionem tue mentis peruenisse, libellus, quem contra quadrimodam carnalis contagionis pollutionem, honesto quidem stylo, sed honestiori ratione edidisti, manifestis documentis commendat. Subegisti siquidem carnis barbariem, qui sic erexisti brachium spiritus aduersus libidinis obscenitatem. Exsecrabile quidem uitium, longeque segregans ab auctore uirtutum, qui cum sit mundus, nichil admittit immundum; nec de sorte eius esse  poterit, qui sordidis illecebris subiacebit. Clerici uero, de quorum uita spurcissima flebiliter pariterque rationabiliter tua prudentia disputauit, uere, et omnino uere ad funiculum hereditatis eius non pertinent, de quo ipsi uoluptuosis se oblectationibus submouent; qui si pudice conuersarentur, non solum templum Dei sanctum, sed ipsum etiam sanctuarium dicerentur: in quo niueo candore conspicuus ille Dei Agnus immolatur, per quem feda totius orbis lues lauatur. Tales nimirum clerici etsi non uerborum, tamen operum testimonio profitentur, quia non existunt, quod censentur. Quo enim modo clericus possit esse, uel nominari, qui proprio arbitrio non metuit se inquinare? De qualibus, quia sancto furore permotus, que tibi uidebantur scripseras;  oportet, sicut desideras, apostolicam nostram interponamus auctoritatem, quatenus scrupulosam legentibus auferamus dubietatem; et constet omnibus certum nostro iudicio placuisse quecunque continet ipse libellus diabolico igni uelut aqua oppositus.  Igitur ne cenose libidinis impunita licentia peruagetur, necesse est apostolice seueritatis congrua reprehensione refellatur, et tamen aliquod tentamentum in austeritate ponatur.

Ecce omnes illi, qui quauis quatuor generum que dicta sunt, feditate polluuntur, prospecta equitatis censura, ab omnibus immaculate Ecclesie gradibus, tam sacrorum canonum quam nostro iudicio depelluntur. Sed nos humanius agentes, eos, qui uel propriis manibus, uel inuicem inter se egerunt semen, uel etiam qui inter femora profuderunt, et non longo usu, nec cum pluribus, si uoluptatem refrenauerint, et digna penitudine probrosa commissa luerint, admitti ad eosdem gradus, in quibus in scelere manentes, non permanentes fuerant, diuine miserationi  confisi, uolumus, atque etiam iubemus; ablata aliis spe recuperationis sui ordinis, qui uel per longa tempora secum, siue cum aliis uel cum pluribus, breui licet tempore, quolibet duorum feditatis genere, que descripseras maculati: uel, quod est horrendum dictu et auditu, in terga prolapsi sunt. Contra quod nostrum apostolice sanctionis decretum, si quis ausus fuerit uel iudicare uel latrare, ordinis sui se nouerit periculo agere. Qui enim non pungit uitium, sed palpat, cum eo qui uitio moritur, ipse quoque mortis reus merito iudicatur. Sed, o fili carissime, inenarrabiliter gaudeo, quia exemplo tue conuersationis instruis, quidquid oratoria facultate docuisti. Plus est enim opere docere, quam uoce. Quapropter auctore Deo palmam obtinebis uictorie,  et cum Deo, et uirginis Filio, letaberis in celesti mansione tot mercedibus cumulatus, quot ereptis per te a diaboli laqueis fueris constipatus et quodammodo coronatus.



[LIBER GOMORRHIANUS, AD LEONEM IX.]



PRAEFATIO.


149 Beatissimo pape LEONI, PETRUS ultimus monachorum seruus, debite uenerationis obsequium.

Quoniam apostolica sedes omnium Ecclesiarum mater esse ex ipso ueritatis ore cognoscitur, dignum est, ut si quid uspiam dubitationis emerserit, quod ad animarum uideatur pertinere negotium, ad ipsam, uelut ad magistram, et quodammodo fontem celestis sapientie recurratur, quatenus ex illo uno capite ecclesiastice discipline lumen prodeat, quo discussis ambiguitatum tenebris, totum corpus Ecclesie perspicuo ueritatis nitore clarescat. Quoddam autem nefandum et ignominiosum ualde uitium in nostris partibus inoleuit, cui nisi districte animaduersionis  manus quantocius obuiet, certum est, quod diuini furoris gladius in multorum perniciem immaniter grassaturus impendet. Heu! pudet dicere, pudet tam turpe flagitium sacris auribus intimare; sed si medicus horret uirus plagarum, quis curabit adhibere cauterium? Si is, qui curaturus est, nauseat, quis ad incolumitatis statum pectora egrota reducat? uitium igitur contra naturam uelut cancer ita serpit, ut sacrorum hominum ordinem attingat; et interdum ut cruenta bestia inter ouile Christi cum tante libertatis seuit audacia, ut quampluribus multo salubrius fuerit in mundane militie iugo deprimi, quam sub religionis obtentu tam libere ferreo iuri diabolice tyrannidis mancipari, presertim cum aliorum scandalo; cum ueritas dicat: »Qui  scandalizauerit unum ex his pusillis, expedit ei ut suspendatur mola asinaria in collo eius, et demergatur in profundum maris .« Et nisi quantocius sedis apostolice uigor occurrat, non est dubium, quin effrenata nequitia cum restringi uoluerit, a cursus sui impetu desistere nequeat.



CAPUT PRIMUM. De diuersitate peccantium contra naturam.

Ut autem res uobis tota per ordinem pateat, ex huius nequitie scelere quatuor diuersitates fiunt. Alii siquidem secum, alii aliorum manibus, alii inter femora, alii denique consummato actu contra naturam delinquunt; et in his ita per gradus ascenditur, ut queque posteriora precedentibus grauiora iudicentur. Maior siquidem penitentia illis imponitur  qui cum aliis cadunt, quam iis qui per semetipsos sordescunt; et districtius iudicantur qui actum consummant, quam ii qui inter femora coinquinantur. Hos itaque corruendi gradus artifex diaboli machinatio reperit, ut quo altius per eos ascenditur, eo procliuius infelix anima ad gehennalis barathri profunda mergatur.



150 CAPUT II. Quod inordinata rectorum pietas lapsos ab ordine non compescat.

Huius sane perditionis obnoxii sepe largiente diuina clementia resipiscunt, atque ad satisfactionem ueniunt, et penitentie quidem pondus quamlibet graue deuote suscipiunt, ecclesiasticum uero ordinem  perdere uehementer perhorrescunt. Quidam namque rectores Ecclesiarum circa hoc uitium humaniores forsitan quam expediat, absolute decernunt propter tres illos gradus, qui superius enumerati sunt, neminem a suo ordine debere deponi; hos autem solummodo non abnuunt degradari, quos ultimo actu cecidisse constiterit. Unde fit, ut qui cum octo, uel etiam decem aliis eque sordidis in hanc nequitiam lapsus esse cognoscitur, nichilominus in suo ordine permanere uideatur. Que procul dubio impia pietas non uulnus amputat, sed ut augeatur, fomitem subministrat; non perpetrati illiciti actus prohibet amaritudinem, sed perpetrandi potius tribuit libertatem. Carnalis quippe cuiuslibet ordinis homo magis formidat, et expauescit in conspectu hominum  despici, quam in superni Iudicis examine condemnari; ac per hoc mauult quamlibet districte, quamlibet animose penitentie sustinere laborem, quam sui gradus periculo subiacere: et dum per indiscretam discretionem non timet statum sui honoris amittere, incitatur et inexperta presumere, et in his que inuite presumpsit, diutius permanere; atque, ut ita dixerim, dum illic non feritur, ubi acrius dolet, in eo, in quo semel corruit, cenose obscenitatis uolutabro molliter iacet.



CAPUT III. Quod usibus immunditie dediti, nec ad ordinem prouehi, nec persistere debeant iam promoti.

Sed, ut nobis uidetur, ualde preposterum est, ut consuetudinaliter hac purulenta contagione fedati,  uel ad ordinem prouehi, uel in gradu persistere audeant iam promoti. Quia et rationi contrarium, et canonicis Patrum sanctionibus probatur aduersum. Hoc autem non ad hoc assero, ut in maiestatis uestre presentia definitiue sententie calculum proferam, sed ut proprie opinionis arbitrium pandam. Hoc nempe flagitium inter cetera crimina non immerito deterrimum creditur; quandoquidem illud omnipotens Deus semper uno modo exosum habuisse legitur, et cum reliquis uitiis necdum per legale preceptum frena posuerat, iam hoc districte ultionis animaduersione damnabat. Nam, ut taceamus, quod Sodomam et Gomorrham , duas uidelicet egregias ciuitates, omnesque finitimas regiones, misso celitus sulphure et igne subuertit; Onan  Iude filium propter hoc nefarium scelus immatura morte percussit, teste Scriptura, que dicit: »Sciens Onan non sibi nasci filios, introiens ad uxorem fratris sui; semen fundebat in terram, ne liberi 151 fratris nomine nascerentur: et idcirco percussit eum Dominus, eo quod rem detestabilem faceret .« In lege quoque dicitur: »Qui dormierit cum masculo coitu femineo, uterque operati sunt nefas, morte moriantur; sanguis eorum sit super eos .«

Quod autem ad ecclesiasticum ordinem promoueri non debeat, qui in illud crimen lapsus est, quod uetus lex precipit morte damnari, testatur beatus papa Gregorius , qui in suis epistolis  Passiuo episcopo scribit, dicens: »Bene nouit fraternitas uestra, quam longo tempore Aprutium pastorali sollicitudine sit destitutum: ubi diu quesiuimus, qui ordinari debuisset, et nequaquam potuimus inuenire; sed quia Importunus mihi suis in moribus, in psalmodie studio, in amore orationis ualde laudatur, et religiosam uitam agere dicitur; hunc uolumus ut fraternitas uestra ad se faciat uenire, et de anima sua admoneat, quatenus in bonis studiis crescat: et si nulla ei crimina, que per legis sacre regulam morte multata sunt, obuiant; tunc ordinandus est, ut uel monachus, uel a uobis subdiaconus fiat; et post aliquantum temporis, si Deo placuerit, ipse ad pastoralem curam debeat promoueri.« Ecce hic aperte colligitur, quia quisquis uir  cum uiro labitur, quod nimirum scelus, ut supra docuimus, per uetuste legis sententiam morte multatur, etiamsi honestis moribus polleat, si psalmodie studio ferueat, si in amore orationis enitescat, et omnino religiosam uitam sub approbate fame testimonio ducat; reatus quidem indulgentiam plene potest accipere, ad ecclesiasticum uero ordinem nequaquam permittitur aspirare. Nam cum de illo uenerabili uiro, uidelicet Importuno, qui primum tanto feruore laudis attollitur, tot religiose, et honeste uite infulis redimitur, tot uirtutum preconiis decoratur; tamen postmodum dicitur: »Si nulla ei crimina, que per sacre legis regulam morte multata sunt, obiiciant, tunc ordinandus est.« Patet profecto, quia quem dignum morte crimen abiecerat,  quelibet religiosa uita subsequens ad suscipiendum ecclesiastici gradus ordinem non reformat. Nec ualet ad obtinendum honoris culmen assurgere, qui in mortalis culpe barathrum non ambigitur cecidisse. Luce ergo clarius constat, quia quicunque dicto modo lapsus esse conuincitur, quod sine dubio mortale crimen est, omnino contra sacre legis normam, omnino contra diuine auctoritatis regulam ad ecclesiasticum ordinem promouetur.



CAPUT Iu. Si ecclesiastica necessitas poscat, utrum talibus hoc officium peragere liceat.

Sed fortasse dicitur, necessitas imminet, persona, que sacrum in Ecclesia officium peragat, deest; et congrue sententia, que prius diuina iustitia dictante  depromitur, oblata rerum necessitate mollitur. Ad hec ego compendiose respondeo: Nunquid et nenessitas non incubuerat, cum pontificalis sedes pastore uacabat? An pro utilitate unius hominis censura debebitur, que in destitutione unius populi 152 inconcussa seruatur? Et que non soluitur ad profectum innumere multitudinis, uiolabitur ob persone commodum singularis? Sed iam ipse quoque predicator egregius accedat ad medium, et quid de hoc uitio sentiat expressius innotescat. Ait enim in Epistola ad Ephesios: »Hoc autem scitote intelligentes, quod omnis fornicator, aut immundus, aut auarus, non habet hereditatem in regno Christi et Dei .« Si ergo immundus in celo nec  qualemcunque habet hereditatem, qua presumptione, quo temerario fastu in Ecclesia, que nichilominus est regnum Dei, obtineat insuper dignitatem? Nunquid qui diuinam legem in facinus cadendo postposuit, ascendendo etiam ad ecclesiastice dignitatis officium contemnere non timebit? Et nichil sibi reseruat, quia Deum contemnere in omnibus non formidat.

Sed illis profecto hec lex specialiter est indicta, a quibus exstitit uiolata, teste Paulo, qui ad Timotheum scribens, ait: »Iusto lex non est posita, sed iniustis, impiis et peccatoribus, sceleratis et contaminatis, patricidis et matricidis, homicidis, fornicariis, et masculorum concubitoribus, plagiariis, mendacibus, periuris, et si quid aliud sane doctrine  aduersatur .« Dum igitur masculorum concubitoribus, ut ostensum est, lex illa sit posita, ut sacros ordines temerare non audeant, a quibus, rogo, lex ista seruabitur, si ab his precipue, quibus indicta est, contemnatur? Et si fortasse persona utilis dicitur, iustum est, ut quo prudentius ingeniorum studiis uiget, eo cautius authentice sanctionis mandata conseruet. Unusquisque enim quo melius sapit, eo deterius delinquit. Quia ineuitabiliter merebitur supplicium qui prudenter, si uoluisset, potuit euitare peccatum. Nam ut beatus ait Iacobus: »Scienti bonum, et non facienti, peccatum est illi .« Et ueritas dicit: »Cui plus committitur, plus ab eo requiratur.« Nam si in erudito quolibet uiro ecclesiastice discipline ordo confunditur, mirum si ab  ignorante seruatur. Si enim peritus quisque inordinate ad ordinem ducitur, uidetur quodammodo se sequentibus, et, ut ita dicam, simplicioribus erroris semitam sternere, quam ipse aggressus est, tumido superbie pede calcare: et non solum iudicandus est, quia peccauit; sed etiam quia proprie presumptionis exemplo ad emulationem peccandi et alios inuitauit.



CAPUT u. Quod in reprobum sensum lapsi sunt, qui post hoc uitium habere sacrum ordinem concupiscunt.

Quis enim surda aure pretereat, imo quis non medullitus contremiscat, quod de talibus Apostolus, uelut tuba uehemens, intonat, dicens: »Tradidit illos Deus in desideria cordis eorum, in immunditiam,  ut contumeliis afficiant corpora sua in semetipsis .« Et paulo post: »Propterea tradidit illos Deus in passione ignominie. Nam femine eorum immutauerunt naturalem usum in eum usum, qui est contra naturam; similiter autem et masculi, 153 relicto naturali usu femine, exarserunt in desideriis suis in inuicem, masculi in masculos turpitudinem operantes: et mercedem, quam oportuit, erroris sui, in semetipsos recipientes: et sicut non probauerunt habere Deum in notitia, tradidit illos Deus in reprobum sensum, ut faciant que non conueniunt .« Quid est enim quod post tam grauem lapsum tantopere sublimitatem ecclesiastici ordinis ambiunt? Quid opinandum est, quid credendum  est, nisi quod eos Deus in reprobum sensum tradidit? Nec ea, que illis necessaria sunt, peccatis exigentibus, uidere permittit. Quia enim illis occidit sol, ille scilicet, qui ascendit super occasum , amissis interioribus oculis, nec considerare preualent quod grauia sint mala, que per immunditiam perpetrarunt; neque quam deterius adhuc sit, quod contra uoluntatem Dei inordinate habere concupiscunt; et hoc ex diuine iustitie regula consueto more procedit, ut hi qui se hac perditissima sorde commaculant, digna perculsi animaduersione iudicii, tenebras cecitatis incurrant. Sicut de antiquis illis huius feditatis auctoribus legitur: »Cum iusto Loth uim uehementissime facerent, iamque prope essent ut effringerent fores. Et ecce, inquit Scriptura, miserunt  manum uiri, et introduxerunt ad se Loth, clauseruntque ostium, et eos, qui foris erant percusserunt cecitate a minimo usque ad maximum, ita ut ostium inuenire non possent . Constat autem, quia per illos duos angelos, qui ad B. Loth uenisse leguntur, persona Patris, et Filii non incongrue designatur. Quod per hoc euidenter ostenditur, quod ad eos ipse Loth loquens, dicit: Queso, Domine mi, quia inuenit seruus tuus gratiam coram te, et magnificasti misericordiam tuam, quam fecisti mecum, ut saluares animam meam .« Qui enim sic duobus quasi uni singulariter loquitur, certum est quia in duabus personis unam substantiam ueneratur.

Sodomite ergo ad angelos conantur uiolenter irrumpere,  cum immundi homines ad Deum tentant per sacri ordinis officia propinquare. Sed hi profecto cecitate percutiuntur, quia iusto Dei iudicio in tenebras interiores cadunt; ita ut nec ostium inuenire preualeant, quia a Deo peccando diuisi, unde ad eum reuertuntur ignorant. Qui enim non per humilitatis, sed per arrogantie, et tumoris anfractus ad Deum accedere gestiunt, patet profecto, quia unde ingressionis aditus pateat non agnoscunt; uel etiam quia ostium Christus est, sicut ipse dicit: »Ego sum ostium .« Qui Christum peccatis exigentibus amittunt, quasi intrare celestium ciuium habitaculum non possint, ostium non inueniunt.

In reprobum ergo sensum traditi sunt, quia dum reatus sui pondus in proprie mentis statera non trutinant,  grauissimam plumbi massam, penarum inanium leuitatem putant. Quod ergo illic dicitur: »Percusserunt eos, qui foris erant cecitate ;« hoc Apostolus manifeste declarat, cum dicit: »Tradidit eos Deus in reprobum sensum;« et quod illic subiungitur: »Ut ostium inuenire non possent;« hoc etiam patenter exponit, cum ait: »Ut faciant que non conueniunt.« Ac si diceret: ut intrare tentent, unde non debent. 154 Qui enim indignus ordine ad sacri altaris officium conatur irrumpere, quid aliud quam relicto ianue limine, per immeabilem parietis obicem nititur introire? Et quia liber pedibus non patet ingressus, hi tales dum sibi spondent ad sacrarium posse pertingere, sua presumptione  frustrari coguntur potius in exteriori uestibulo remanere. Et frontem quidem possunt in sacre Scripture saxa percutere, sed per diuine auctoritatis aditum nequaquam permittuntur intrare; atque dum ingredi, quo non sinuntur, attentant, nichil aliud faciunt, quam obtectum parietem inaniter palpant. Quibus non immerito congruit, quod per prophetam dicitur: »Sicut in nocte ita palpabunt in meridie .« Et qui recti aditus limen transcendere nequeunt, pererrando in circuitum insania rotante uoluuntur. De quibus per Psalmistam dicitur: »Deus meus, pone illos ut rotam .« Et item: »In circuitu impii ambulant .« De quibus etiam Paulus, cum superius memorata loqueretur, paulo post subdit, dicens: »Qui talia agunt, digni  sunt morte, non solum qui illa faciunt, sed qui consentiunt facientibus .«

Plane qui ad tam terribile apostolice inuectionis tonitru non expergiscitur, hic proiecto non dormiens, sed mortuus congrue iudicatur. Et cum Apostolus non de Iudeis utcunque fidelibus, sed de gentilibus, et Deum ignorantibus tanto studio sententiam districte animaduersionis exaggeret; quid, rogo, dixisset, si tale hoc uulnus in ipso corpore sancte Ecclesie fetere conspiceret? Presertim quis dolor, quis compassionis ardor pium istud pectus accenderet, si hanc peremptoriam pestem grassari et in sacro ordine didicisset? Audiant desides clericorum, sacerdotumque rectores; audiant, et licet de suo securi sint, alieni reatus se esse participes pertimescant.  Illi nimirum, qui ad corrigenda subditorum peccata conniuent, et inconsiderato silentio subditis peccandi licentiam prebent. Audiant, inquam, et prudenter intelligant, quia omnes uniformiter digni sunt morte; uidelicet non solum qui illa faciunt, sed et qui consentiunt facientibus.



CAPUT uI. De spiritualibus patribus qui cum filiis suis coinquinantur.

Sed, o scelus inauditum! o facinus toto lacrymarum fonte lugendum! Si hi morte plectendi sunt, qui facientibus ista consentiunt, quod dignum illis poterit excogitari supplicium, qui cum suis spiritualibus filiis hec mala extrema damnatione punienda committunt? Quis iam in gregibus reperiri ualeat fructus, cum  pastor in uentrem diaboli tam profunda sit precipitatione demersus? Quis iam sub eius imperio maneat, quem tam hostiliter a Deo extraneum non ignorat? Qui de penitente facit pellicem, et quem spiritualiter Deo genuerat filium, ferreo diabolice tyrannidis imperio per sue carnis immunditiam subiungat seruum? Si mulierem quis uiolat, quam de sacro fonte leuauit, nunquid non absque ullo cunctationis obstaculo communione priuandus esse decernitur, 155 et sacrorum censura canonum per publicam peonitentiam transire iubetur? Scriptum namque est: Quia maior est generatio spiritualis, quam carnalis.

Sequitur ergo, ut eadem sententia digne feriatur et qui carnalem filiam perdidit, et qui spiritualem  sacrilega commistione corrupit; nisi forte in hoc utriusque criminis qualitas discernatur, quod uterque, licet incestuose, naturaliter tamen, quia cum muliere peccauit; ille autem sacrilegium commisit in filium, incestus crimen incurrit in masculum, nature iura dissoluit. Et, ut mihi uidetur, tolerabilius est cum pecude, quam cum uiro in luxurie flagitium labi. Quanto uidelicet leuius iudicatur quemlibet solum perire, quam secum quoque alium ad interitus perniciem trahere. Miserabilis quippe conditio est, ubi sic unius ruina pendet ex altero; ut dum unus exstinguitur, alter in mortem necessario subsequatur.



CAPUT uII. De illis, qui eisdem, cum quibus lapsi sunt, sua crimina confitentur.


Ut autem diabolice machinationis argumenta non lateant, sed que in officina ueteris malitie secreto fabricantur, in lucem me pallificante procedant; illud absconsum iri non patior, quod quidam huius ueneno criminis satiati, dum quasi ad cor redeunt, ne reatus ad aliorum notitiam prodeat, inter se inuicem confitentur: et dum hominum faciem erubescunt, qui reatus auctores existunt, ipsi iudices fiunt: et indiscretam indulgentiam, quam sibi quisque affectat impendi, gaudeat alteri uicaria permutatione largiri. Unde fit, ut et magnorum criminum penitentes sint, et tamen nec ora ieiunio palleant, nec corpora macie contabescant; et dum nullo modo  uenter ab immoderata alimentorum perceptione restringitur, in ardorem consuete libidinis animus turpiter inflammatur. Quo fit, ut qui commissa necdum fleuerat, adhuc deterius lugenda committat.

Sed legis preceptum est, ut cum quis lepra perfunditur, sacerdotibus ostendatur; tunc autem non sacerdotibus sed leproso potius ostenditur, cum immundus immundo peractam communem nequitiam confitetur. Sed cum confessio utique manifestatio sit, quid, obsecro, manifestat, qui audienti cognitum narrat, aut quo pacto confessio illa dicenda est, ubi nichil a confitente manifestatur, nisi quod iampridem ab audiente cognoscitur? Et qui sociali uinculo peracte iniquitatis astringitur, qua lege, quo iure alterum poterit ligare uel soluere? Frustra enim quis  alium soluere nititur, qui et ipse uinculis irretitur. Et qui ceco uult fieri dux itineris, necesse est ut ipse uideat, ne sequenti se auctor precipitationis fiat, sicut uoce ueritatis dicitur, ubi ait: »Si cecus cecum duxerit, ambo in foueam cadunt ;« et iterum: »uides festucam in oculo fratris tui, trabem autem, que in oculo tuo est, non consideras : Hypocrita, eiice primum trabem de oculo tuo et tunc perspicies, ut educas festucam de oculo fratris tui .«

156 His euangelicis testimoniis apertissime declaratur, quia qui eiusdem reatus tenebris premitur, frustra alium ad lumen penitentie reuocare conatur; et dum supra uires suas alium errando perire non  metuit, cum eo simul, qui sequitur, presentis ruine foueam non euadit.



CAPUT uIII. Quod sicut sacrilegus uirginis uiolator, ita quoque filii spiritualis prostitutor iure sit deponendus.

Sed iam te ore ad os, quisquis es, carnalis homo, conuenio. Nunquidnam ideo spiritualibus uiris confiteri commissa detrectas; quia et ab ecclesiastico gradu cessare formidas? Sed quanto salubrius erat in conspectu hominum temporalem perpeti uerecundiam, quam ante tribunal superni Iudicis eternam subire uindictam? Dicis forsitan mihi: Si solummodo inter femora uir cum uiro ceciderit, penitentiam quidem aget, sed pie humanitatis intuitu irreuocabiliter a suo gradu deiici non debet. Quero abs te:  Si quis sacrilege cum uirgine periclitatus fuerit, nunquid in suo gradu tuo iudicio permanebit? Sed non est ambiguum, quin huiusmodi censeas deponendum; consequens igitur est, ut quod de sacra uirgine rationabiliter asseris, de filio spirituali etiam ineuitabiliter fatearis; ac per hoc, quod de spiritualibus patribus uideris asserere, idipsum te, necesse est, de clericis definire. Hac tamen, ut dictum est, diuersitate seruata, quia hoc tanto perpenditur esse deterius, quanto per identitatem sexuum nature probatur aduersum, et tum in iudicandis excessibus iure ad delinquentis semper recurratur arbitrium, qui masculina femora polluit, si natura permitteret, quidquid in mulieribus agitur, totum in masculo per effrenate libidinis insaniam  perpetraret, fecit quod potuit: ad hec usque perueniens que natura negauit, et illic inuitus metam criminis fixit, ubi nature necessitas intransmeabilem facultatis terminum collocauit. Quia ergo eadem lex est utriusque sexus uiris sacris, et clericis; concludamus necesse est, ut sicut uirginis sacrilegus uiolator iure deponitur, ita etiam filii spiritualis prostitutor modis omnibus a suo nichilominus arceatur officio.



CAPUT IX. Quod eiusdem criminis reus sit, et qui cum carnali, uel baptismatis filia labitur.

Et ut ad sacros, id est, exsecrabiles confessores adhuc se disputationis sermo retorqueat: si quilibet canonicus presbyter cum muliere cecidit, cui penitentie  iudicium uel semel indixit, a nemine prorsus ambigitur, quin synodalis censura iudicii degradetur; si autem religiosus cum religioso labitur, cui uidelicet uel in danda penitentia iudex exstitit, uel in accipiendo iudicatus fuit, nunquid non dictante iustitia sui ordinis honore carebit? Ita namque uulgata consuetudine dicitur filius penitentie, 157 sicut filius baptismi. Unde et de B. Marco euangelista legitur: »Quia Petri est in baptismate filius .« Et egregius predicator dicit: »Non enim misit me Christus baptizare, sed euangelizare;« ipse item dicit: »Que est enim gloria mea ante Dominum? nonne uos? in Christo enim Iesu per Euangelium ego uos genui .« Rursumque  ad Galatas ait: »Filioli mei, quos iterum parturio, donec formetur Christus in uobis .« Si ergo ille genuit, ille parturiit, qui non est missus baptizare, sed euangelizare, ac per hoc penitentiam prouocare, congrue dicitur et ille filius, qui accipit; et ille pater, qui penitentiam imponit. Iam ergo si superius dicta subtiliter attenduntur, luce clarius constat, quia eiusdem criminis reus est, et qui cum carnali, uel baptismatis filia fornicatur; et is, qui cum filio penitentie turpitudinem operatur. Et sicut is, qui cum ea lapsus est, quam carnaliter genuit, uel quam de baptismo suscepit, uel cui penitentie iudicium posuit; ita etiam qui cum filio penitentie per immunditiam labitur, iustum est ab eo cuius administrator est ordine omnimodis segregetur.



CAPUT X. De apocryphis canonibus, in quibus quicunque confidunt, omnino decipiuntur.


Sed quoniam quedam nenie sacris canonibus reperiuntur admiste, in quibus perditi homines uana presumptione confidunt, ex ipsis aliquas hic apponimus, ut non solum eas, sed et omnes alias sibi similes scriptas, ubicunque reperte fuerint, falsas et omnino apocryphas liquido demonstremus. Dicitur enim inter cetera: Presbyter non prolato monachi uoto, cum puella, uel meretrice peccans, annos duos, et tribus quadragesimis, secunda, quarta, et sexta feria et Sabbato semper cum sicco pane peniteat; si cum ancilla Dei, aut masculo, addatur ieiunium, id est, quinque annos, si in consuetudine est.  Similiter diaconi, si monachi non sunt, duos annos; sicut et monachi, qui sine gradu sunt. Paulo post subditur: Clericus cum puella si sine uoto monachi, fornicatus fuerit, dimidium annum peniteat; si canonicus, similiter; si frequenter, duos annos. Item si quis peccauerit, sicut Sodomite, quidam dicunt decem annos penitentie: qui in consuetudine habet, amplius plecti debet; si est in gradu, degradetur, et sicut laicus peniteat. uir, qui inter femora fornicatus fuerit, uno anno peniteat; si iterauerit, duobus annis; si autem in terga fornicatus fuerit, tres annos peniteat; si puer, duos annos peniteat; si cum pecude fuerit fornicatus uel iumento, decem annos peniteat. Item, episcopus cum quadrupede peccans, decem annos peniteat, et gradum amittat;  presbyter quinque; diaconus tres; clericus duo: et multa alia mendosa, atque sacrilega uersutia diaboli sacris canonibus reperiuntur inserta, que nobis magis libet obliterare, quam scribere; magis conspuere, quam tam uana ludibria schedulis inculcare. Ecce his deliramentis carnales homines confidunt, his uelut somniorum portentis fidem attribuunt, 158 et uane se spei securitate deludunt. Sed uideamus, si canonice auctoritati ista conueniant; et utrum tenenda sint, an uitanda, non tam uerbis, quam rebus attestantibus innotescant.



CAPUT XI. Probabilis reprobatio supradictorum canonum.

Igitur, ut ad principium huius captiosi capituli  redeamus, dicitur: Quia presbyter non prolato monachi uoto, cum puella, uel meretrice peccans, annos duos peniteat. Et quis tam hebes, quis tam insanus reperiri ualeat, qui duorum annorum penitentiam, deprehenso in fornicatione presbytero, idoneam credat? Si quis enim quantulamcunque scientiam canonice auctoritatis uel summotenus attigit, ut districtiora iudicia taceamus, quia lapso in fornicatione presbytero, saltem decem annorum penitentia decernatur, patenter agnoscit. Hec autem duorum annorum de fornicatione penitentia non modo non sacerdotum, sed nec laicorum esse perpenditur, quibus nimirum ex hac ruina ad satisfactionem currentibus, triennium iudicatur. Deinde additur: Si cum ancilla Dei, aut masculo, subauditur  presbyter, peccauerit, addatur ieiunium, id est, quinque annorum, si in consuetudine est: similiter diaconi, si monachi non sunt, duobus annis, sicut et monachi qui sine gradu sunt, peniteant. Unum in capite huius insensate sententie, quam expono, alacriter uideo, libenter attendo; nimirum quod dicitur: Si cum ancilla Dei, aut cum masculo. Ecce, o bone uir Sodomita, in ipsa tua scriptura, quam singulariter diligis, quam inhianter amplecteris, quam tibi uelut clypeum defensionis opponis, aperte consideras, quia siue cum ancilla Dei quis peccet, siue cum masculo, nichil differt; sed equale peccatum, par decernitur esse iudicium. Iam nichil est unde mecum confligere, nichil unde a meis iure possis allegationibus dissentire.

 Sed quis tam uesane desipiat, quis tam profunde tenebras cecitatis incurrat, ut de lapsu cum ancilla Dei, hoc est, sanctimoniali, uel presbytero, quinque; uel diacono, siue monacho, duorum annorum imponendam penitentiam censeat? Nonne hec est insidiatrix tendicula pereuntium? Nonne hic est errantium laqueus animarum? Illud autem quis non poterit improbare, quod dicitur: Quia clericus cum puella si sine uoto monachi fornicatus fuerit, dimidium annum peniteat? Et quis ita sacre Scripture scientia polleat, quis ita uel in dialectice subtilitatis acumine argumentosus existat, ut tam ex lege legem, tam laudabiliter detestande auctoritatis iudicabile preiudicium condemnare presumat? Unde laico triennium datur, inde clericus dimidio anno  penitere precipitur? Beati ergo clerici, qui fornicantur, Sodomitarum si arbitrio iudicentur: eadem quippe mensura qua metiuntur aliis, remetiri cupiunt sibimetipsis. Satis iste auctor erroris ad lucrandas diabolo animas auidus exstitit, qui dum monachos perdere studuit, usque 159 ad ordinem clericorum dogma sue peruersitatis extendit; et animarum homicida, dum sola monachorum morte stomachum sue malitie gulatenus explere non potuit, satiare se uel ex alio ordine concupiuit.

Iam uero quod sequitur, uideamus: Si quis peccauerit sicut Sodomite, quidam decem annos dicunt penitentie; qui in consuetudine habet, amplius plecti debet; si in gradu est, degradetur, et sicut laicus  peniteat. uir, qui inter femora fornicatus fuerit, uno anno peniteat; si iterauerit, duobus annis peniteat; si autem in terga fornicatus fuerit, tribus annis peniteat. Et cum peccare sicut Sodomita, ut ipsi perhibetis, nichil aliud sit, quam fornicari in terga; quid est, quod uestri canones in uno pene uersiculo tam multiformes inueniuntur et uarii; ut peccantibus sicut Sodomite, decennii pondus iniungant; in terga uero fornicantibus, quod idem est, infra triennii compendium penitentie lamenta cerceant? Nonne hec monstris merito comparantur, non natura prolatis, sed industria humana compositis, quorum quedam a capitibus equinis incipiunt, et in hircorum ungulas terminantur? Quibus ergo canonibus, quibus Patrum decretis ludibrio ista conueniant,  que a semetipsis tam dissona, et ultra cornuta fronte resultant? Queque semetipsa conuellunt, quibus auctoritatibus fulciantur? »Omne enim regnum, ait Saluator, in seipsum diuisum desolabitur, et domus supra domum cadet, et si Satanas in seipsum diuisus est, quomodo stabit doctrina ipsius?«  Modo enim iudicium districtionis intendere, modo crudelem uidentur quasi misericordiam exhibere: et uelut in chimerali monstro hinc minas leonis specie terribiliter intonat, inde uilis capella humiliter beat; et hac uelut uariarum diuersitate formarum in risum potius excitant, quam ad penitentie lamenta compungant.

Quibus quoque in errore similia sunt, que sequuntur: Qui cum pecude fuerit fornicatus, uel iumento,  decem annis peniteat; item episcopus cum quadrupedibus peccans, decem annis peniteat, et gradum amittat; presbyter quinque, diaconus tres, clericus duos; cum prius absolute dicat: Quia quicunque cum pecude uel iumento fuerit fornicatus, decem annorum satisfactione multabitur; quomodo consequens est, quod subiungitur: ut presbytero quinque, diacono trium, clerico duorum annorum de pecuali concubitu penitentia indicetur? Unde quicunque, hoc est, quilibet etiam laicus et decennalis spatii afflictione constringitur, inde presbytero quinquennium ponitur, id est, dimidium totius penitentie relaxatur. Quibus, rogo, sacri eloquii paginis hec friuola insomnia congruunt, que semetipsa tam euidenter impugnant? Quis non perpendat, quis aperte  non uideat, quia hec, et his similia sacris canonibus fraudulenter immista, figmenta sunt diabolica, atque ad decipiendas simplicium animas callidis machinationibus instituta? Sicut enim melli, uel quibuslibet esculentioribus cibis uenenum fraudulenter immittitur, ut dum ad comedendum alimentorum suauitas prouocat, uirus, quod latet, facilius in hominis interiora se transfundat; ita hec subdola et mendosa 160 commenta sacris inseruntur eloquiis, ut suspicionem effugiant falsitatis; et quodam quasi melle sunt oblinita, dum false pietatis uidentur dulcedine saporata. Sed caue ab his, quicunque es, ne te Sirenarum carmen mortifera suauitate demulceat; ne nauim tue mentis in Scyllee uoraginis profunda demergat:  non te sanctorum conciliorum pelagus prolata forsitan austeritate perterreat; non te uadosi syrtes apocryphorum canonum promissa lenitate fluctuum trahant. Sepe enim nauis procellosos fugiens fluctus, dum littoreis propinquaret arenis, naufragium pertulit; et sepe alta pelagi sulcans, sine iactura oneris, incolumis enatauit.



CAPUT XII. Quod hec ludibria iure a numero canonum excluduntur, quod certum habere non uideantur auctorem.

uerumtamen quis istos canones fabricauit? quis in purpureo Ecclesie nemore tam spinosos, tam aculeatos paliuri tribulos seminare presumpsit? Constat nimirum, quod omnes authentici canones, aut in uenerandis synodalibus conciliis sunt inuenti,  aut a sanctis Patribus sedis apostolice pontificibus promulgati: nec cuiquam soli homini licet canones edere, sed illi tantummodo hoc competit priuilegium, qui in B. Petri cathedra cernitur presidere. Hec autem, de quibus loquimur, spuria canonum uitulamina, et a sacris conciliis noscuntur exclusa, et a decretis Patrum omnino probantur extranea: sequitur ergo, ut nequaquam inter canones habeantur, que nec decretalibus Patrum edictis, nec a sacris uidentur prodire conciliis. Quidquid enim inter species non annumeratur, a genere procul dubio alienum esse decernitur. Quod si nomen auctoris inquiritur, certum non ualet dici, quia nec poterat in uariis codicibus uniformiter inueniri. Alibi enim scribitur, Theodorus dicit; alibi, Penitentialis Romanus  dicit; alibi, Canones apostolorum; aliter hic, aliter titulantur illic: et dum unum habere non merentur auctorem, omnem perdunt sine dubio auctoritatem. Que enim sub tot incertis auctoribus nutant, nullum certa auctoritate confirmant. Et necesse est, ut que dubietatis caliginem legentibus generant, a luce sacrarum Scripturarum, remota omni dubietate, recedant. Iam uero his scenicis deliramentis, de quibus carnales homines presumebant, ex numero canonum eliminatis, ac perspicua argumentorum ratione conuictis, illos canones apponamus, de quorum fide et auctoritate nulla prorsus ambiguitate diffidimus. In Ancyrano quippe concilio reperitur.



CAPUT XIII. De his, qui fornicantur irrationabiliter, id est, qui miscentur pecoribus, aut cum masculis polluuntur.


De his qui irrationabiliter uersati sunt, siue uersantur: quotquot ante uigesimum 161 annum tale crimen commiserunt, quindecim annis exactis in penitentia, communionem mereantur orationum; deinde quinquennio in hac communione durantes, tunc demum oblationis sacramenta contingant. Discutiatur autem et uita eorum, qualis tempore penitudinis exstiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant. Quotquot autem peracta uiginti annorum etate, et uxorem habentes, hoc peccato prolapsi  sunt, uiginti quinque annorum penitudinem gerentes, in communionem recipiantur orationum, in qua quinquennio perdurantes, tunc demum oblationis sacramenta percipiant. Quod si qui et uxores habentes, et transcendentes quinquagesimum annum etatis ita deliquerint, ad exitum uite communionis gratiam consequantur.

Ecce in ipso huius uenerande auctoritatis titulo manifeste perpendimus, quia non solum hi, qui consummato actu contra naturam delinquunt; sed et hi, qui quolibet ingenio cum masculis polluuntur, concubitoribus pecorum per omnia comparantur. Si enim ad interiecta uerba respicimus, caute et cum magne discretionis libramine posita peruidemus, cum dicitur: Qui miscentur pecoribus, aut cum  masculis polluuntur. Nam si per hoc, quod dicitur, qui cum masculis polluuntur, eos tantummodo, qui consummato actu contra naturam peccant, exprimere uoluisset, nequaquam ei necesse fuisset duo uerba proponere, qui cum solo eo, quod est, miscentur, potuisset sue intentionis dicta complere. Sufficeret quippe ad styli compendium, si totam sententiam uno uerbo comprehenderet, dicens: Qui miscentur pecoribus, aut masculis. Miscentur enim uno modo et hi, qui pecora, et hi, qui masculos uiolant. Sed eum alios misceri pecoribus, alios non misceri, sed pollui cum masculis dicat; patet profecto, quia in fine commatis non de corruptoribus tantummodo masculorum, sed et de quolibet modo pollutoribus sententiam proferat. Notandum autem  huius constitutionis edictum precipue de laicis institutum, quod facile perpenditur in eo, quod in sequentibus subinfertur: Quotquot autem peracta uiginti annorum etate, et uxorem habentes, hoc peccato prolapsi sunt, uiginti quinque annorum penitudinem gerentes, in communionem recipiantur orationum, in qua quinquennio perdurantes, tunc demum oblationis sacramenta percipiant.

Si ergo quilibet secularis huius facinoris reus, peracta uiginti quinque annorum penitentia, in communionem quidem orationum, necdum autem ad percipienda oblationum sacramenta admittuntur; quo pacto religiosus non solum ad percipienda, sed etiam ad offerenda, et consecranda ipsa sacra mysteria  idoneus iudicabitur? Si uix illi permittitur, ut ecclesiam cum aliis oraturus intreat; qualiter isti dabitur, ut ad altare Domini pro aliis intercessurus accedat? Si ille antequam tam prolixum penitentie spatium transigat, non meretur audire; iste quomodo dignus est sacra missarum solemnia celebrare? Si ille qui minus peccauit, ut puta per latum seculi iter incedens, 162 indignus est celestis Eucaristie munus ore percipere; qualiter iste merebitur tam terribile mysterium pollutis manibus contrectare? uideamus adhuc idem Ancyranum concilium, quid ex eodem crimine iterum definierit.



CAPUT XIu. De his qui in pecudes, uel in masculos aut olim polluti sunt, aut hactenus hoc uitio tabescunt.


Eos qui irrationabiliter uixerunt, et lepra iniusti criminis alios polluerunt, precepit sancta synodus inter eos orare, qui spiritu periclitantur immundo. Plane dum non dicit, qui lepra iniusti criminis alios corruperunt, sed polluerunt, quod etiam cum ipsius tituli prefatione concordat, ubi non de corruptis sed de pollutis exorsum est; liquet profecto, quia quocunque modo per ardorem libidinis uir cum uiro polluitur, non inter catholicos Christianos, sed inter demoniacos orare precipitur; quatenus si carnales homines ex semetipsis nesciunt pensare quod sunt, ab ipsis saltem ualeant edoceri, cum quibus sunt  communi orationis ergastulo deputati.

Et certe satis dignum est, ut qui contra legem nature, contra humane rationis ordinem, carnem suam per tam feda commercia demonibus tradunt, communem orationis angulum cum demoniacis sortiantur. Nam cum his malis ipsa penitus humana natura resistat, difficultatem diuersi sexus abhorreat, luce clarius constat, quia nunquam tam auersa, tam aliena presumerent, nisi eos, ut puta uasa ire apta in interitum, iniqui spiritus pleniter possiderent; sed cum eos possidere incipiant, tunc per omne, quod implent, inuasi pectoris tartareum uirus sue malignitatis infundunt, ut iam illa inhianter appetant, non que naturalis motus carnis efflagitet, sed que sola diabolica precipitatio subministret. Nam cum uir in  uirum ad perpetrandam immunditiam irruit, non est ille naturalis impetus carnis, sed tantum diabolice stimulus impulsionis. uigilanter ergo sancti Patres Sodomitas cum energumenis simul orare sanxerunt, quos eodem diabolico spiritu inuasos esse non dubitauerunt. Quomodo ergo per sacerdotalis officii dignitatem inter Deum et populum debet mediator assistere, qui a totius populi congregatione seiunctus, nunquam nisi inter demoniacos iubetur orare? Sed quoniam duo ex uno sacro concilio testimonia adhibere curauimus, quid etiam magnus Basilius de eo, de quo nunc agitur, uitio sentiat, inseramus: ut in ore duorum uel trium testium stet omne uerbum; ait enim:



CAPUT Xu. De clericis, uel monachis, si fuerint masculorum insectatores.


Clericus, uel monachus adolescentum, uel paruulorum insectator, uel qui osculo, uel qui aliqua occasione turpi deprehensus fuerit, publice uerberetur, et coronam amittat, 163 decaluatusque turpiter sputamentis obliniatur in facie, uinculisque arctatus ferreis, carcerali sex mensibus angustia maceretur, et triduo per hebdomadas singulas ex pane hordeaceo ad uesperam feriatur; post hec aliis sex mensibus sub senioris spiritualis custodia, segregata in curticula degens, operi manuum et orationi sit intentus, uigiliis et orationibus subiectus, et sub custodia semper duorum spiritualium fratrum ambulet,  nulla praua locutione, uel concilio deinceps iuuenibus coniungendus.

Hic carnalis homo studiose perpendat, utrum ecclesiasticis officiis tuto ministrare ualeat, quem sacra auctoritas tam ignominiosis, tam turpibus dehonestandum contumeliis iudicat; nec ex eo sibi blandiatur, quia neminem corruperit, cum apertissime scriptum uideat, quia qui solo osculo, uel aliqua occasione turpi deprehensus fuerit, omnibus illis probrose discipline confusionibus merito subiacebit. Quod si osculum tam austere ultionis supplicio plectitur, ipsa cum alio contaminatio quid meretur? Ad puniendum namque cui crimini, cui immanissimo sceleri non sufficeret publice uerberari, coronam amittere, turpiter decaluari, saliuarum spurcitiis  obliniri, carceralibus angustiis diutius comprimi, ferreis insuper uinculis coarctari? postremum quoque hordeaceo pane feriari precipitur; quia qui factus est sicut equus et mulus  congrue non cibo reficitur hominum, sed annona pascitur iumentorum.

Porro si huius peccati pondus pensare negligimus, in ipso saltem penitentie iudicio, quod imponitur, manifestissime declaratur. Quisquis enim canonica censura publicam subire penitentiam cogitur, profecto ecclesiasticis indignus officiis perspicua Patrum sententia iudicatur. Unde et beatus papa Siricius inter cetera scripsit, dicens: Illud quoque nos par fuit prouidere, ut sicut penitentiam agere cuiquam non conceditur clericorum, ita et post penitudinem,  ac reconciliationem nulli unquam laico liceat honorem clericatus adipisci; quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerant uasa uitiorum. Cum ergo huius peccati obnoxium non solum duram, sed et publicam penitentiam B. Basilius subire precipiat, penitentem uero clericatus ordinem obtinere Siricius interdicat; manifeste colligitur, quia qui feda cum masculo libidinose immunditie sorde polluitur, ecclesiasticis fungi officiis non meretur; nec idonei sunt diuinum tractare mysterium, qui, ut dicitur, dudum fuerant uasa uitiorum.



CAPUT XuI. Nefande turpitudinis digna uituperatio.

 Hoc sane uitium nulli prorsus est uitio conferendum, quod omnium immanitatem superat uitiorum. Hoc siquidem uitium mors est corporum, interitus est animarum, carnem polluit, mentis lumen exstinguit, Spiritum sanctum de templo humani pectoris eiicit, incentorem luxurie diabolum introducit, 164 mittit in errorem, subtrahit decepte menti funditus ueritatem, eunti laqueos preparat, cadenti in puteum, ne egrediatur oppilat, infernum aperit, paradisi ianuam claudit, celestis Ierusalem ciuem tartaree Babylonis facit heredem, de stella celi, stipulam exhibet ignis eterni, abscindit membrum Ecclesie, et in uorax proiicit gehenne estuantis incendium. Hoc uitium superne patrie muros conatur  euertere, et rediuiua exuste Sodome satagit menia reparare. Hoc est enim, quod sobrietatem uiolat, pudicitiam necat, castitatem iugulat, uirginitatem, que irrecuperabilis est, spurcissime contagionis mucrone trucidat. Omnia fedat, omnia maculat, omnia polluit; et quantum ad se, nichil purum, nichil a sordibus alienum, nichil mundum esse permittit: »Omnia enim, ut Apostolus ait, munda mundis: contaminatis autem et infidelibus nichil mundum .«

Hoc uitium a choro ecclesiastici conuentus eliminat, et cum energumenis ac demonio laborantibus orare compellit, a Deo animam separat, ut demonibus iungat. Hec pestilentissima Sodomorum regina sue tyrannidis legibus obsequentem, hominibus turpem,  Deo reddit odibilem; aduersus Deum nefanda bella conserere, nequissimi spiritus imperat militiam baiulare; ab angelorum consortio separat, et infelicem animam sub proprie dominationis iugo a sua nobilitate captiuat. uirtutum armis suos milites exuit, omniumque uitiorum iaculis, ut confodiantur, exponit. In Ecclesia humiliat, in foro condemnat, fedat in secreto, dehonestat in publico, conscientiam rodit ut uermis, carnem exurit ut ignis; anhelat, ut uoluptatem expleat; at contra timet ne ad medium ueniat, ne in publicum exeat, ne hominibus innotescat. Quem enim ille non timeat, qui et ipsum communis ruine participem pauida suspicione formidat? Ne uidelicet et ipse qui simul peccat, iudex sceleris per confessionem fiat, dum non modo quia peccauerit,  confiteri non ambigat, sed etiam cum quo peccauit consequenter adiungat: ut sicut unus in peccato mori, nisi altero moriente non potuit; ita et alter alteri resurgendi occasionem prebeat, cum resurgit. Ardet caro misera furore libidinis, tremit mens frigida rancore suspicionis, et in pectore miseri hominis iam quasi tartareum chaos exestuat, dum quot cogitationum aculeis pungitur, quodammodo tot penarum suppliciis cruciatur. Infelici quippe anime postquam hic uenenatissimus coluber dentes semel infixerit, illico sensus adimitur, memoria tollitur, mentis acies obscuratur; fit immemor Dei, obliuiscitur etiam sui. Hec namque pestis fidei fundamentum euacuat, spei robur eneruat, caritatis uinculum dissipat, iustitiam tollit, fortitudinem subruit, temperantiam eximit,  prudentie acumen obtundit.

Et quid amplius dicam? Quandoquidem omnem uirtutum cuneum de curia humani cordis expellit, omnemque uitiorum barbariem, uelut euulsis portarum repagulis, intromittit. Cui scilicet illa, que sub specie terrene Ierusalem dicitur, Ieremie sententia congruenter aptatur: »Manum, inquit, misit hostis ad 165 omnia desiderabilia eius; quia uidit gentes ingressas sanctuarium suum, de quibus preceperas ne intrarent in Ecclesiam tuam .« Nimirum quem hec atrocissima bestia cruentis semel faucibus deuorat, a cunctis bonis operibus quibusdam suis uinculis obligat, per omnia nequissime prauitatis abrupta precipitanter effrenat. Mox nempe  ut quisque in hanc extreme perditionis abyssum fuerit lapsus, a superna patria exsul efficitur, a Christi corpore separatur, totius Ecclesie auctoritate confunditur, omnium sanctorum Patrum iudicio condemnatur, inter homines in terra despicitur, a celestium ciuium contubernio reprobatur; fit sibi celum ferreum, et terra enea; neque illuc potest pondere criminis grauatus assurgere; neque hic sua mala ignorantie latibulo diutius occultare: non hic potest gaudere, dum uiuit; nec illic sperare, dum deficit, quia et nunc humane derisionis opprobrium, et postmodum eterne damnationis cogitur perferre tormentum. Cui uidelicet anime bene congruit illa prophetice lamentationis uox, qua dicitur: »uide, Domine, quoniam tribulor,  uenter meus conturbatus est, subuersum est cor meum in memetipsa, quoniam plena sum amaritudine: foris interficit gladius, et domi mors similis est .«



CAPUT XuII. Flebilis lamentatio super animam immunditie sordibus deditam.

Ego, ego te, infelix anima, defleo, atque ex intimo pectore de tue perditionis sorte suspiro. Defleo te, inquam, miserabilis anima immunditie sordibus dedita, toto nimirum lacrymarum fonte lugenda. Proh dolor! Quis dabit capiti meo aquam, et oculis meis fontem lacrymarum?  Nec inconuenientius hec flebilis uox me nunc singultante depromitur, quam tunc ex ore prophetico ferebatur.  Non enim lapidea turrite urbis propugnacula, non manufacti templi subuersa conqueror edificia, non uilis uulgi agmina lamentor ad Babylonici regis imperium ducta fuisse captiua; nobilis a me anima plangitur, ad imaginem Dei, et similitudinem condita, et pretiosissimo Christi sanguine comparata, multis clarior edificiis, cunctis certe terrene fabrice preferenda fastigiis. Insignis igitur anime lapsum, et templi, in quo Christus habitauerat, lamentor excidium. Oculi mei plorando deficite, uberes lacrymarum riuos effundite, continuis fletibus tristia lugubres ora rigate. Deducant cum propheta oculi mei lacrymas per diem et noctem, et non taceant, quoniam contritione magna contrita est uirgo filia populi mei, plaga pessima uehementer  . Filia quippe populi mei pessima plaga percussa est; quia anima, que sancte Ecclesie fuerat filia, ab hoste humani generis telo immunditie est crudeliter sauciata: et que in aula regis eterni lacte sacri eloquii tenere ac molliter enutriebatur; nunc ueneno libidinis pestilenter infecta, in sulphureis Gomorrhe cineribus tumefacta, ac rigida iacere conspicitur. »Qui enim uescebantur uoluptuose, interierunt in uiis; qui nutriebantur in 166 croceis, amplexati sunt stercora .« Quare? sequitur propheta, et dicit: »Quia maior effecta est iniquitas filie populi mei peccato Sodomorum, que subuersa est in momento .« Iniquitas quippe Christiane anime peccatum superat  Sodomorum, quia unusquisque nunc tanto deterius delinquit, quanto et ipsa euangelice gratie mandata contemnit; et ne remedium excusatorie tergiuersationis inueniat, notitia illum diuine legis instanter accusat.

Heu, heu, infelix anima! cur non consideras a quante dignitatis culmine sis eiecta, quanto splendoris et glorie sis decore nudata? Quomodo obtexit caligine in furore suo Dominus filiam Sion, proiecit de celo in terram inclytam Isrel, egressus est a filia Sion omnis decor eius . Ego calamitati tue compatiens, et ignominiam tuam amarissime deflens, dico: »Defecerunt pre lacrymis oculi mei, conturbata sunt uiscera mea, effusum est in terra iecur meum super contritione  filie populi mei ;« et tu mala tua pensare dissimulans, atque animos a crimine sumens, Sedeo, ais, regina; et uidua non sum! Ego captiuitatem tuam miseratus exclamo: Quare Iacob ductus est ut uernaculus, et Isrel factus est in predam?  Et tu dicis: Quia diues sum, et locupletatus, et nullius egeo. Et nescis quia tu es miser, miserabilis, et pauper, et cecus, et nudus? 

Perpende, miser, quanta cor tuum obscuritas premat; animaduerte, quam densa te caligo cecitatis inuoluat. In uirilem sexum furor te libidinis impulit? In tuam te speciem, hoc est, uirum in uirum, luxurie rabies incitauit? Nunquid hircus in hircum aliquando libidine precipitatus insiliit?  Nunquid aries in arietem ardore coitus insaniuit? Equus nempe cum equo ad unum presepe blande et concorditer pascitur, qui uisa equa in sensibilitatem luxurie protinus efferatur. Nunquam taurus taurum amore ceundi petulanter appetiit, nunquam asinus stimulo concumbendi cum asino ruditus emisit. Hoc ergo perditi homines perpetrare non metuunt, quod ipsa quoque bruta animalia perhorrescunt: quod ab humane prauitatis temeritate committitur, irrationabilium pecorum iudicio condemnatur. Dic, uir euirate; responde, homo effeminate, quid in uiro queris, quod in temetipso inuenire non possis? quam diuersitatem sexuum? que uaria lineamenta membrorum? quam mollitiem? quam carnalis illecebre teneritudinem?  quam lubrici uultus iucunditatem? Terreat te, queso, uigor masculini aspectus, abhorreat mens tua uiriles artus. Naturalis quippe appetitus officium est, ut hoc unusquisque extrinsecus querat quod intra sue facultatis claustra reperire non ualet. Si ergo te contrectatio masculine carnis oblectat, uerte manus in te: et scito, quia quidquid apud te non inuenis, in alieno corpore in uacuum queris. ue tibi, infelix anima! de cuius interitu tristantur angeli, insultant plausibus inimici; facta es preda demonum, rapina crudelium, spolium impiorum: »Aperuerunt super te os suum omnes inimici tui; sibilauerunt, et fremuerunt dentibus, et dixerunt: Deuorabimus eam: en ista  est dies, quam exspectabamus: inuenimus, uidimus .«



167 CAPUT XuIII. Quod ideo anima debet plangi, quia non plangit.

Idcirco ego te, o miserabilis anima, tot lamentationibus defleo, quia te flere non cerno; idcirco ego pro te humi prostratus iaceo, quia te male erectam post tam grauem lapsum ultro etiam ad fastigium ecclesiastici ordinis contendere uideo. Ceterum si tu te in humilitate deprimeres, ego de tua restauratione securus, totis in Domino uisceribus exsultarem; si contriti cordis digna compunctio pectoris tui arcana concuteret, ego non immerito ineffabilis letitie tripudio iucundarer. Idcirco ergo maxime flenda es, quia non fles; ideo alienis doloribus  indiges, quia calamitatis tue periculum ipsa non doles; et eo amarioribus fraterne compassionis es fletibus deploranda, quo nullo perpenderis proprie tristitie merore turbata; ut quid damnationis tue pondus pensare dissimulas? ut quid te modo in peccatorum profunda mergendo, modo in superbiam eleuando, iram tibi in die ire thesaurizare non cessas? uenit, uenit super te maledictio illa, que ex ore Dauid in Ioab, et in domum eius est, fuso Abner sanguine, iaculata. Pestis illa Gomorrhiana nunc in habitatione tui corporis uiuit, que domum Ioab crudelis homicidii ultione damnauit. Percusso quippe Abner, ait Dauid: »Mundus ego sum, et regnum meum usque in sempiternum a sanguine Abner filii Ner: et ueniat super caput Ioab, et super  omnem domum patris eius, nec deficiat de domo Ioab Gomorrhianum sustinens .« Pro quo secunda translatio habet: Fluxum seminis sustinens, et leprosus tenens fusum, et cadens gladio, et indigens pane. Lepra quippe perfunditur, qui grauis peccati labe fedatur. Fusum uero tenere, est uirilis uite fortia facta relinquere, et feminee conuersationis illecebrosam mollitiem exhibere. Gladio cadit, qui furorem diuine indignationis incurrit. Pane indiget, quem a perceptione Christi corporis, proprii reatus pena cercet: Ille est enim panis uiuus qui de celo descendit .

Si ergo post fluxum seminis leprosus factus precepto legis extra castra manere compelleris, cur adhuc in eisdem castris etiam honoris primatum  obtinere contendis? Nunquid non Ozias rex cum superbe adolere incensum super altare thymiamatis uoluisset, postquam se plaga lepre celitus percussum agnouit, non modo a sacerdotibus de templo expelli patienter tulit; sed et ipse celeriter egredi festinauit? Scriptum quippe est: »Cumque respexisset eum Azarias pontifex, et omnes reliqui sacerdotes, uiderunt lepram in fronte eius, et festinato expulerunt eum;« moxque subiungitur: »Sed et ipse perterritus, accelerauit egredi, eo quod sensisset plagam Domini .«

Si rex corporali lepra percussus, a sacerdotibus de templo eiici non contempsit, tu leprosus in anima, cur tot sanctorum Patrum iudicio a sacris altaribus  remoueri non pateris? Si ipse dimisso regie dignitatis imperio, habitare 168 in domo priuata usque ad obitum non erubuit; tu cur a sacerdotalis officii confunderis arce descendere, ut in penitentie sepultura conclusus, te inter uiuos studeas quasi mortuum deputare? Et, ut ad illam Ioab mysticam recurramus historiam, si ipse gladio corruisti, quomodo alium per sacerdotalem gratiam suscitabis? Si ipse exigentibus meritis, indiges pane, id est, a Christi separatus es corpore, quo pacto alium poteris celestis mense dapibus satiare? Si tu Ozie lepra es percussus in fronte, hoc est, infamie nota dehonestaris in facie, quomodo alium poteris obducta perpetrati criminis alluuione purgare? Erubescat ergo tumefacta superbia, nec super se extolli  inaniter appetat, quam infra se proprii reatus sarcina non mediocriter grauat; discat mala sua subtili consideratione perpendere, discat se intra mensure sue metas humiliter cohibere, ne dum id, quod nullo modo preualet assequi, arroganter usurpet: hoc etiam quod uera humilitas sperare potuisset, prorsus amittat.



CAPUT XIX. Quod ruina est populi, officium sacerdotis indigni.

Quid est, queso, o damnabiles carnales homines, quod tanto ambitionis ardore ecclesiastice dignitatis culmen appetitis? Quid est, quod tanto desiderio uestre perditionis nexibus Dei populum illaqueare tentatis? Non uobis sufficit, quia uosmetipsos in alta facinorum precipitia mergitis, nisi ruine uestre  periculo et alios inuoluatis? Si enim fortasse quis ueniat, ut pro se ad intercedendum nos apud potentem quempiam uirum qui sibi iratus, nobis uero esset incognitus, dicat, protinus respondemus: Ad intercedendum uenire non possumus, quia familiaritatis eius notitiam non habemus. Si ergo homo apud hominem, de quo minime presumit, fieri intercessor erubescit: qua mente apud Deum intercessionis locum pro populo arripit, qui familiarem se eius gratie esse per uite meritum nescit? Aut ab eo quomodo in aliis ueniam postulat, qui, utrum sibi sit placatus, ignorat? Qua in re est adhuc aliud sollicitius formidandum, ne qui placare iram posse creditur, hanc ipse ex proprio reatu mereatur. Cuncti enim liquido nouimus, quia cum is qui displicet,  ad intercedendum mittitur, irati animus ad deteriora prouocatur.

Qui ergo adhuc desideriis terrenis astringitur, caueat, ne districti iram Iudicis grauius accendens, dum loco delectatur glorie, fiat subditis auctor ruine. Solerter ergo se quisque metiatur, ne locum sacerdotalis officii suscipere audeat, si adhuc in se uitium damnabiliter regnat; ne is, quem crimen deprauat proprium, intercessor fieri appetat pro culpis aliorum. Parcite ergo, parcite, et furorem Dei aduersum uos inexstinguibiliter accendere formidate, ne quem inique agendo patenter offenditis, ipsis quoque orationibus acrius irritetis, ac propria ruina contenti, cauete fieri aliene perditionis  obnoxii; quatenus quo temperantius nunc 169 peccando corruitis, eo facilius quandoque porrecta manu penitentie per Dei misericordiam resurgatis.



CAPUT XX. Quod de manibus immundorum nolit Deus accipere sacrificium.

Quod si ipse omnipotens Deus de manibus uestris sacrificium dedignatur accipere, qui uos estis, qui nolenti importune presumatis ingerere? uictime quippe impiorum abominabiles Domino . Sed qui me stomachamini, atque despicitis auscultare scribentem; ipsum saltem audite prophetico uobis ore loquentem: ipsum, inquam, audite concionantem, intonantem, uestra sacrificia respuentem,  uestris obsequiis publice reclamantem. Ait enim eximius prophetarum Isaias, imo Spiritus sanctus per os Isaie: »Audite, inquit, uerbum Domini, principes Sodomorum, percipite auribus legem Dei nostri, populus Gomorrhe. Quo mihi multitudinem uictimarum uestrarum, dicit Dominus? Plenus sum holocausto arietum, et adipe pinguium: et sanguinem uitulorum, et agnorum et hircorum nolui. Cum ueneritis ante conspectum meum, quis quesiuit hec de manibus uestris, ut ambularetis in atriis meis? Ne offeratis ultra sacrificium frustra; incensum abominatio est mihi: neomenias, et Sabbatum, et festiuitates alias non feram; iniqui sunt cetus uestri; Kalendas uestras, et solemnitates uestras odiuit anima mea; facta sunt mihi molesta, laboraui sustinens.  Et cum extenderitis manus uestras, auertam oculos meos a uobis: et cum multiplicaueritis orationem, non exaudiam; manus enim uestre sanguine plene sunt .« Animaduertitis igitur, quia licet omnia uitiorum mala diuine correptionis sententia communiter feriat, in principes tamen Sodomorum, et populum Gomorrhe principaliter iaculata descendat; ut si humane attestationi credere fortasse dissimulat, quam sit hoc mortale uitium, diuino saltem testimonio, litigiosorum temeritas acquiescat.

Si autem ab aliquo nobis opponatur, quod in prophetica locutione subiungitur: »Manus, inquit, uestre sanguine plene sunt;« ut uidelicet in diuine inuentionis oraculo magis homicidium quam carnis immunditiam uelit intelligi, nouerit in diuinis  eloquiis omnia peccata sanguinem nuncupari; Dauid attestante, qui ait: »Libera me de sanguinibus, Deus, Deus salutis mee .« uerumtamen si et huius uitii naturam studeamus solerter inspicere et physicorum dicta ad memoriam reuocare, inuenimus seminis fluxum ex sanguinis origine procreatum. Sicut enim agitatione uentorum aqua maris in spumam conuertitur, ita contrectatione genitalium sanguis in humorem seminis excitatur.

Non ergo a sano intellectu abhorrere merito creditur, si quod dictum est, manus uestre sanguine plene sunt, de peste immunditie dictum esse uideatur. Et hoc fortasse fuit, quod illa in Ioab uindicta non ex alia, quam ex fusi sanguinis culpa processit;  ut qui alienum sanguinem uolens effuderat, digna eum pena percelleret, 170 si et sui sanguinis profluuium nolendo toleraret. Sed quia diu disputando ad hoc usque peruenimus, ut et ipsum Dominum immundorum sacrificia reprobantem, et contestatorie prohibentem liquido monstraremus: quid nos peccatores miramur, si ab his in nostra admonitione contemnimur? Si diuine uocis imperium paruipendi incrassato reproborum corde conspicimus; quid mirum si nobis non creditur, qui terra sumus?



CAPUT XXI. Quod nulla sanctitatis oblatio a Deo suscipitur, que immunditie sordibus inquinatur.

Iam ergo qui sanctorum Patrum reuerenda concilia despicit, qui apostolorum apostolicorumque uirorum  precepta contemnit, qui canonice sanctionis edicta preterire non metuit, qui ipsius diuine auctoritatis imperium floccipendit, admonendus est saltem ut diem uocationis sue ante oculos ponat; et quo grauius peccat, eo durius se iudicandum esse non ambigat. Sicut sub specie Babylonis ab angelo dicitur: »Quantum se exaltauit, et in deliciis fuit, tantum date ei tormenta et luctus .« Admonendus est, ut consideret, quia quandiu huius uitii morbo laborare non cessat, etiam si aliquid boni agere cernitur, suscipere tamen premium non meretur. Nec ulla religio, nulla sane mortificatio, nulla uite perfectio oculis superni Iudicis digna decernitur, que tam turpis immunditie sordibus inquinatur.

 Ut autem probetur uerum esse quod dicitur, uenerabilis Bede testimonium in medium deducatur: »Qui, inquit, ita eleemosynam tribuit, ut culpam non dimittat, animam non redimit, quam a uitiis non compescit.« Hoc ille eremita suo facto probat, qui cum multis uirtutibus cum suo quodam collega deseruisset, hec illi per diabolum iniecta cogitatio est: ut quandocunque libidine titillaretur, sic semen detritu genitalis membri egerere deberet, tanquam phlegma de naribus proiiceret; qui ob id et demonibus moriens, uidente socio, traditus est. Tum idem socius reatum eius ignorans, sed exercitia uirtutum recolens, pene desperauit, dicens: O quis poterit saluus esse? quomodo iste periit? Cui mox angelus astans, dixit: Ne turberis; iste enim, licet multa  fecerit, tamen per illud uitium, quod Apostolus uocat immunditiam , cuncta fedauit.



CAPUT XXII. Quod omnes quatuor illi modi superius enumerati, contra naturam sunt.

Non ergo in eo sibi quisque blandiatur, quia cum alio non corruit, si per semetipsum his luxuriantis illecebre contaminationibus fluit; cum iste infelix eremita qui demonibus in mortis articulo traditur, non alium polluisse, sed semetipsum perdidisse per immunditiam doceatur. Sicut enim ex uno uitis 171 cespite diuersi palmites prodeunt, ita ex una Sodomitica immunditia, uelut uenenatissima radice, quatuor illi ramusculi, quos superius enumerauimus,  oriuntur: ut ex quocunque eorum quis pestiferum botryonem carpat, protinus ueneno infectus indifferenter intereat. Ex uinea enim Sodomorum uitis eorum, et propago eorum ex Gomorrha: »Uua eorum, uua fellis, et botrus amaritudinis ipsis .« Serpens enim iste, quem nostre disputationis sude frangere nitimur, quadriceps est, et cuiuscunque capitis dente momordit, totum mox sue nequitie uirus infudit.

Siue ergo semetipsum quis polluat, siue alium quocunque modo, licet discretione seruata, procul dubio tamen Sodomiticum scelus perpetrasse conuincitur. Neque enim legitur, quod illi Sodomorum incole solummodo alios consummato actu corruperint; sed potius credendum est quod iuxta effrenate  libidinis impetum, diuersis modis sint in se, uel in alios turpitudinem operati. Plane si quis uenie locus in huius uitii ruina preberetur, cui propensius remissio indulgenda competeret, quam illi uidelicet eremite, qui nesciendo peccauit? qui per simplicitatis imperitiam cecidit? qui sibi hoc licere, uelut naturalis officii debitum, estimauit? Discant miseri, discant se a tam detestabilis uitii peste compescere, lenocinantem libidinis lasciuiam uiriliter edomare, petulantia carnis incentiua reprimere, terribile diuine districtionis iudicium medullitus formidare; ad memoriam semper reuocantes illam apostolice comminationis sententiam, qua dicitur: »Terribile est incidere in manus Dei uiuentis .« Illud etiam formidolose recolentes, quod propheta minaciter  intonat, dicens: »Quia in igne zeli Domini deuorabitur omnis terra, et in gladio eius omnis caro .« Si enim carnales homines diuino gladio deuorandi sunt, ut quid nunc ipsam carnem damnabiliter diligunt? ut quid carnis uoluptatibus eneruiter cedunt? Ille nimirum est gladius, quem Dominus per Moysen intentat peccatoribus, dicens: »Exacuam uelut fulgur gladium meum .« Et iterum: »Gladius, inquit, meus manducabit carnes ;« id est, furor meus deglutiet in carnis delectatione uiuentes. Sicut enim ii, qui aduersus uitiorum monstra confligunt, superne uirtutis auxilio fulciuntur; ita e diuerso carnis immunditie dediti, soli diuine ultionis iudicio reseruantur. Unde et Petrus: »Nouit, inquit, Dominus pios de tentatione  eripere, iniquos uero in die iudicii reseruare cruciandos: magis autem, qui post carnem in concupiscentia immunditie ambulant .« Quos etiam alibi increpans, ait: »Existimantes, inquit, diei delicias coinquinationes, et macule deliciis affluentes, conuiuiis suis luxuriantes in uobiscum, oculos habentes plenos adulterio, et incessabili delicto «

Nec glorientur, qui in sacro ordine positi sunt, si exsecrabiliter uiuunt: quia quo altius stantes eminent, eo profundius corruentes iacent: et sicut alios deberent nunc in sancte conuersationis uita precedere, ita postmodum atrociora coguntur supplicia sustinere; quia iuxta Petri uocem: »Deus etiam angelis peccantibus non pepercit, sed rudentibus  inferni detractos 172 in tartarum tradidit cruciandos, in iudicium reseruari. Et ciuitates Sodomorum et Gomorrheorum in cinerem redigens , euersione damnauit, exemplo eorum qui impie acturi sunt .« Quid est quod beatus apostolus postquam diabolice damnationis precipitium retulit, ad Sodomorum quoque, et Gomorrheorum se mox conuertit excidium; nisi ut patenter ostenderet, quia qui nunc sunt immunditie uitio traditi, simul etiam cum immundis spiritibus eterna sunt ultione damnandi? Et quos nunc ardor Sodomitice libidinis uexat, postmodum etiam cum ipso totius iniquitatis auctore flamma perpetue combustionis exurat? Cui sententie etiam Iudas apostolus aptissime concinit, dicens: »Angelos, inquit, qui  non obseruauerunt suum principatum, sed dereliquerunt suum domicilium, in iudicium magni diei, uinculis eternis sub caligine seruauit: sicut Sodoma et Gomorrha, et finitime ciuitates simili modo exfornicate, et abeuntes post carnem alteram, facte sunt exemplum, ignis eterni penam sustinentes .« Patet ergo, quia sicut angeli suum non obseruantes principatum, tartaree caliginis meruere supplicium; ita qui a sacri ordinis dignitate, in carnalis uitii uoraginem corruunt, in perpetue damnationis barathrum merito deuoluuntur.

Et, ut breuiter cuncta concludam, quisquis quolibet eorum modo, quos supra distinximus, nefande turpitudinis se contagione fedauerit, nisi fructuose penitentie fuerit satisfactione purgatus, nunquam  habere Dei gratiam poterit, nunquam Christi corpore et sanguine dignus erit, nunquam celestis patrie limen intrabit, quod apostolus Ioannes in Apocalypsi manifeste declarat, qui dum de celestis regni gloria loqueretur, addidit, dicens: »Non intrabit in illam aliquis coinquinatus, et faciens abominationem .«



CAPUT XXIII. Exhortatio lapsi in peccato hominis, ut resurgat.

Exsurge, exsurge, queso, expergiscere, o homo, qui misere uoluptatis sopore deprimeris; reuiuisce tandem, qui lethali coram inimicis tuis gladio corruisti. Adest apostolus Paulus; audi illum uociferantem, pulsantem, concutientem, clarisque super te uocibus inclamantem: »Exsurge, inquit, qui  dormis, et exsurge a mortuis, et exsuscitabit te Christus .« Qui Christum resuscitatorem audis, cur de tua resuscitatione diffidis? Audi ex ore ipsius: »Qui credit, inquit, in me, etiam si mortuus fuerit, uiuet .« Si uita uiuificatrix te querit erigere, tu cur ulterius feras in tua morte iacere? Caue, caue ergo, ne te barathrum desperationis absorbeat. Mens tua fiducialiter ex diuina pietate presumat, ne pro magnitudine criminis impenitens obdurescat. Non est enim peccatorum desperare, sed impiorum; nec magnitudo criminum in desperationem adducit animam, sed impietas. Si enim tantum diabolus potuit, ut te in huius uitii profunda submergeret;  quanto magis te uirtus Christi poterit ad eum, 173 de quo lapsus es, uerticem reuocare? »Nunquid qui cecidit, non adiiciet ut resurgat?«  Cecidit asinus carnis tue in luto sub pondere; est stimulus penitentie, qui pungat; est manus spiritus, que uiriliter extrahat. Samson ille fortissimus, quia male blandienti mulieri secretum sui cordis aperuit, non solum septem crines, quibus uirtus alebatur, amisit, sed etiam preda factus Allophylis, oculos perdidit: postmodum uero capillis iam renascentibus, Domini Dei sui auxilium humiliter petiit, templum Dagon strauit, et multo maiorem quam prius hostium multitudinem interemit .

Si ergo te impudica caro tua mollia suadendo decepit, si septem dona sancti Spiritus abstulit, si lumen  non frontis sed cordis exstinxit, non concidas animo, noli funditus desperare, adhuc te in uires collige, uiriliter excute, fortia tentare presume, et sic per Dei misericordiam de inimicis tuis poteris triumphare. Et certe Philistei crines Samson potuerunt quidem radere, sed non euellere, quia et iniqui spiritus licet a te carismata sancti Spiritus ad tempus excluserint, nequaquam tamen preualent diuine reconciliationis remedium irrecuperabiliter abnegare. Qualiter, obsecro, de largissima Domini ualeas misericordia desperare, qui etiam Pharaonem arguit, quia post peccatum ad penitentie remedium non confugit? Audi certe quid dicat: »Brachia, inquit, Pharaonis regis Aegypti contriui, et non est deprecatus ut daretur in eo sanitas, et redderetur  ei uirtus ad comprehendendum gladium .« Quid dicam Achab regem Isrel? qui postquam idola fabricatus est, postquam Naboth Iezrahelitem impie trucidauit, tandem sicut ex parte humiliatus est, ita etiam ex parte est misericordiam consecutus. Teste enim Scriptura, postquam terrorem diuine comminationis accepit, scidit uestem, et operuit cilicio carnem suam, ieiunauitque, et dormiuit in sacco et ambulabat demisso capite. Quid itaque post hec? »Factus est sermo Domini ad Eliam Thesbitem, dicens: Nonne uidisti humiliatum Achab coram me? Quia igitur humiliatus est mei causa, non in ducam malum in diebus eius .« Igitur si et illius penitentia non despicitur, qui nequaquam per seuerasse cognoscitur; cur tu ex diuine miserationis  largitate diffidas, si infatigabiliter perseuerare contendas? Statue quoque tibi certamen assiduum aduersus carnem, armatus semper assiste contra importunam libidinis rabiem. Si luxurie flamma in ossibus estuat, protinus illam memoria perpetui ignis exstinguat; si callidus insidiator lubricam carnis speciem obiicit, illico mens ad mortuorum sepulcra oculum dirigat, et quid illic suaue tactu, quid delectabile uisu reperiatur, solerter attendat.

Consideret itaque quia uirus, quod nunc intolerabiliter fetet, quod sanies, que uermes gignit, et pascit, quod quidquid pulueris, quidquid aridi cineris illic iacere conspicitur, olim leta caro fuit, que huiusmodi passionibus in sua uiriditate subiacuit. Perpendantur  denique nerui rigidi, dentes nudi, ossium, articulorumque compago diuulsa, omniumque membrorum compositio enormiter dissipata. 174 Sic, sic informis, atque confuse imaginis monstrum extrahat ab humano corde prestigium. Pensa igitur quam periculose uicissitudinis sit permutatio, quod per momentaneam delectationem, qua in puncto semen eiicitur, pena, que sequitur, per millia annorum curricula non finitur. Cogita quam miserum sit, quod per unum membrum, cuius nunc uoluptas expletur, totum postmodum corpus simul cum anima atrocissimis flammarum incendiis perpetuo cruciatur. His, et huiusmodi impenetrabilibus cogitationum clypeis imminentia mala propelle, preterita per penitentiam dele. Carnis superbiam ieiunium  frangat; mens assidue orationis dapibus saginata pinguescat. Hoc itaque modo presul spiritus subiectam carnem discipline freno cerceat, et ad supernam Ierusalem quotidie feruentis desiderii gradibus festinare contendat.



CAPUT XXIu. Quod ad edomandam libidinem satis prosint castitatis premia contemplari.

Opere pretium quoque est ut promissa castitati premia incessanter aspicias, quorum dulcedine prouocatus, quidquid uersutia callidi insidiatoris opponitur, libero fidei pede transcendas. Si enim attendatur felicitas, ad quam non sine transitu attingitur, leue fit quod transeundo laboratur, et conductus fossor tedium laboris alleuiat, dum mercedem operis,  que debetur, inhianter exspectat. Perpende ergo quod de militibus castitatis per prophetam dicitur: »Hic dicit Dominus eunuchis, qui custodierint sabbata mea, et elegerint quod uolui, et tenuerint fedus meum: dabo eis in domo mea et in muris meis locum, et nomen melius a filiis et filiabus .« Eunuchi quippe sunt, qui insolentes carnis impetus reprimunt, effectumque a se praue operationis abscindunt. Plerique autem eorum qui uoluptati illecebre carnalis inseruiunt, memoriam sui nominis post se relinquere per posteritatem sobolis concupiscunt; et hoc toto mentis affectu idcirco desiderant, quia nequaquam se huic mundo mori funditus deputant, si nominis sui titulum per superstites residue prolis germen extendant.

 Sed multo clarius multoque felicius hoc ipsum celibes munus accipiunt, ad quod proletarii tam feruide ambitionis estibus inflammantur, quia apud illum eorum memoria semper uiuit, qui per eternitatis statum nulla temporum lege pertransit. Nomen igitur eunuchis melius a filiis et filiabus diuina uoce promittitur, quia memoriam nominis quam filiorum posteritas per breue temporis spatium potuisset extendere, isti merentur absque ullo obliuionis obstaculo in perpetuum possidere: »In memoria, enim, eterna erit iustus .« Et iterum in Apocalypsi per Ioannem dicitur: »Ambulabunt mecum in albis, quia digni sunt, et non delebo nomina eorum de libro uite .« Ubi iterum dicitur:  »Hi sunt qui cum mulieribus non sunt coinquinati; uirgines enim sunt, qui sequuntur Agnum quocunque ierit ;« et quod canticum cantant, quod nemo possit dicere, nisi illa centum quadraginta 175 quatuor millia. Singulare quippe canticum Agno uirgines cantant, quia cum eo in perpetuum pre cunctis fidelibus, etiam de incorruptione carnis exsultant. Quod uidelicet alii iusti dicere nequeunt, licet in eadem beatitudine positi mereantur audire; quia per caritatem quidem illorum celsitudinem gratanter aspiciunt, ad eorum tamen premia non assurgunt. Quapropter pensandum est, atque in mente nostra omni studio reuoluendum, quante dignitatis, quanteque sit excellentie illic fieri summum, ubi summa felicitas est esse uel ultimum: illic priuilegii celsa  conscendere, ubi beatissimum est patria equitatis iura seruare. Nimirum sicut attestante ueritate, non omnes capiunt uerbum hoc in hoc seculo ; sic ad illam egregie remunerationis gloriam non omnes perueniunt in futuro.

Hec, et alia multa huiusmodi, carissime frater, quisquis es, intra mentis tue secreta considera, totisque uiribus carnem tuam ab omni peste libidinis immunem seruare festina, ut, iuxta apostolice doctrine sententiam, scias uas tuum possidere in sanctificatione, et honore, non in passione desiderii; sicut et gentes, que ignorant Deum . Si adhuc stas, precipitium caue: quod si lapsus es, ad uncum penitentie, qui ubique presto est, manum fiducialiter tende; ut qui non potuisti cum  Abraham procul a Sodomis degere, liceat uel cum Loth propinque combustionis excidio iamiam urgente, migrare. Quique naui incolumis subire non ualueras portum, sufficiat saltem perlati fluctus euasisse naufragium: et qui non meruisti ad littoris sinum sine iactura pertingere, libeat arenis exposito, post periculum alacri uoce illud beati Ione celeusma cantare: »Omnes gurgites tui, et fluctus tui super me transierunt; et ego dixi: Abiectus sum a conspectu oculorum tuorum, uerumtamen rursus uidebo templum sanctum tuum .«



CAPUT XXu. Ubi scriptor probabiliter se excusat.

Si uero in cuiuslibet manus libellus iste deuenerit, cui conscientia minime suffragante, superius comprehensa  forte displiceant, meque proditorem, delatoremque fraterni criminis arguat, nouerit me fauorem interni Iudicis toto intentionis studio querere; prauorum uero odia uel linguas detrahentium non timere. Malo quippe cum Ioseph, qui accusauit fratres apud patrem crimine pessimo, in cisternam innocens proiici ; quam cum Heli, qui filiorum mala uidit, et tacuit, diuini furoris ultione mulctari . Cum enim per os prophete diuina uox terribiliter comminetur, dicens: »Si uideris fratrem tuum inique agentem, et non corripueris eum, sanguinem eius de manu tua requiram ;« quis ego sum, qui in sacro ordine uideam tam pestilens facinus inolescere, et uelut  homicida aliene anime, seruata censura silentii, diuine districtionis audeam ratiocinium exspectare? et illius reatus fieri incipiam debitor, cuius nequaquam auctor exstiteram? Et cum Scriptura dicat: »Male dictus, qui prohibet 176 gladium suum a sanguine ;« hortaris me ut gladius lingue mee in taciturnitatis theca repositus, et sibimet pereat, dum offensionis rubiginem contrahit; et aliis non proficiat, dum culpas praue uiuentium non configit. Gladium quippe a sanguine prohibere, est correctionis uerbum a carnalis uite percussione compescere. De quo gladio rursum dicitur: »Ex ore enim gladius ex utraque parte acutus exibat .« Qualiter enim proximum meum sicut meipsum diligo, si uulnus quo eum non ambigo crudeliter mori, negligenter  fero in eius corde grassari? uidens ergo uulnera mentium, curare negligam sectione uerborum? Non me ita egregius predicator docet, qui eo se a proximorum sanguine mundum credidit, quo feriendis eorum uitiis non pepercit; dicit enim: »Contestor uos hodierna die, quia mundus sum a sanguine omnium: non enim subterfugi, quo minus annuntiarem omne consilium Dei uobis .« Non ita me Ioannes instruxit, cui uidelicet angelica admonitione precipitur: »Qui audit, dicat: ueni .« Ut nimirum cui se uox interna insinuat, illuc etiam clamando, alios quo ipse rapitur, trahat; ne clausas fores etiam uocatus, inueniat, si uocanti uacuus appropinquat.

Sane si me ratum ducis corripientem corripere, et  ut ita loquar, presumptorie argutionis arguere, cur non Hieronymum corripis qui contra diuersas hereticorum sectas tam mordaciter disputat? Cur non Ambrosium laceras, qui in Arianos publice concionatur? Cur non et Augustinum, qui in Manicheos atque Donatistas tam austerus litigator inuehitur? Dicis mihi: Iure illi, quia contra hereticos, contra blasphemos; tu autem non times carpere Christianos.

Ad quod ego sub breuitate respondeo; quia sicut illi nitebantur egressos et iam errantes ad ouile reducere; ita etiam nostre intentionis est, eos, qui qualitercunque intersunt, ne exeant, prohibere. Illi dicebant: »Ex nobis exierunt, sed non erant ex nobis, nam si essent ex nobis, mansissent utique  nobiscum .« Et nos dicimus: Nobiscum quidem sunt, sed male. Studeamus ergo si possibile est, ut deinceps bene sint nobiscum. Illud etiam addimus, quia si pessima est blasphemia, nescio, in quo sit melior sodomia. Illa enim facit hominem errare; ista perire. Illa a Deo animam diuidit; diabolo ista coniungit. Illa de paradiso eiicit; ista in tartarum mergit. Illa mentis oculos cecat; in ruine uoraginem ista precipitat. Et si subtiliter indagare satagimus, quod utriusque criminis in statera diuini examinis grauius penset, inquisita sacra Scriptura plenius docet. Ubi siquidem filii Isrel, qui Deum blasphemantes, idola coluerunt, in captiuitatem ducti; Sodomite autem celestis ignis, et sulphuris reperiuntur  incendio deuorati . Neque ego sanctos doctores idcirco proposui, ut fumigantem torrem clarius presumam conferre sideribus, quippe qui uix indigno ore tam excellentissimos uiros sine offensione commemoro, sed hoc dico, quia quod ipsi uitia corrigendo, et confundendo fecerunt, hoc etiam iuniores, ut facerent docuerunt: et si eorum tempore cum tanta impudentie libertate hec pestis fuisset oborta, 177 non dubie credimus, quod prolixa hodie uiderentur contra eam uolumina codicum exarata.

Nemo me ergo diiudicet, dum aduersus mortale uitium disputo: ubi non opprobrium, sed prouectum potius fraterne salutis inquiro, ne dum corripientem persequitur, delinquenti fauere uideatur. Sed ut  Moysi uerbis utar: »Si quis est Domini, iungatur mecum .« uidelicet ut qui se Dei militem recognoscit, ad confundendum hoc uitium se feruenter accingat, hoc totis uiribus expugnare non desinat: et ubicunque fuerit repertum, acutissimis uerborum spiculis confodere, et trucidare contendat; quatenus dum captiuator densa cuneorum acie circumfunditur, captiuus ab his, quibus seruierat, uinculis absoluatur; et dum aduersus tyrannum consona uox omnium unanimiter clamat, is qui trahebatur, preda fieri furentis monstri protinus erubescat: quique ad mortem se rapi plurimorum testimonio perhibente non dubitat, in semetipsum reuersus, ad uitam redire quantocius non pigrescat.



CAPUT XXuI. Ubi ad dominum papam sermo reflectitur.


Nunc autem ad te, papa beatissime, in ipsius Opusculi calce recurrimus, ad te styli huius articulum reuocamus, ut cui incipientis origo dirigitur, in ipsum merito peracti operis clausula terminetur. Petimus igitur, et humiliter imploramus, ut clementia uestra, si dicere fas est, sacrorum canonum decreta, que tamen uobis notissima sunt, solerter inspiciat; spirituales et prudentes uiros ad consultum huius necessarie indagationis asciscat; nobisque super his capitulis ita respondeat, ut omne de nostro pectore dubietatis scrupulum tollat. Neque hoc dicere idcirco presumimus, ut ad hoc, Deo auctore, sufficere solam profunditatis uestre peritiam ignoremus; sed dum  sacre auctoritatis testimonium adhibetur, dum plurimorum consensu et iudicio res geritur, peruersorum hominum querela, que fortassis e diuerso mutire  non erubesceret, sopiatur. Non enim facile patet querela, quod multorum iudicio constituitur. Sepe autem sententia, que ab uno considerata iuris equitate depromitur, ab aliis preiudicium deputatur.

178 Quatuor igitur huius uitii diuersitatibus, quas superius enumerauimus, diligenter inspectis, dignetur me beatitudo uestra decretali pagina clementer instruere, cui earum obnoxius debeat ab ecclesiastico ordine irretractabiliter adiici; cui uero prelato discretionis intuitu, possit hoc officium misericorditer indulgeri; quo supradictorum modo, et cum quantis lapso liceat cuique in ecclesiastica dignitate persistere; qualiter autem, et cum quantis, si fedatus fuerit, compellendus est in dicta necessitate cessare. Ut ex eo, quod uni dirigitur; multi eadem laborantes  ignorantia, doceantur, quatenus ambiguitatis nostre caliginem, auctoritatis uestre lucerna dimoueat; atque, ut ita loquar, apostolice sedis ferrum ex agro nutantis conscientie totius erroris radicitus germen euellat.

Annuat omnipotens Deus, reuerendissime Pater, ut tempore apostolatus uestri, et huius uitii monstrum prorsus intereat, et iacentis Ecclesie status undique ad sui uigoris iura resurgat.





SCHOLIA.

Legis preceptum est, ut cum quis lepra perfunditur, sacerdotibus ostendatur: tunc autem non sacerdotibus, sed leproso potius ostenditur, cum immundus immundo peractam communem nequitiam confitetur.  De his, que hoc in Opusculo scribit B. Damianus, eius mens potius spectanda quam uerba. Neque enim ille significat confessionem eius, qui sacerdoti complici confitetur, ob potestatis defectum, inualidam esse, si ille iustum titulum atque iurisdictionem obtinet; sed uult dicere huiusmodi confessionem fructu carere, ac quodammodo delusoriam esse; quoniam uerecundie ruborem penitens nec sentit, nec ad compunctionem excitari potest ab eo, cuius praui exempli species ante oculos uersatur. Que omnia auctor expendit, ut in textu uidere est; ubi etiam ait: Confessionem factam complici sacerdoti, non ea seueritate fieri ob facilem penitentiam condonantis. Quare omnes Summiste licet confessionem illam ualidam esse teneant, non tamen laudant, si fiat, nisi in casu extreme necessitatis. Sic censent Glos. in  cap. Omnes, 30, quest. 1; Syluester uerbo Confessio, 1, n. 17, atque alii.


Sit nomen Domini benedictum.





179-180 OPUSCULUM OCTAuUM. DE PARENTELAE GRADIBUS. AD IOANNEM EPISCOPUM CAESENATENSEM, ET D. D. ARCHIDIACONUM RAuENNATEM. Addita eiusdem argumenti dissertatiuncula alibi ab auctore habita.





ARGUMENTUM.

 Contra iuris ciuilis consultos inuehitur, qui gradus consanguinitatis ex latere descendentium longissime enumerabant: quos tamen canonica, et diuina lex in quarta generatione constituit. Hac illi praua opinione imbuti, non dubitabant asserere, inter pronepotes matrimonium inuicem licite contrahi posse. Id quam sit absurdum, quamque catholice Ecclesie traditioni contrarium, multis probat, et aduersariorum sententiam pluribus rationibus confutat.

 Reuerendissimis in Christo uiris, IOANNI Cesenati episcopo, et D. D. archidiacono Rauennati, PETRUS peccator monachus digni famulatus obsequium.

Rauennam, ut nostis, nuper adii, quam mox periculosi erroris scrupulo turbatam uacillare cognoui. Erat autem de consanguinitatis gradibus plurima disceptatio; atque iam res eo usque processerat, ut sapientes ciuitatis in unum conuenientes, sciscitantibus Florentinorum ueredariis, in commune rescripserint, septimam generationem canonica auctoritate prefixam ita debere intelligi, ut numeratis ex uno generis latere quatuor gradibus, atque ex alio tribus, iure iam matrimonium posse contrahi uideretur. Ad astruendam quoque prepostere huius allegationis ineptiam, illud etiam in testimonium deducebant,  quod Iustinianus suis interserit Institutis : »Sed nec neptem, inquit, fratris, uel sororis ducere quis potest, quamuis in quarto gradu sit.« Ex quibus nimirum uerbis inductoria quedam colligebant argumenta dicentes: »Si neptis fratris mei quarto iam a me gradu diuiditur, consequenter etiam filius meus quinto, nepos item sexto, pronepos autem meus septem ab ea procul elongatus gradibus inuenitur.« Et quidem ego nudis uerbis ista dogmatizantibus restiti, ac prout in expeditione licuerat, emergentem, ut ita fatear, heresim canonice testimoniis auctoritatis attriui: quo tamen uos minime contenti, dignum esse decreuistis, ut quod ore protuleram, apicibus traderem; atque ita non paucis, sed omnibus hoc errore nutantibus,  facili compendio responderem.




[DE GRADIBUS PARENTELAE.]



CAPUT PRIMUM. Quod inter quos est lex hereditarie successionis, nulla sunt iura coniugii.

Ego autem uobis, ut in omnibus, etiam in hac parte libenter obtempero; sed huic disputationi nil prorsus adiiciendum uideo, nisi quod a maioribus traditum esse perpendo. A quibus nimirum ita est undique satisfactum, ut si humilitatis adsit oculus, nichil super hac re sit ulterius inquirendum. Quid enim apertius eo, quod papa Calixtus asseruit, dicens: »Eos autem consanguineos dicimus, quos diuine,  et seculi leges consanguineos appellant, et in hereditatem suscipiunt, nec repelli possunt.« Interrogentur igitur qui in tribunalibus iudicant, qui causarum negotia dirimunt, qui scrutandis legum decretis insistunt, nunquid si propinquiores desint, usque ad septimum gradum agnati siue in hereditatem, siue in tutelam non admittuntur? in cuius autem hereditatem ex iure consanguinitatis admitteris, quo pacto uelut extraneus eius coniugium sortiaris? Ut quid etiam tam operosa inter sacros canones figura depingitur, ut non modo supra uel infra, sed ex utroque etiam latere, sex gradibus terminetur, si septima generatio, ut asserunt, tribus hinc enumeratis personis, atque illinc quatuor expleatur? Neque enim conditoribus canonum cauendum fuit, ne tritauus  auie, que nimirum sibi trineptis est; uel filius trinepti, cui et ipse tritauus est, in matrimonio 181 iungeretur. Ipsa namque rerum natura non patitur, ut suprema persona infime, etiam si non esset inhibitum, copuletur.

Sed quod sancti doctores humane consanguinitatis lineam tot gradibus numerant, ad hoc enituntur, ne persone ex latere uenientes usque ad prefixum terminum se inuicem iungant, alioquin postquam ad abnepotem, que uidelicet hinc quarta persona est a filio, et pronepotem, que illinc tertia, ex ordine peruenitur, cur ad enumerandas adhuc alias frustra descendit, si nulla eas propinquitate inter se alterutrum pertinere nouerunt? Porro satis onerosum esset, atque superfluum in genealogie gradibus  describendis, illas extrinsecus adhibere personas, que nullas inter se affinitatis obtinent consequentias. Sed cum inferiores gradus ab eodem uideamus eque denominari, a quo et superiores relationum suarum uocabula sortiuntur, nimirum ut cuius sunt isti, filius, nepos, pronepos, abnepos, idem quoque nichilominus, et illi sint adnepos, trinepos, sicut possumus genitos a progenitore diuidere, sic etiam nefas ducimus, ab uno utrinque descendentes congenitos separare. uerbi gratia, sicut trinepos a patre, qui sibi uidelicet tritauus est, dici nequit extraneus; sic etiam a trinepte, que ab eodem simul e regione descendit, non inuenitur alienus.



CAPUT II. Quod instar humani corporis sex gradibus consanguinitas terminetur.


Sic enim omnes hi gradus ad ueterem referuntur originem, ut commeantium secum nouam non deserant affinitatem, sed ne res in infinitum prodeat, competens a sanctis doctoribus meta prefigitur, scilicet ut quousque est successionum reperire uocabula, duret etiam nichilominus parentela. Unde mos inoleuit, ut sub figura humani corporis illa consanguinitatis descriptio pingeretur. Sicut enim corpus hominis sex infra, totidemque supra, qui et ipsi dicuntur ex latere, articulis constat; unde et + sexus dicitur, qui in medio est, quasi sextus; quod nimirum a secundis manuum, siue pedum digitis  facile est inueniri: ita nimirum et illa successionis humane figura senis utique superius et inferius, atque in his, qui ex latere ueniunt, gradibus terminatur: quanquam ad propensionis cautele gratiam, et septima his sit generatio consequenter annumerata.

Quisquis ergo uult inter eos, qui ab uno ex utraque parte descendunt, usque ad ultimum gradum cognationis iura rescindere, fateantur quoque necesse est, dextera hominis membra membris sinistri lateris minime pertinere; atque ut quod dicimus liquidius elucescat, qui trinepotem ab ea, que altrinsecus est, trinepte, affinitatis uinculo solutum iudicat, inter digitos, quibus hec scribo, et sinistre manus articulos communionem deesse contendat.  Sed huic praue assertioni reclamat Apostolus, cum dicit: »Sicut enim corpus unum est, et membra habet multa; omnia autem membra corporis cum 182 sint multa, unum corpus sunt .« Sicut ergo multa membra per participationem sui totius simul ceunt, ut unum dicantur irreprehensibiliter corpus; ita nimirum diuerse persone, que ab uno progenitore communiter prodeunt, unum sunt procul dubio genus.



CAPUT III. Cur Deus in principio unum solummodo creauerit hominem.

Idcirco autem matrimonii lex tanta magisterii arte sub ecclesiastica disciplina componitur, ut mutue caritatis uinculum inter homines necessario teneatur,  uidelicet, ut quousque successionis ordo protrahitur, uicarius amor proximi ex ipsa germanitatis necessitudine prebeatur. Cum autem deficientibus uocabulis deficit iam genus cognationis, occurrit protinus lex matrimonii, et iamiam longius abeuntem quasi fugientem reuocat, et antique dilectionis inter nouos homines iura reformat. Nec mirum si in generandis hominibus caritati consulitur, cum in creandis quoque idipsum Deus rerum omnium conditor, procurasse uideatur. Nam cum in ipso nature incipientis exordio, ex singulis animantibus non una, sed multa creasset, sicut legitur: »Creauit Deus cete grandia ;« et paulo post: »Producat, inquit, terra iumenta, et reptilia, et bestias  terre secundum species suas ;« mox hominem, non multos, sed unum condidit, atque ex eius latere costam, ex qua mulier formaretur, eduxit.

Ut quid enim omnipotens Deus cum ex ceteris animantibus plura creauerit, unum contentus est hominem facere: ex quo nimirum, tanquam deesset materia figulo, muliebrem quoque sexum uoluit propagare; nisi ut caritatem hominibus commendaret, et in fraterni amoris eos unitate connecteret, quatenus proprie origini congruentes, nequaquam diuersi resilirent mente, qui unum probarentur ex corpore? Unde et Paulus ait: »Unum corpus, unus spiritus, sicut uocati estis in una spe uocationis uestre .« uerumtamen cum affinitas generis  elongata discedit, humane prauitatis uitio quasi submoto fomite amoris flamma frigescit. Ad reparandum ergo mutue caritatis igniculum accurrunt subinde federa nuptiarum. Enimuero quia sex etatibus et mundi tempus euoluitur, et humanitatis uita finitur, ipsa nature uis prebet, ut usque ad sextum propinquitatis gradum germanus amor in humanis uisceribus sapiat, et quodammodo odorem inter se genuine societatis emittat. Ubi autem manus consanguinitatis, que captum a se trahebat, deficit, illico matrimonii uncus, quo fugiens reuocetur, occurrit.



CAPUT Iu. Quod quibus est ius hereditatis, est et affinitas generis.

 Sed, ut de ceteris sileam, miror saltem legis peritos ita potuisse desipere, ut subiecta 183 figura, oculis uideantur in supputandis gradibus caligare. Qui nimirum dum quartum generis gradum octauum faciunt, quid super hac parte etiam sue leges definiant, non attendunt. Sed ut ad exitum facilius ualeat peruenire quod dicimus, sacros canones cum ipsis mundanis legibus conferamus. Habet autem hoc Meldense concilium: »De affinitate, inquit, sanguinis per gradus cognationis placuit usque septimam generationem obseruare.« Nam et hereditas rerum per legales definitiones sancitur usque ad septimum gradum pretendere heredum successionem: non enim succederent, nisi eis de propagine cognationis deberetur.

 Secundum hoc igitur sententie synodalis edictum, cui competit ius hereditatis, competit etiam propinquitas generis. Neque enim, ut dicitur, in hereditatem succederent, nisi ad cognationis propaginem pertinerent. At hic forsitan respondetur, quia quod his uerbis septem generationes obseruari precipitur, nequaquam illis attinet, qui ex latere ueniunt: sed ad eos potius, qui recta linea a supremo progenitore descendunt. Sed si huiusmodi personis uel ad succedendum, uel ad coniugandum terminum Scriptura prefigeret, profecto rem infinitam angustis limitibus coarctaret, Iustiniano teste, qui dicit : »Inter eas personas, que parentum, liberorumue locum  inter se obtinent, nuptie contrahi non possunt: uelut inter patrem et filiam, auiam et nepotem, et usque ad infinitum.« Restat ergo ut intelligamus, quia in his personis, que altrinsecus ueniunt, septem generationes obseruare debemus.



CAPUT u. In legis peritos inuehitur, quos et de propriis legibus conuenit.

Nunc igitur inquiramus, a duobus germanis fratribus descendentes, quoto gradu sibi inuicem possunt in hereditatem succedere? uos denuo, iudices, alloquor, uos de lege uestra conuenio: uos, inquam, legis periti, qui iura scrutamini, qui causas peroratis, inquiro: Utrum is, qui sexto loco ab uno fratre descendit, iure uocetur in hereditatem illius, qui  ex altero sexta rursus generatione procedit? Sed certe negari omnino non potest, quin si alter eorum, quos proposuimus, intestatus moritur, cum nulla exstet persona propinquior, alter in hereditatem eius legibus admittatur, atque, ut ipsi debeatis approbare quod dicimus, de uestris rursus Institutis testimonium proferamus. Dicitur enim : »Inter masculos agnationis iure hereditas, etiam si longissimo gradu sint, ultro, citroque capitur.« Et paulo post: »Masculi uero ad eorum uidelicet mulierum hereditates, etiam si longissimo gradu sint, admittantur.« Si ergo longissimo gradu non infra, uel supra; sed ultro citroque hereditas capitur: et, sicut premissum est, non potest quis in hereditatem  defuncto succedere, nisi quem constiterit ad eamdem progeniem pertinere; ualde preposterum est atque confusum, ut ii qui quarto gradu a germanis fratribus prodeunt, iam inter se matrimonium contrahant; cum ii qui 184 post eos sunt, necdum ius hereditarie successionis amittant. Unum quippe ius alterum tollit, ut uidelicet cui potes heredis iure succedere, eam nefas sit coniugali tibi federe copulare, et e diuerso in quam competit ius coniugii, cessat nomen heredis.

At fortasse dicitis, quia longissimus gradus, non incongrue etiam quartus, qui apud uos octauus est, possit intelligi. Quapropter ad uestros codices, queso, recurrite, et utrum hoc limite sit contenta progenies,  quia forsitan excidit, in memoriam reuocate. Ait namque ubi supra idem Iustinianus : »Hoc loco, inquit, et illud necessario admonendi sumus, agnationis quidem iure admitti aliquem ad hereditatem etsi decimo gradu sit.« Cum ergo constet, quia in hereditatem intestati nullus admittitur, nisi affinitatis illi iure iungatur, quo pacto decimus in hereditatem agnationis iure succedit, cum iam quartus, ut dicitis, cum huiusmodi personis licito matrimonium contrahit, nimirum tanquam decimus sit propinquus, et quartus uideatur extraneus? Quod si iam per hec, que superius comprehensa sunt, constat, quia ii qui ultro citroque in quarto reperiuntur gradu, cognati sunt, atque propinqui; audiamus  etiam quid Romanum censeat de cognatione concilium. »Si quis, inquit, de propria cognatione, uel quam cognatus habuit, in coniugio duxerit, anathema sit.«



CAPUT uI. Quod generationes, que utrinque ab uno prodeunt, debeant simpliciter numerari.

Debuerant quidem iam hec pauca sufficere, si ii cum quibus ago, utpote litibus assueti, scirent in controuersiam pauca mouere. Illud itaque sub oculos reuocemus, quod causidicos nostros ex suis legibus nobis obiecisse supra retulimus, uidelicet quod neptem fratris, uel sororis ducere quis non potest, quamuis quarto gradu sit. Cumque in astruendis propriis allegationibus sepius uerba hec iterarent:  deinde ratiocinando, assumendo, colligendo, multimoda cauillationum argumenta componerent; in arcto positus, hac que eo loci occurrere potuit. uoce respondi: Hanc, inquam, supputationem, que fratris, uel sororis neptem a patruo, uel auunculo magno quarto constituit gradu; filium uero eiusdem patrui, uel auunculi, sicut dicitis, quinto, nepotem sexto; pronepotem autem eius ab eadem que premissa est, nepte septimum numerat; forenses quidem leges habere, quia ad id tantopere insistitis, possunt, sed eam sacri canones non admittunt. Et reuera eas progenies, que per diuersas lineas ab uno generis auctore procedunt, nequaquam diuina lex dupliciter numerat: sed licet plures hinc inde profluant geniti, ab uno tamen genitore, si generaliter  colligantur, sub una reperiuntur generatione concludi.

Sed quia cum legis peritorum faceta urbanitate confligimus, legis peritum quoque in nostre partis testimonium producamus: Moysen scilicet, non improbandum sane iurisconsultum, 185 sed siue ad depromendos iudicialis sententie calculos, siue etiam in ipsis legibus promulgandis non uulgariter eruditum. In magistro siquidem discimus, quid de non contemnende indolis discipulo sentiamus. ueniat ergo, et litem inter nos, que uersatur, de generatione definiat: ait namque de Ioseph: »uixitque centum annos;« deinde subiunxit: »Et uidit Ephraim filios usque ad tertiam generationem .« Qui nimirum si in  generationibus supputandis cum nostris iudicibus concordaret, ad Manassem quoque respiciens, Ephraim progeniem non iam tertiam, sed sextam potius astruxisset. Nam et mox sequitur, dicens: »Filii quoque Machir filii Manasse nati sunt in genibus Ioseph .« Cum igitur tertia progenies Ephraim, itemque tertia Manasse nequaquam propter alterutram inter se habitudinem tenditur, sed simpliciter utrinque tertia, testante sacro eloquio, perhibetur; qua auctoritate, qua nouitate doctrine affinitas sic moderna diuiditur, ut duorum fratrum pronepotes octo iam differre inter se gradibus doceantur. Abrahe quoque de filiis eius Aegyptum postmodum profecturis, eodem Moyse teste, Dominus dicit: »Generatione, inquit, quarta reuertentur  huc .« Enim uero si omnes generationes, que sub Moyse de Aegypto in terra Chanaan reuerse sunt, iuxta sententias nostrorum iudicum, uox diuina diuideret, non generationem quartam, sed millesimam potius, uel ulteriorem certe numerum protulisset. Illud etiam, quod per Psalmistam dicitur: »Memor fuit uerbi sancti sui, quod mandauit in mille generationes ;« non ad illarum refertur generationum multitudinem, que sub uno tempore in hac uita subsistunt: sed ad illas potius, que sibi inuicem per secula prolixiora succedunt. Nam si generationes singulorum parentum hoc loco Propheta uoluisset intelligi, nullus est dies, quo in populo Dei mille generationes non ualeant reperiri: atque ideo nichil plus esset mandare uerbum in mille  generationes, quam dare legem illi populo, ubi essent mille patres. De beato quoque Iob legitur: »Quia uidit filios suos, et filios filiorum suorum usque ad quartam generationem .« Nam cum Scriptura non dicat, uidisse scilicet Iob filios filii sui, ab uno nimirum progenitore simplicem lineam descendentem: sed filios filiorum suorum, atque eos omnes non ad quartas generationes, sed ad quartam singulariter generationem uenisse, eo uiuente, pronuntiet: patet profecto quia auctoritate diuini eloquii, generationes, que a fratribus ueniunt, non diuise, sed simpliciter numerantur. De Tobia etiam sic dicitur: »uiditque Tobias quintam generationem filiorum suorum .«

uidetis itaque, o iudices, que dicuntur: uidelicet,  et »generationem,« et »filios filiorum suorum.« In filios igitur filiorum plures descendentium lineas consequenter attendite: in generationem autem que dicitur, omnes simul tanquam unius successionis ordinem deputate. Idioma siquidem est Scripture sacre, quod diuersorum fratrum sic in unum generatio comprehenditur, tanquam si ab uno homine descendentis successionis series contexatur: unde si que in sacris uoluminibus reperiuntur, uelim hic 186 cuncta colligere, ante lux ad occasum, quam exempla perueniant ad effectum. Animaduertitis igitur, o iudices, quia dum male numeratis, numerosos aduersum uos reclamantes sacri eloquii testes incurritis: et dum sub colore coniugii incestus sordes inducitis, ecclesiastice castitatis munditiam fedare  tentatis. Erubescat ergo terrene sapientie uanitas, nec in Ecclesie nemore errorum aculeos spargat; sed repressa praui spiritus arrogantia sacre se auctoritati humiliter subdat: nec protinus credat, quidquid sibi luxuriantis intellectus petulantia lenocinante, suggeritur; sed quod a sanctis doctoribus definitum est, hoc sacrum intellectum omnimodis arbitretur.



CAPUT uII. Ubi aduersarios ineuitabili argumentatione conuincit.

Post illam autem uix enatabilem Iustiniani sententiam, qua uidelicet neptis fratris quarto dicitur esse gradu, quidam promptulus, cerebrosus, ac dicax, scilicet acer ingenio, mordax eloquio, uehemens  argumento, Florentinus, puto, uerbis me beati Gregorii insolenter urgebat: quibus nimirum precepit  Anglos iam quarta, uel quinta debere generatione coniungi. »Licet, inquiens, sanctus ille uir hoc neophyte genti dispensatiue concesserit; tamen si consanguinitas tantopere esset in matrimoniali copulatione cauenda, nequaquam inter tam propinquos conueniendi licentia fuisset indulta: constat utique, quia super hoc coniunctionis articulo temperantius sensit, qui licet rudibus quarte generationis coniugium non negauit.« Nos autem utramque sententiam, Iustiniani scilicet, et Gregorii conferamus: et tanquam duos lapides, qui in nos ex hostili acie iaculati sunt, inuicem collidamus, quatenus ex eorum repercussione igniculus exeat, qui  eisdem nostris aduersariis non dicam cecutientibus, utpote reuerentia seruata, iudicibus: tamen lippientibus, et caligantibus lumen ostendit.

Audite igitur, iudices, utriusque doctoris uerba diligenter attendite: atque illud tumultuantium murmur, quo in foro, uel tribunalibus assueti estis, hic in Ecclesia fieri prohibete. Litigium nostrum non confusa partium loquacitas augeat, sed intenti cordis ratio sequestra componat. Clamemus ergo simul ad Dominum, atque illi pars utraque dicamus: »Surge, Deus, iudica causam tuam .« Age igitur: Dicit nempe Iustinianus uester, ut sepe superius dictum est: »Quia neptis fratris tui quarto iam a te gradu diuiditur,« nimirum tu unus, frater tuus secundus, filius eius tertius; neptis autem eius  quarto a te distinguitur gradu. Ergo si ita est, non tam longius fatigemur, utpote qui propius inuenire possumus, quod ad hanc rem necessarium iudicamus.

Cum igitur tu, sicut dictum est, a filio fratris tui sis tertius, consequenter etiam filia tua ab eodem filio fratris tui quartus est gradus; saluo scilicet eo, sicut asseritis, quod gradus et generatio idem sit. Quod profecto si uerum est, totum illud, quod Gregorius permittit quarta 187 generatione coniungi, nichil est aliud, nisi quia duorum fratrum germanorum, uel duarum sororum filios et filias censet in matrimonio copulari. Sed ubi est, quod idem Gregorius omnino prohibet, ne duorum fratrum uel sororum filius et filia misceantur? An censendum est, ipse sibimet exstitisse contrarius, ut quod prohibuit  fieri, illico decreuisset impleri? Sed quis hoc de Gregorio credat, nisi qui alienata mente prorsus insaniat? uerumtamen ipse Gregorianus stylus ad medium ueniat, et utrum sibimet constet, ex ipso lectionis ordine clarius innotescat . »Quedam, inquit, terrena lex in Romana republica permittit, ut siue fratris et sororis, seu duorum fratrum germanorum, uel duarum sororum filius et filia misceantur. Sed experimento didicimus, ex tali coniugio sobolem non posse succrescere; unde necesse est, ut iam quarta, uel quinta generatione fideles licenter sibi iungantur.«

Ecce ipsa scripture series comprobat, quia filii germanorum fratrum, in quarta generatione non  sunt, dum qua illi prohibentur auctoritate connubere; eadem isti, qui in quarta generatione sunt, conceduntur in matrimonii federa conuenire. Nam si germanorum filii in quarta generatione consisterent, quid esset aliud dicere, filii germanorum fratrum non iungantur, et tertium in quarta generatione homines socientur, nisi tanquam sic sermo procederet: consobrini inuicem et non iungantur, et iungantur? Quod utique ridiculosum potius quam authenticum haberetur. Unde et idem uenerabilis doctor postquam premisit: »Necesse est, ut iam quarta, uel quinta generatione fideles licenter sibi iungantur;« protinus intulit: »Nam a secunda, quam prediximus, omnimodo debet abstineri.« Ecce iam lapides, quos hostilis manus intorserat, uicaria inter se impactione  contudimus, scintillas elicuimus, lumen habemus. Ambulemus ergo in lumine Domini, ne nos tenebre comprehendant . Quod si me fortasse consulitis, qualiter illa Iustiniani sententia possit absolui, nichil nostra interest. uobis siquidem uestra relinquimus, nec alieni nobis officii peritiam arrogamus. Hoc tantum, quod ad nos attinet, non omittimus, quia non semper ima summis, non mundana sacris, non concordant humana diuinis. Nam cum ille neptem fratris in quarto gradu asserat constitutam, B. Gregorius, ut in promptu est, duorum fratrum, uel sororum filios et filias, quod utique longinquius est, atque remotius, secundam generationem uocat.



CAPUT uIII. Quod septima generatio in pronepotibus non habetur.


Hoc etiam non minimo argumento est, septimam, et octauam generationem in fratrum germanorum pronepotibus, ut asseris, non expleri, quia sacri prohibent canones: ut quandiu linea consanguinitatis agnoscitur, uel in memoria retinetur, nullus uxorem de propria cognatione presumat accipere. Et certe nonnullos hodie in carne uiuentes aspicimus, 188 qui se gaudeant nepotum suorum adhuc sobole fecundari. Censetis igitur, ut senior ille, cuius posteritas iam in pronepotes extenditur, cum germano suo eque uidelicet proauo coniugii fedus ineat, et pronepotem illius suo pronepoti in matrimonium tradat. Quod profecto quam sit absurdum, quamque ipsi nature uideatur horribile, atque contrarium,  nulla indiget exaggeratione uerborum. Que autem progenies tam ignobilis lateat, ut uel inter ipsos propinquos memoria ad proauos non recurrat? presertim cum etsi ipse utrorumque germanorum pater adhuc uiuat, quod etiam ipsum uidimus, omnes illas personas in sua potestate iure possit habere, omnesque legali sententia filios appellare.

Que autem rerum est species, si pater inter filios utcunque longinquus matrimonium contrahat: et quibus inter se inuicem fratribus ipse pater est, in nuptialem copulam iungat? uidetis igitur iam, quia cum filii sitis Ecclesie, ad matris iniuriam ritus inducitis Synagoge: et sub professione nominis Christiani heresim precurritis Antichristi. Notum  namque est, quod Antichristus ueniens iudaizare homines doceat, et uetusti hominis ceremonias nouis euangelice gratie legibus anteponat. uos autem non sic, sed  ad sacri eloquii paginas, uelut perspicuum lumen presto recurrite, proprii sensus errorem cum humilitate deponite, atque ad recte intelligentie tramitem quantocius repedate: ut qui inter clientium turbas tenetis in gymnasio ferulam, non uereamini subire in Ecclesia disciplinam; et qui tanquam docti peroratis in tribunalibus causas, sufficiat uobis sicut docentis in oratorio Christi audire sententias. Honestum quippe est, ut ipsi etiam in mysticis, ac spiritualibus causis se prebeant humiles, qui humanis negotiis consueuerant presidere censores.  Quocirca quisquis es, qui cognationum gradus enumerare disponis, noli lineam linee, ac si licium licio, in longitudine adiiciendo subnectere, sed descendentes hinc inde personas unimoda tantum supputatione conclude: nimirum ut non dicas, quatuor hinc generationes, et quatuor inde, octo generationes fiunt; sed potius dic, quia persone iste in quarta sibimet generatione consistunt.



CAPUT IX. Quod iuxta precedentis persone gradum, communis debet affinitas computari.

Si uero impares sint, nimirum ut iste sexto inueniatur gradu, illa septimo, uel deinceps, ad precedentem gradum, ut mihi uidetur, est illico recurrendum: atque illius intuitu decernendum est, in  matrimonium tales conuenire non posse. Licet enim quis limitem iam cognationis excedat, non expeditum uidetur illam ducere, quam adhuc proprie linee mensura coarctat. Expleatur siquidem prius totum undique parentele corpus, et sic iam federa redeant nuptiarum. uerum si cui super hac sententia fortassis ambigitur, sedes apostolica consulatur. Nos enim honestius ducimus inquirendo 189 cum aliis discere, quam soli nesciendo docere: et in quibus ipsi heremus, firmare alios temerarium iudicamus. uerumtamen quia iuxta precedentem linearum gradum debemus generationi calculum ponere, illud etiam datur indicio, quod superius Abrahe Dominum promisisse retulimus, uidelicet:  Quod generatione quarta essent filii eius de seruitute Aegyptia liberandi . Nam, ut egregias Isrelitici generis lineas apponamus, regalem uidelicet atque sacerdotalem, Leui progenies tunc erat quarta, sed Iude generatio iam quinta precesserat. Cum ergo non longiorem, sed breuiorem successionum lineam diuina uox posuit, quodammodo, ut coniicimus, regulam nobis in supputandis generationibus sua auctoritate prefixit: ut in ea quis progenie cum alio constare censeatur, in quo uidelicet gradu sue linee superior inuenitur.



CAPUT X. Quod in numerandis gradibus una debeat abundare persona.

Notandum quoque est, quod in cognationum generationibus  numerandis una semper debet abundare persona: nec enim ex una persona potest generatio fieri. Tunc siquidem generatio fit, cum genitus a gignente processerit: atque ut exemplum extrinsecus non queramus, sufficiat hoc, quod adhuc pre manibus tenemus. Leui namque genuit Caath, Caath genuit Amram, Amram genuit Aaron, Aaron genuit Eleazar, Eleazar autem genuit Phinees . Caath cum patre suo Leui ingressus est Aegyptum; Phinees autem terram repromissionis intrauit. Si ergo numeres a Caath ad Phinees, quinque personas inuenies; cum, testante diuino oraculo, quatuor esse debeant generationes.

Et quia Moyses in Exodo, filios Isrel ex Aegypto quinta generatione testatur egressos, Iudaice quoque  tribus ordinem uideamus: »Iudas scilicet genuit Phares, Phares genuit Esron, Esron genuit Aram, Aram genuit Aminadab, Aminadab genuit Naasson, Naasson genuit Salmon .« Phares cum patre suo, uidelicet Iuda, Aegyptum petiit; Naasson uero princeps tribus Iude fuisse in deserto describitur: cuius filius Salmon terram repromissionis ingressus est. Si recenseamus igitur a Phares usque ad Salmon, sex quidem personas esse perpendimus, sed iuxta Moysen generationes quinque tantummodo numeramus. Si quem uero moueat, Moysi numerum illi, quem Dominus posuerat, non constare, quia alterius est negotii: saluo quidem altiori mysterio, interim scire sufficiat, quia utrumque uerum esse cognoscitur, si ad diuersas tribus,  sicut dictum est, referatur.

Id autem quod dicimus, personas plures esse quam gradus, in ipsa quoque canonum figura liquido demonstratur, cum dicitur, quia primo gradu superiori linea continetur, pater, mater; inferiori, filius, filia. Cum ergo pater et filius in uno constituantur gradu, constat procul dubio in consanguinitatis serie et gradibus 190 plures esse personas. Quod autem illic subiungitur, quia his personis nulle alie iunguntur, tale est ac si diceret: ex transuerso non ueniunt. Nam auo et nepoti, qui in secundo sunt gradu, ex transuerso uel obliquo ueniunt; frater, soror proauo uel pronepoti, similiter ex obliquo ueniunt, fratris sororisque filius, filia, atque in hunc modum  aliis alia. His autem personis, que sunt pater et filius, alie non iunguntur, quia utreque unum faciunt gradum, ac per hoc nulle alie persone possunt eis similes inueniri. Quod etiam Psalmista testatur, cum dicit: »Fiant nati eius in interitum, in una generatione deleatur nomen eius .« Cuius enim filios imprecatur in interitu fieri, eis deuouet nomen una generatione deleri. Quibus profecto uerbis manifeste declarat, quod pater et filius non due, sed una generatio, unusque sit gradus. Post has autem quot sunt persone, non sunt procul dubio gradus. Quapropter quisquis in contrahendo coniugio perfecte uult septimam generationem euadere, sicut  nobis uidetur, necessarium sibi est nouem utrinque personas equaliter numerare: octo scilicet, quibus septem generationes fiant; nona sit illa, que in matrimonium transeat.

Si quis autem iuxta aliam definitionem sexta elegit esse generatione contentus, nos austeritatem nouam antiquis canonibus inducere non iudicamus. uerumtamen quia alii doctores sextam, alii septimam generationem obseruandam esse decernunt, hec in talibus est tenenda discretio: ut si a filiis incipit, in sexta generatione supputatio desinat; si uero a nepotibus, usque ad septimam tendat. Sic nimirum plurimorum sententia reperietur una, que in litterarum uidebatur inequalitate diuersa.



CAPUT XI. Quod aliud sit aliquando gradus, aliud generatio.


Illud autem pretereundum non est, quia in his scripturis, que de cognationum affinitate loquuntur, non semper gradus pro generatione positus inuenitur. Alioquin nequaquam Iustinianus, quod superius dictum est, neptem fratris quarto constituerit gradu; presertim cum et ex quatuor solummodo personis, quatuor generationes fieri omnino non possent: et frater ad fratrem generationem non habeat, utpote quorum neuter alterum gignat. Unde, ut mihi uidetur, disputatores illi, quos supra nominauimus, huius nominis diuersitate falluntur: quod uidelicet aliquando generationem, aliquando locum solummodo inuenitur  significare persone. Tantumdem namque est dicere, neptem fratris esse quarto gradu, tanquam si diceret quarto loco. Qui nimirum litigatores mei si uix dum mitescere nescii, quod tunc moliebantur obiicere, non uereantur rediuiuis adhuc inuectionibus iterare, non sine quodam scilicet iurgii tumore dicentes: quid tam prolixas affinitatum lineas texis, doce etiam si trinepos, ut asseris, ad trineptem e regione descendentem ius cognationis habet, quo inter se propinquitatis nomine censebuntur? Nunquid 191 sobrini, siue patrueles, aut amitini? Quod si nullo inter se huiusmodi nomine conferuntur, quo pacto sunt consanguinei, qui nulla a se uidentur alterutrum cognominatione relati? Ad quos ego: si de nominibus, inquam, agitur,  tale quid sepius inuenitur, ut quibusdam et necessitudo propinquitatis intersit, et affinitatis uocabulum desit.

Atque, ut quod dicimus sacre auctoritatis testimonio comprobemus, precipitur in Leuitico: »Turpitudinem, inquit, sororis uxoris tue, et filie eius non reuelabis; filiam filii eius, et filiam filie illius non sumes, ut reueles ignominiam eius, quia caro illius sunt, et talis coitus incestus est .« Ecce uitricus a filia priuigni utriusque sexus diuina uoce compescitur, et tamen affinitatis nomen, quo inter se utraque persona cognominari debeat, non habetur. Censetisne ergo huiusmodi personas contra diuinum  preceptum debere coniungi, cum non inueniatur, quo propinquitatis possint uocabulo nuncupari? Sed uidete quid in fine sententie dicitur, quia talis coitus incestus est. In Decretis quoque Innocentii pape legitur: »Relictam, inquit, patris uxoris sue, relictam fratris uxoris sue, relictam filii uxoris sue, relictam consanguineorum uxoris sue, usque in tertiam progeniem nemo in uxorem sumat.« Porro autem in omnibus his personis et affinitatis cognomina non reperiuntur, et inter eas tamen contrahi matrimonium prohibetur.

Quod si necdum his acquiescitis, atque adhuc impugnare tentatis, ex uestris profecto exedris munimen arripimus, quod uestris itidem iaculis opponamus. uester namque Iustinianus postquam  sex undique cognationum gradus enumerat, mox addit : »Ex his, inquit, palam est intelligere quemadmodum ulterioris quoque gradus enumerare debeamus: quippe generata queque persona gradum adiiciat, ut longe facilius sit respondere quo quisque gradu sit, quam propria cognationis appellatione quemquam denotare.« Si ergo legislator ipse illic consanguinitatis gradus enumerat, ubi nomina deesse testatur, quid mirum si nos eadem facientes, et inter illos esse ius propinquitatis asserimus, quorum uidelicet relatiua uocabula non habentur? Tanto iam de parentela me dixisse sufficiat, ne pauper stylus modum sibi congrue breuitatis excedat: quod tamen  ut arbitror, si diligenter attenditur, omnis, que super hoc negotio nuper emerserat, querela sopitur.



CAPUT XII. Excusatio longioris opusculi.

Dixerit me quispiam uerbis liberius euagatum, sed mihi tanti est proximorum meorum salus, ut non otiosum credam multorum lignorum pyram accendere, qua basiliscum, licet exiguum, incolumi populo necesse sit interire: nec multa aqua inaniter funditur si scintilla ignis, qua urbs cremanda fuerat, exstinguatur. uilis plane sagitta pectori bellantis infigitur, sed antequam exeat, multo labore sudatur. uerumtamen qui me laciniosi operis arguit, perpendat cum quibus mihi  sit in hac disceptatione 192 negotium: et mox necessitati deputet, quod uerbositati hactenus adscribebat. Necessarium nempe duximus ista conscribere, ne cancer, qui in dies per augmenta serpebat, pestilentius adhuc se per Ecclesie uiscera dilataret.

uos autem, serenissimi in Christo, et uenerabiles uiri, uidelicet qui me hoc opus aggredi precepistis, tante peruersitatis errori cum omni auctoritate resistite: et ne se per corpus Ecclesie lethalis lepra diffundat, uiuiliter obuiate. Castitas nempe quedam specialis est uirtus, que ab ipso mundi primordio in Dei cultoribus uiguit, et processu  temporum paulatim semper excreuit: nunc autem diuino iam imminente iudicio, cum suadendi essent homines omnino carnis uoluptates abscidere, ultro etiam prouocantur incestuosa matrimonia federare. Aduersus ergo huiusmodi pestes sacerdotalis se auctoritas erigat, et improbe temeritati ecclesiastice discipline uigor obsistat. Non detur cornu peccatori, nulla relinquatur audacia uanitati. uiuat adhuc in Ecclesia Christi ille Mosaicus serpens , qui incantatorum colubros sorbeat; uiuat, inquam, spiritalis prudentia, que carnalis uersutie uenena consumat; ut quos proprii arbitrii libertas effrenata laxauerat, canonice seueritatis censura compescat: et quos tanquam celebris fame tumor inflauerat,  reddite rationis grauitas premat: quosque fidei unitas congregat, doctrine scissura non spargat. Sic sic nimirum uestro studio ad sobrii intellectus concordiam redeant, et iam humiles facti, uno spiritu cum ecclesiastica se pace componant; quatenus et ueternosus coluber desinat praui dogmatis uirus effluere, et Ecclesia Christi de cetero integra possit in sui pudoris munditia permanere.





DISSERTATIUNCULA DE GRADIBUS COGNATIONIS.





ARGUMENTUM.

Quemdam presbyterum consulit, quonam pacto cognationum gradus Rumerari debeant: non enim adeo tutum sibi uideri communem morem  ut ab eo recedere nefas sit, presertim cum nonnulla Scripture loca uideantur obstare. Petit igitur, ut in hac cubitatione suam sententiam patefaciat.

Domno S. religioso presbytero, PETRUS peccator monachus indissolubile glutinum caritatis.

Admonet uir sapiens: »Cum uiro, inquit, religioso tracta de sanctitate, et cum iusto de iustitia   .« Qui etiam postmodum dicit. »Cum uiro sancto assiduus esto, quemcunque cognoueris obseruantem timorem Dei .« Quapropter ego te, uenerabilis frater, agnoscens, congruum duxi, non consilia tecum terrena conferre, sed de spirituli potius, et ecclesiastica questione tractare. In opusculo siquidem, ubi de parentele 193 gradibus  disputaui, inter cetera dixisse me memini: In cognationum, inquam, generationibus numerandis una semper debet abundare persona. Quod etiam approbans, addidi: Neque enim ex una persona potest generatio fieri. Adhibitis etiam testimoniis Scripturarum quibus hoc disputatio definiuit, ut cum propinquorum generationes fuerint supputate, una semper persona reperiatur excedere. uerbi gratia: ubi quinque sunt generationes, sex necessario debeant esse persone. Sic et in ceteris numerum graduum multitudo superet personarum.

Sed per accessum temporis legenti mihi aliquid, et in Scripturis occurrit, quod mutare posse hanc  enumerate cognationis regulam persuasit; presertim cum plerique seculares huic definitioni feram, atque inhumanam conquerantur inesse duritiam, seseque perhibeant nobis obtemperare non posse, nisi uel nimirum quid acquieuerimus ex huius legis rigore laxare. Hoc quotidie bellum, hoc sine federe toleramus obloquium.




[DISSERTATIUNCULA.]



CAPUT PRIMUM. In generationibus supputandis que regula seruanda.

uidetur itaque nobis infirmitatibus imbecillium sine culpa non posse conscendere [f. condescendere], ut decernamus cognationum simul ac personarum numerum inuicem conuenire; quatenus quot sunt persone, totidem quoque dicantur esse generationes. Ut autem hoc non nostra temeritas, sed sanctorum  Patrum uideatur auctoritas, B. Hieronymus dum soluere nititur questionem Genesis, ubi dicitur: »Qui occiderit Cain, septem uindictas exsoluet ,« septem perhibet esse generationes ab Adam usque Lamech, cum tamen non reperiantur nisi totidem, hoc est, septem esse persone. Et, ut ipsa potissimum tanti doctoris uerba ponamus: Maiorum, inquit, nostrorum ista sententia est, quod putant in septima generatione Lamech interfectum Cain; moxque subiungit: Adam quippe genuit Cain, Cain genuit Henoch, Henoch genuit Cainan, Cainan genuit Malalehel, Malalehel genuit Mathusalem, Mathusalem genuit Lamech, qui septimus est ab Adam. Et paulo post: Hic quidem, inquit, Cain, quod in septima generatione interfectus sit, et iuxta aliam  editionem penam sui sceleris dederit: ubi nichil obscuri arbitror remansisse. In quibus utique doctissimi uiri uerbis patenter ostenditur, quia cum ab Adam usque Lamech septem tantummodo sunt persone, septem nichilominus faciunt generationes. A qua generationum dinumeratione beatus quoque Gregorius non discordat. Nam in expositione B. Iob, Enoch septimam perhibet esse generationem, cum sex tantummodo patrum ante illum reperiantur esse persone. Hec nimirum beati uiri uerba sunt : »Electis, ait, Henoch in septima generatione nascitur,« quia sui dedicationem gaudii in extreme retributionis gloria requirunt. Et certe, sicut sacra Geneseos liquido testatur historia: »Adam genuit  Seth, Seth genuit Enos, Enos genuit Cainan, Cainan genuit Malalehel, Malalehel 194 genuit Tareth, Tareth genuit Henoch .« Sicut ergo per lineam Cain septem solummodo succedentium sibi reperiuntur esse persone ab Adam usque Lamech; ita quoque per electorum seriem septem duntaxat persone numerantur ab eodem Adam usque Henoch. Sed sicut in genealogia Cain a beato Hieronymo Lamech septimus est ab Adam, ita B. Gregorius septimam generationem esse testatur.

Si ergo tantorum uirorum sequi non abhorreamus exemplum, restat ut tot debeant generationes dici, quot persone ualent in cuiuslibet generis successoribus supputari.



CAPUT II. Quomodo a transmigratione Babylonis ad Christum fuerint generationes quatuordecim.


Addamus adhuc, quod grauioris est ponderis, et inuiolabile tenet robur auctoritatis. Mattheus enim euangelista postquam generationis Christi lineam texuit, hoc in conclusione subiunxit: »Omnes ergo generationes ab Abraham usque ad Dauid generationes sunt quatuordecim, et a Dauid usque ad transmigrationem Babylonis generationes quatuordecim, et a transmigratione Babylonis usque ad Christum generationes quatuordecim .« Cum uidelicet nulla trium ordinum, qui digesti sunt tessera, plusquam quatuordecim genitorum, siue gignentium inueniatur enumerare personas. Imo si diligenter attenditur, nonnisi tredecim continere personas  ordo tertius, qui est et ultimus, inuenitur. Super quo nimirum nonnulli doctorum diuersa a se inuicem sentientes, longis argumentationibus disputant, ut quatuordecim et in hoc, sicut in ceteris habentur ordinibus, esse generationes ostendant Sanctus quippe Hieronymus duos esse perbibet Iechonias, patrem scilicet et filium; et patrem quidem in fine secundi ordinis, filium asserit positum in capite tertii. At beatus dicit Aug. quia unus Iechonias bis numeratur. Quod si credendum sit, nescio quo pacto sancti euangeliste uera uideri possit assertio, qua dicit, quoniam a transmigratione Babylonis usque ad Christum generationes sunt quatuordecim. Sane siue bis, siue quoties libet, id, quod unum est, numeretur, unum nichilominus permanere cognoscitur.  Nam etsi sepenumero quid dicitur, rei tamen essentia non augetur, nec multiplicatur numerus, licet sermo fuerit iteratus. Timeo plane super utriusque doctoris sententia, que mihi dubietas oboriatur, exprimere; ne tam illustribus Ecclesie magistris, et assertoribus ueritatis uidear, quod absit, aliquatenus succensere.

De illorum itaque uenerandis definitionibus ego disputare non audeo, simpliciter tantum quid mihi uideatur, expono. Ab eo sane, quod dicitur, post transmigrationem Babylonis Iechonias genuit Salathiel, usque ad illud, Iacob autem genuit Ioseph uirum Marie, tredecim sunt generationes. In Ioseph siquidem duodecima, in Maria intelligitur tertia decima.  Si enim Maria Ioseph, sicut uxor uiro, carnali commercio iungeretur, iure una duntaxat in 195 utroque generatio uideretur. Sed cum Maria Ioseph nullatenus sit coniuncta, generationis uero linea usque ad Ioseph per precedentium seriem sit perducta, repente generatio in Mariam altrinsecus positam prosilit: et dum a sua reflectitur linea, et in aliam transit, quemdam quasi angulum facit. Ille nimirum ex ea natus est, qui et iuxta Apostolum, lapis est angularis ; et sicut Psalmista canit: »Factus est in caput anguli .« Nec inconuenienter una in Maria generatio constituitur, que generatio illius origo est, cui uidelicet a cunctis precedentibus generationibus militatur.  Porro cum Ioseph hinc ex recta propagate cognationis linea pendeat, illinc ex altera eiusdem cognationis linea Maria descendat; ipse de linea in lineam transitus generationis est mystice sacramentum. Nam quia Maria Ioseph carne non iungitur, non utraque una est generatio; sed unam Ioseph, alteram Maria generationem facit. Plane cum Scripturarum consuetudo non teneat, ut per mulieres cognationis lineam texat, per uiros Christi genealogia producitur; in eius tamen ortu uirilis materia non miscetur, ideoque cum ad Ioseph peruentum est, successionis ordo non ulterius in inferiora deducitur, sed per transuersum protinus, et ex latere in uirginem deriuatur. Sic post carnales generationes fit generatio spiritualis, ut mox sequatur res inaudita  prorsus, et singularis. Spiritualis siquidem generatio fit de Ioseph in Mariam, singularis de Maria in Christum.



CAPUT III. Quomodo Ozias genitus a Ioram dicatur.

Sed dicis mihi, quisquis es, quomodo inter Ioseph et Mariam potest generatio dici, quam uidelicet ipse non genuit? Et tu mihi reciproca consultus inquisitione responde: Cur idem beatus euangelista Mattheus, de cuius nunc sententia disputamus, ait inter cetera: »Ioram genuit Oziam ;« cum nequaquam sit pater Ozie, sed potius Ochozie? Quisquis enim quarti libri Regum percurrit historiam, indubitanter agnoscit, quia Ioram genuit Ochoziam, Ochozias genuit Ioas, Ioas genuit Amasiam,  Amasias genuit Oziam, qui et alio nomine dicitur Azarias . Cur igitur Ioram non Ochoziam, dicitur genuisse quem genuit; sed potius Oziam, qui iam procul ab illo quintus absistit? Si ergo inter Ioram et Oziam esse generatio dicitur, non quod Ozias ab Ioram sit genitus, 196 sed quod ab illo per longam continui generis traducem sit productus; quid prohibet inter Mariam et Ioseph, qui procul dubio consanguinei sunt, generationem dici per quamdam scilicet uim et mysterium sacramenti? Et si comprehendi non potest, quomodo Christus ex uirgine nascitur; quid mirum si  inter parentes eius stupenda quedam et admirabilis generatio uideatur, cuius uidelicet et generatio singularis, et conceptio noua, et natiuitas deprehenditur inaudita? Hec tamen dicimus salua auctoritate sanctorum doctorum, quos superius memorauimus.

Ut igitur ad ea que cepimus post diuerticulum reuertamur, in hac generatione Dominica non illa conspicitur regula fuisse seruata, quam uidelicet alibi prefiximus, ut in supputandis generationibus una prouideatur superesse persona: que scilicet si illic seruaretur, una adhuc addenda persona necessario uideretur. In illa quippe cognationum linea trifaria dinumeratione digesta, uniuscuiusque tessere quatuordecim tantummodo sunt persone, sicut et generationes. Nec generationum numerum personarum  multitudo uidetur excedere, dum nil aliud ibi generationes, quam simplices sint persone.

Consideranti itaque, et rem diligentius perpendenti patenter occurrit, quod B. euangelista dinumerando cognationis regulam, quam prediximus, non modo non tenuit, sed et caute uitauit, studiose contempsit, prudenter exclusit. Nam cum in genealogia Domini, certi causa mysterii trifario dispositionis ordine quatuordecim decreuisset generationes attexere, ut unamquamque personam generationem esse monstraret, tres quos superius diximus, Ochoziam uidelicet, Ioas et Amasiam, de narrationis ordine reges abiecit: et tot personas apponere, quot generationes enumerare contentus fuit. Plane cum sibi personarum multitudo suppeteret, noluit ut persona generationibus  superesset; sed ut generationum, ac personarum sibi inuicem numerus equaliter conueniret. Hec itaque, uenerande frater, et ipse peruigil meditare, et cum sapientibus tuis stude conferre, ut aliorum mihi fultus auxilio, certum quid ualeas respondere. Rescribe igitur, si in supputandis parentele gradibus, uel in eo perseuerare debeam, quod ante descripsi; uel usurpare potius quod nuper inueni, ut dum a te mihi multis onerosa dubietas tollitur, a multis tibi per me digna gratiarum actio referatur.


Sit nomen Domini benedictum.





197-198 OPUSCULUM NONUM. DE ELEEMOSYNA, AD MAINARDUM EPISCOPUM URBINATEM.





ARGUMENTUM.

Pre ceteris uirtutibus eleemosynam potissimum commendat, in cuius laudes hoc Opusculo uir sanctus eloquentie laxat habenas, et omnes ingenii sui uires effundit.

 Domno MAINARDO Urbinati uenerande sanctitatis episcopo, PETRUS peccator monachus salutem in Domino.

Qui sub estiuo meridiatur umbraculo, et tunc in prelio non laborat, et tamen non incongrue de preliis  disputat. Non otiose quiescimus, si quiescendo de labore tractamus. Quo scilicet ordine uel dulcior fructus, uel feracior ualeat exuberare prouentus. Qui regia diuersatur in curia, cunctas uirium suorum dotes explorat, si quid est unde principalibus oculis  placere plurimum ualeat, et in quo se reperit amplius posse, ibi se satagit enixius exercere. Alius siquidem robustior est in bello, alius prudentior in consilio. Ille dum perorat causas, luculenter ac lepide concionatur in publico; iste dum hunc equare facundie urbanitate non possit, dictandi forte studio, uel etiam aucupio, siue certe uenationis arte precellit; et ut ad nostra ueniamus, ait Moyses filiis Isrel: »Separate apud uos primitias Domino: omnis uoluntarius et proni animi, offerat eas Domino, aurum, argentum, es, hyacinthum et purpuram, coccumque bis tinctum, et byssum, pilos caprarum, et pelles arietum, ligna sethim, et oleum ad luminaria concinnanda .« Que nimirum, quia omnes omnia non habebant, obtulit unusquisque  quod potuit, et in ea re largior fuit, que sibimet, exuberantius abundauit, ut dum omnes offerrent quod singuli non haberent, unum multi Domino tabernaculum fabricarent. Nos etiam, qui nunc in huius uite deserto tabernaculum constituimus, ut ingressi terram lac et mel manantem, in illa celesti Ierusalem templum sub ueri Salomonis imperio dedicemus: quod nimirum non sit ex insensibilibus quibusque metallis, sed ex lapidibus uiuis; et non decusatur rutilantium nitore gemmarum, sed spiritualium radiat decore uirtutum. Omnium quidem bonorum Deo largiente, fieri participes possumus, omnia uero possidere equaliter non ualemus. Nam et sancti Patres, qui nos ad celestia precesserunt, licet omnium uirtutum ex diuina fuerint opitulatione participes,  non tamen in omnibus exstitisse creduntur equales. Abraham siquidem ceteris fide simul et obedientia prefuit; Isaac nitida monogamie castitas decorauit; »Moyses, sicut ait Scriptura, uir mitissimus erat super omnes homines qui morabantur in terra ; Eliam libertatis auctoritas reddit insignem ;« Phinees zeli feruor, et ultio iure perpetuo constituit in conspectu Domini sacerdotem ; Ioannem ad recubitum Dominici pectoris uirginitas extulit. ; Petrum uero precipuus amor in Dominum ad percipienda primi pastoris iura prouexit .




[DE ELEEMOSYNA, AD MAINARDUM EPISCOPUM URBINATEM.]



CAPUT PRIMUM. Quod ex uirtutibus una eligenda, cui magis seruiamus.


Quamuis ergo unusquisque sanctus omnibus florere uirtutibus necessario debeat  una tamen uirtus cuique est pre ceteris eligenda, cui mens familiarius inherendo deseruiat, atque ab eius, ut ita loquar, obsequio non recedat. In cunctis quippe uirtutibus eque nos exercere non possumus, sed dum unam arctius custodimus, in hac, quod ex reliquis minus est, adimplemus; et dum hanc indesinenter amplectendo constringimus, quasi totum uirtutum corpus unius membri participatione tenemus.

Quam itaque uirtutem tibi persuadeo peculiarius  exsequendam? Nunquid ieiunium? Sed continuo respondebis: Si immoderatis corpus meum ieiuniis attero, imminentibus tot causarum discursionumque laboribus mox succumbo. Si psalmodie meditationes indixero, ab 199 orationis, inquies, assiduitate prepedior, quoniam ad respondendum salutationibus amicorum, ac miscenda colloquia quotidie coactus impellor. Si nudis te, iuxta morem apostolorum, pedibus hortor incedere; si duris, instar Ioannis, membra tua ciliciis edomare; si denique te in exsilium proficisci; si carcerali custodia te iubeam penitentium more concludi, imminentem presto causaberis egritudinem, uel potius non te posse perferre tam duram corporalis incommodi grauitatem.

 Qui ergo membra tui corporis adhuc times affligere, imo quia temetipsum per acrimoniam penitentie necdum uales Deo sacrificium exhibere, ad ea, queso, que circa te sunt, manum porrige, et quia non te, saltem que tua sunt, impertire: carnem scilicet incisurus, satis tibi presto, si tantum capillos attondeo; qui manus obtruncator aduenerat, pius est, si unguium duntaxat excrementa precidat. Quantum distat inter uulnus humane carnis et uestis, tantum inter hominem et hominis facultatem. Hoc modo Abraham pecus obtulit  ut filium conseruaret, mactauit arietem ut custodiret heredem. Hoc modo Michol posuit in lecto simulacrum ut a paterne uesanie gladiis defenderet uirum : et ut Dauid ueraciter  uiueret, quasi morientem eum caprina studuit pellicula simulare: »Pellem enim pro pelle, et cuncta que habet homo dabit pro anima sua .« Tu quoque temetipsum propria facultate permuta, et tua fac interim sacrificium, ut ipse postmodum suscipi merearis in holocaustum. Non enim Deus sic accipit oblationem, ut despiciat offerentem: ut qui sue facultatis oblator exstiterit, secura cum uxore Manue ualeat uoce cantare: »Si Dominus, inquit, nos uellet occidere, de manibus nostris holocausta et libamenta non suscepisset .« Suscipit enim Deus per manus pauperis eleemosynam, eamque tibi reconditam in illa celestis promptuarii securitate conseruat. Unde Dominus in Euangelio: »Thesaurizate, inquit, uobis thesauros in celo, ubi  neque erugo, neque tinea demolitur; et ubi fures non effodiunt, nec furantur .« Idcirco plane Deus omnipotens alios paupertate constringit, alios diuitiarum copia dilatauit, ut et illi habeant unde propria debeant peccata redimere, et isti unde suam ualeant inopiam sustentare. Sicut scriptum est: »Redemptio anime uiri, diuitie sue .« Unde et ad Nabuchodonosor ait Daniel: »Quamobrem, rex, consilium meum placeat tibi, et peccata tua eleemosynis redime, et iniquitates tuas misericordiis pauperum, si forsitan ignoscat Deus delictis tuis .«

Qui ergo diuites sunt, dispensatores potius iubentur esse, quam possessores: et non proprii iuris  debent deputare quod habent, quia non ad hoc bona transitoria perceperunt, ut deliciis affluant, uel in proprios hec usus insumant, sed ut administrationis fungantur officio, dum in commisso permanent uillicatu. Quapropter qui stipem pauperibus erogant, aliena reddunt, non sua distribuunt. Unde et Dominus eleemosynam precepturus ait: »Attendite ne iustitiam uestram faciatis coram hominibus, ut uideamini ab eis .« Non enim dicit, misericordiam uestram, sed iustitian uestram. Ille quippe facit 200 misericordiam, qui propria tribuit; ille uero iustitiam facit, qui quod alienum est, reddit. Unde et Psalmista cum premisisset: »Dispersit, dedit pauperibus;« non ait, misericordia eius, sed, »Iustitia, inquit, eius manet in seculum seculi  .«

Cum ergo pauperibus subuenimus, aliena procul dubio reddimus, non nostra prebemus. uerumtamen apud pium iudicem misericordes esse decernimur, cum hec ipsa, que non nostra, sed communia sunt, fideliter dispensamus: et cum iuste, que aliena sunt, reddimus, apud eum qui cordis intima conspicit, misericordie premio non caremus. At contra, qui nunc pauperibus subuenire contemnunt, in tremende discussionis examine non tam accusantur auaritie quam rapine: nec suorum tenaces sed alienorum potius conuincuntur fuisse raptores. Quibus utique summus arbiter dicturus est in iudicio: »Discedite a me, maledicti, in ignem eternum, qui paratus est diabolo et angelis eius. Esuriui  enim, et non dedistis mihi manducare; sitiui, et non dedistis mihi bibere .« Ac si dicat: quia noluistis ea ministrare conseruis, que pro illorum refrigerio percepistis, uoracis gehenne uos olla deglutiat, quos per cupiditatis ardorem alienorum bonorum rapina condemnat. Et cum alienum a nobis sit, quod in hac uita dispensandum suscepimus; nostra uero sit celestis gloria, quam speramus, competenter his illa sententia congruit, quam Dominus in Euangelio dicit: »Qui in alieno fideles non fuistis, quod uestrum est quis dabit uobis?«  Ille certe fidelis in alienis exstiterat, qui de se confidenter aiebat: »Benedictio perituri super me ueniebat, et cor uidue consolatus sum: oculus fui ceco, et pes claudo; pater eram pauperum  .«

O quam fidelis in alienis exstiterat, et quam firma spe de propriis confidere poterat, cum et alibi se denotando clamabat: »Si negaui, inquit, quod uolebant, pauperibus, et oculos uidue exspectare feci; si comedi buccellam meam solus, et non comedit pupillus ex ea; quia ab infantia mea creuit mecum miseratio, et de utero matris mee egressa est mecum .« Ubi adhuc apte subiungit: »Si despexi pretereuntem eo quod non habuerit indumentum, et absque operimento pauperem; si non benedixerint mihi latera eius, et de uelleribus ouium mearum calefactus est .« uide quam longus sit misericordiarum iste catalogus, ut nil  prorsus omittat, quin omnium necessitatum modis occurrat, cunctis egestatum uulneribus uelut medendo subueniat.

Porro autem dum indigentibus in necessitate succurrimus, ueritatem simul et misericordiam adimplemus. Misericordiam scilicet, dum inopibus pie compatimur; ueritatem uero, id est iustitiam, dum non illis nostra, sed que sua sunt, ministramus. Hinc est quod in Prouerbiorum libro Salomon ait: »Misericordia et ueritas non te deserant: circumda eas gutturi tuo, et describe in tabulis cordis tui, et inuenies gratiam et disciplinam bonam coram Deo et hominibus .« Rursumque scriptum est: »Misericordia et ueritas preparant bona; in omni opere bono erit abundantia .« Et ne pietatis  201 opus segnities ignaua depreciet, sed deuotio celeris ac prompta commendet, alibi dicit: »Ne dicas amico tuo, uade et reuertere, et cras dabo tibi, cum statim possis dare .« Tremit enim manus auari cum tribuit: et sicut eger exhorrens amarescentis antidoti differt poculum, sic iste daturus aliquid differt in posterum. Ille siquidem exasperantis potus nauseat amaritudinem; iste si dederit aliquid metuit egestatem: ideoque licet uel in bibendo, uel in prebendo necessitatis tempus immineat, uterque tamen in posterum quod abhorret, interiecta dilatione reseruat. Plane largus et liberalis animus facit diuitem, pauor atque tenacia reddit egentem. Unde scriptum est: »Substantia diuitis urbs fortitudinis, pauor pauperum egestas eorum .« Pauor  enim degenerem animum compellit egere, licet diuitiarum copiis uideatur affluere.



CAPUT II. Eleemosyne premium quodnam sit.

Tu autem, dilectissime, noli fratrem tuum in presenti necessitate despicere, si Deum tibi desideras in ultime necessitatis articulo subuenire: »Beati siquidem misericordes, quoniam ipsi misericordiam consequentur .« Porro si dederis homini pecuniam tuam in fenus, centesimam recipis: si uero pauperibus, secundum diuina mandata centuplum consequeris: quod si hoc parum uidetur, et uita tibi cumulatur eterna. Non ergo melius est te recipere centuplum quam centesima esse contentum? Noli ergo despicere proximum, si non uis Deo despicabilis  apparere. Unde et Salomon ait: »Qui despicit proximum suum, peccat; qui autem miseretur pauperi, beatus erit .« Ubi mox additur: »Qui credit in Domino misericordiam diligit .« Plane si is qui credit in Domino misericordiam diligit, dicendus est ille non credere, qui conuincitur misericordiam non amare: Cur autem iste non eredat, alia eiusdem libri sententia declarat; ait enim: »Feneratur Deo qui miseretur pauperi, et uicissitudinem suam reddet ei.«

Non itaque credit in Domino, qui sua sibi timet bona committere, dum ea non uult indigentibus exhibere. Nam si in Domino ueraciter crederet, fenerari sibi tanquam fideli scilicet debitori facultatis sue  depositum non timeret: de cuius autem fide qui dubitat, eum procul dubio non honorat; cum scriptum sit: »Honora Dominum de tua substantia .« Et alias dicitur: »Qui calumniatur egentem, exprobrat factori eius: honorat autem eum qui miseretur pauperi .« Et iterum: »Facere misericordiam et iudicium, magis placet Deo quam uictime .« Eleemosynarius enim quisque misericordiam facit, dum indigentibus in necessitate compatitur; iudicium uero, dum eis non propria, sed eorum bona largitur. Sed ex his dum alienam in presenti sustentat inopiam, eternas sibimet in futuro diuitias parat. Unde scriptum est: »Qui dat pauperi non indigebit: qui despicit deprecantem, sustinebit penuriam .«  Deponit enim diues quod indigentibus tribuit, et nunc quasi mutue 202 pecunie depositum credit, quod in eterna uita multiplicatis fenoribus recipit. Et qui nunc fit per misericordiam creditor, in retributione postmodum felix erit exactor. Unde scriptum est: »Pauper et creditor obuiauerunt sibi, utriusque illuminator est Dominus .« Et de muliere forti, per quam uel sancta uniuersalis Ecclesia, uel unaqueque fidelis et pia intelligitur anima, in Prouerbiis dicitur: »Manum suam aperuit inopi, et palmas suas extendit ad pauperem ;« ubi mox apte subiungitur: »Non timebit domui sue a frigore niuis; omnes enim domestici eius uestiti sunt duplicibus .« Quisquis enim nunc operimento gemine caritatis induitur, tanquam duplici ueste  contectus nequaquam future niuis frigore constringetur: et quem nunc caritatis ardor inflammat, tunc penalis algorem niuis ignorat. De qua uidelicet niue futuri supplicii, et per B. Iob de reprobo uiro dicitur: »Ad nimium calorem transeat ab aquis niuium, et usque ad inferos peccatum illius, obliuiscatur eius misericordia .« Dignum quippe est ut qui in hac uita per ardorem concupiscentie carnalis exarsit, a calore uero misericordie frigidus et constrictus obtorpuit, illic ad calorem nimium transeat ab aquis niuium; ut sicut hic duabus deliquit offensis, ita geminis crucietur in gehenna suppliciis: et illic eius uersa uice misericordia obliuiscatur, qui nequaquam hic misericordie memor exsti isse conuincitur. Premitte ergo tibi, frater, opes  tuas, unde postmodum uiuas; precedant te facultates tue, quas in illa semper immortalitate possideas. Memento quod scriptum est: »Diues cum dormierit, nichil secum auferet; aperiet oculos suos, et nichil inueniet; apprehendet eum quasi aqua inopia, nocte opprimet eum tempestas .«

Placeat ergo tibi consilium, quod per Salomonem datur: »Mitte, inquit, panem tuum super transeuntes aquas, quia post multa tempora recipies illum: da per te septem, necnon et octo, quia ignoras quid mali futurum sit super terram .« Et iterum: »Mane semina semen tuum, et uespere ne cesset manus tua « Legitur in Genesi: »Quia seuit Isaac in Gerara, et inuenit in ipso anno  centuplum .« Sed quam felicius seminat, qui dum subsidia indigentibus subministrat, pro auena triticum, pro pugillo chorum, pro grano metit aceruum: terrenis plane celestia, transitoriis mercatur eterna. Dicit Scriptura: »Quis potest dicere: Mundum est cor meum, purus sum a peccato ;« quis enim gloriabitur castum se habere cor? Sed eleemosynis solerter insiste, et mundum te ex diuina pietate confide. Unde Saluator: »Quod superest, inquit, date eleemosynam, et ecce omnia munda sunt uobis .« Sicut enim ardor ignium metalli cuiuscunque rubiginem, sic eleemosyna consueuit anime purgare squalorem. Unde et uir sapiens: »Ignem, ait, ardentem exstinguit aqua, et eleemosyna resistit peccatis ;« ubi presto  subiungit: »Et Deus prospector est eius, qui reddet gratiam, meminit in posterum, et in tempore casus sui inueniet firmamentum .« Deinde subiicit: »Fili, eleemosynam pauperis ne fraudes, et oculos tuos ne transuertas a paupere .« Et rursus: »Animam esurientem 203 ne despexeris, et non exasperes pauperem in inopia sua. Cor inopis ne afflixeris, et non pertrahas datum angustianti .« Et multa alia, que uir iste propheticus de preroganda pauperibus pietate contexit: et Euangelio necdum illucescente, tanquam sacerdos in Ecclesia prolixi sermonis seriem protrahit: que nos hic omnia simul exaggeranda non ducimus, ne fastidium legentibus generemus.



CAPUT III. Quenam eleemosyna maior sit.


Sed cum per omnes sacri eloquii paginas eleemosyna predicetur, et misericordia ceteris uirtutibus antecellat, ac palmam inter opera pietatis obtineat: illa tamen misericordia supereminet, que de copia nuper ad inopiam deuolutis auxilium prebet. Sunt namque nonnulli, quos honestioris quidem generis ordo nobilitat, sed indigentia rei familiaris angustat. Plerique etiam equestris prosapie titulis adornantur, sed domestice necessitatis inopia deprimuntur: exigente generis dignitate compelluntur spectabilium interesse colloquiis, consessu quidem pariles, longe facultatibus inequales. Sed licet eos domestice paupertatis sollicitudo discruciet, etiam si cogente necessitate ad extrema perueniant, alimenta petere  mendicantes ignorant. Eligunt enim potius mori, quam publice mendicare, confunduntur agnosci, uerentur inopiam confiteri: et cum alii suam predicent egestatem, imo nonnunquam modum exaggerando paupertatis excedant, ut uberioris stipem consolationis accipiant; isti quo potiuntur, occultando dissimulant, ne turpiter in oculos hominum signum aliquod sue paupertatis erumpat.

Horum igitur indigentia potius ualet intelligi quam uideri: magis quibusdam signis erumpentibus coniici, quam manifestis possit indiciis deprehendi. De quibus utique non manifeste, sed occulte pauperibus quanta sit retributio Propheta designat, cum ait: »Beatus, qui intelligit super egenum etc.  pauperem .« Super pauperes quippe pannosos et bulgiolos, porasque gestantes, intellectu non indigemus, quos utique manifesta uisione conspicimus: super ipsos autem pauperes debemus intrinsecus intelligere, quorum in superficie non possumus miseriam peruidere. »Beatus, enim, qui intelligit super egenum et pauperem;« et quare beatus? »In die, inquit, mala liberabit eum Dominus .« Felix ista promissio, ut postmodum in diuino liberetur examine, qui nunc subuenit indigentibus in merore; tunc a miseria calamitatis eripitur, qui modo miseriam patientibus miseretur.

Sed audiamus adhuc quid Psalmista prosequitur: »Dominus, ait, conseruet eum, et uiuificet eum, et beatum faciat eum, et emundet in terra animam  eius, et non tradat eum in manus inimici eius: Dominus opem ferat illi .« O quam gloriose mercatur, qui pro misericordia, quam pauperibus exhibet, totius Christianitatis orationem continuam prouieretur! Omnis enim uniuersalis Ecclesia toto terrarum orbe diffusa, pro illo Deum quotidie supplicat, 204 que uidelicet hunc psalmum quotidiana iugiter deuotione frequentat. Adde quod hec oratio nunquam in diuine clementie ualet definire contemptum, que uidelicet a Spiritu sancto facta est, qui est ipsa remissio peccatorum. Quo enim pacto orationem a semetipso compositam non admittat? Quomodo quod orare docuit, non exaudiat? Beatus ergo, et uere beatus, qui intelligit super egenum et pauperem. Unde Moyses, imo Dominus per Moysen:  »Si unus, ait, de fratribus tuis, qui moratur intra portas ciuitatis tue, in terra quam Dominus Deus tuus daturus est tibi, ad paupertatem uenerit, non obdurabis cor tuum, nec contrahes manum, sed aperies eam pauperi, et dabis mutuum, quo eum indigere prospexeris .« Et alibi: »Non deerunt pauperes in terra habitationis tue, idcirco precipio tibi, ut aperias manum fratri tuo egeno et pauperi, qui tecum uersatur in terra .« Scit enim omnipotens Deus, quoniam humana fragilitas pro sola sua iustitia nunquam peruenire possit ad uitam, sed semper indigere misericordia: atque ideo per omnes sacrarum paginas Scripturarum eleemosynam laudat, misericordiam predicat, uiscera pietatis exhibenda pauperibus indesinenter inculcat: ut  dum homo hominis miseretur, suis etiam meritis a Deo misericordiam consequatur: et dum sustentat proprie nature consortem, sustentantem se habere mereatur auctorem: et quod exhibet proximo, ipse quoque consequatur a Deo: Sicut enim Conditor hominum et omnes electos ad regnum ab ipsa mundi predestinauit origine, et tamen eos pro ipsius acquisitione regni precepit infatigabiliter desudare, ut quod gratis a Creatore conceditur, suis homo laboribus assequatur; ita necesse est, ut qui per misericordiam a pio sumus auctore saluandi, ipsi quoque pie humanitatis impendium non negligamus fratribus impertiri. Unde Tobias ad filium: »Ex substantia, inquit, tua fac eleemosynam, et noli auertere faciem  tuam ab ullo paupere: ita enim fiet ut nec a te auertatur facies Domini .« Ubi etiam discretionis modum ponit, et authenticam procul dubio regulam in qualibet possessionis atque substantie quantitate prefigit; ait enim: »Quomodo potueris, ita esto misericors; si multum tibi fuerit, abundanter tribue; si exiguum, etiam exiguum libenter impertiri stude .«

Cur autem hoc facere debeat, aperit, cum subiungit: »Premium enim bonum tibi thesaurizas in die necessitatis: quoniam eleemosyna ab omni peccato, et a morte liberat, et non patietur animam ire in tenebras: fiducia magna erit coram summo Deo eleemosyna, omnibus facientibus eam .«



CAPUT Iu. Quod qui eleemosynam uel effectu, uel affectu non prestat, charus Deo esse non potest.


Enimuero ut huius rei summam breui complectar eloquio, nunquam Deo charus erit qui uel effectum uel affectum eleemosyne non habuerit: scilicet ut qui non habet rem, 205 habeat uoluntatem: et dum domestice facultatis affluentia non exuberat, liberalis animis diuitias non amittat. Nam qui non habet cibum, habet forsitan tectum? non ualet esurientem alimento reficere, ualet saltem lassescentem hospitalis humanitatis officio recreare. Memorans semper illud apostolicum: »Charitas fraternitatis maneat in uobis, et hospitalitatem nolite obliuisci ;« per hanc enim placuerunt quidam angelis hospitio receptis. Nonnulli sane dum pauperibus Christi ianuam  cum uisceribus claudunt, furandi crimen obiiciunt, et dum eis hospitalitatis humanitatem per auaritiam subtrahunt, cleptem suspicari, iacturamque rebus domesticis se formidare confingunt: modo scilicet obesam faciem, modo ora rubentia subsannantes opponunt, et torosa brachia, robustosque lacertos agriculture fossionibus idoneos criminantur: Deum, qui talibus solatiantur, offendere, qui nimirum possent et alios sui laboris exercitio sustentare. Quibus profecto ualde formidandum est, quod in Deuteronomio per Moysen Isrelitico populo dictum est: »Ammonites et Moabites etiam post decimam generationem non intrabunt in Ecclesiam Domini in eternum, quia noluerunt uobis occurrere cum pane et aqua in uia, quando egressi estis de Aegypto .« Nam  si gentes ille legem utique non habentes, idcirco ab Ecclesia Dei irreuocabiliter excluduntur, quoniam inimicis etiam suis per humanitatis officium occurrere neglexerunt; quam terribili sententia digni sunt qui uiscera sua ab indigentibus proximis claudunt? qui caritatem fratribus non impendunt? Hi nimirum sunt ex sacrosancti baptismatis fonte congeniti, cum his ex utero matris Ecclesie sunt egressi: et cura quibus Dominici corporis et sanguinis mensa participant, his cibum, qui in secessum digerendus est, negant.

Et qua conscientia nos ab eleemosynarum erogatione torpemus, qui uidelicet in ecclesiastica pace quiescimus, cum et sancti apostoli, qui aduersus  totum mundum fuerant uelut in bella congressi, in huius gratie studio legantur exstitisse solliciti? Nam si liceret aliis, illi potuissent non inconuenienter ab hac sollicitudine feriari: qui nimirum et ad spargendum noue fidei semen intenti, et in tam acerrimo contra mundi perfidiam laborabant certamine constituti. Sed nullus persecutionis labor ab exhibenda fratribus humanitate compescere, nulla predicationis instantia potuit eos ab impendenda pauperibus misericordia cohibere. Unde Paulus ad Galatas: »Petrus, inquit, et Iacobus, et Ioannes, qui uidebantur columne esse, dextras dederunt mihi, et Barnabe societatis, ut nos euangelizaremus in gentibus: ipsi autem in circumcisione, tantum ut operum memores essemus: quod etiam sollicitus fui hoc ipsum facere  .« Ad Corinthios quoque dicit: »De collectis autem, que fiunt in sanctos sicut ordinaui Ecclesiis Galatie, ita et uos facite per unam Sabbati: unusquisque uestrum apud se ponat, recondens quod ei bene placuerit, cum autem presens fuero, quos probaueritis per epistolas, hos mittam perferre gratiam istam in Ierusalem .« Tantaque fuerat erga pauperes in apostolis liberalitas, ut in eorum Actibus legatur: »Qui frangebant 206 circa domos panes, et sumebant cibum cum exsultatione et simplicitate cordis collaudantes Dominum .« Circa domos, inquit, non intra domos; quorum scilicet uestigia non sequuntur, qui pransuri pessulos ac repagula foribus clausis obiiciunt, uectes seris innectunt: sicque se contra pauperes tanquam aduersus  circumfusas hostium acies in obsidione premuniunt.



CAPUT u. Quod parentum eleemosynis filiorum res crescit.

Gerardus certe de Farualdo, ex Rauenne urbis primoribus fuit, quem grandeue iam et persenilis etatis olim puerulus uidi: de quo nimirum referri frequenter audiui: quia cum aliquando populus inopia laboraret, adeo ut nonnullos etiam ualida fames exstingueret, ille cum successura sibi nepotum quoque iam soboles non deesset, accisis frugibus etiam predia nonnulla distraxit, et alimenta que potuit, indigentibus erogauit: ipse quoque tunc patentibus foribus pauperum uallatus agmine comedebat, cibisque consumptis adhuc esuriens, cum uel sibi, uel illis  quid adderet non haberet, eorum compassione lacrymans flebat: cuius hodieque progenies diuitiis floret, et plura, quam auita fuerint patrimonia, possidet.

Waldericus preterea, qui dum aduersus hereticos dimicaret, insignis effectus est martyr, sicut Andreas uenerabilis Spoletane Ecclesie nobis episcopus retulit, dum aliquando domum matris inuiseret, pauperculum quemdam pre foribus reperit, qui se conquerebatur herbarum fasciculum collegisse, sed sal, unde pulmentum illud condiret, ab eadem matrona percipere nullatenus potuisse. Cumque uir sanctus maternum ingressus hospitium, aliquantulum salis in uasculo reperisset, uehementer iratus, uas cum sale  corripuit, et per plateam ad matris iniuriam sparsit dicens: illud non debere comedi prorsus a Christiano, quod per auaritiam negatum est Christo. Sed paulo post diem uas, quod reposuerat uacuum, non sine stupore miraculi, sale repertum est plenum.

Mainfredus quoque marchio, qui in ultimis Ligurie principatus est finibus, feruentissimo cum uxore sua studio in sustentatione pauperum claruit: de quo nimirum  illud unum celebri solet redolere memoria: quoniam in ipso sacrosancte Resurrectionis die cum domus eius auleis ac blathinis ornatibus tanquam regale palatium resplenderet, copiosi sumptus affluerent, eumque non modica candidatorum turba clientium constiparet, instrui magnifice conuiuium fecit, et ordinatis per  omnes mensas diligenti cura pauperibus, ipse cum suis seruis dapifer ministrauit: quibus sufficienter impletis, ipse cum suis quod cibum residuum fuerat, quasi priuatus accepit: ut Paschalis illa solemnitas in pauperibus enitesceret, patremfamilias uero domus priuata refectio sustentaret. De quo etiam uir Dei, Dominus meus Leo uenerabilis eremita, qui per continuum iam fere uicennium in cellula reclusus audiuit, hoc insigne perhibuit: quia cum in prefati marchionis eremo ipse 207 cum nonnullis fratribus habitaret, hanc sibimet legem uxor eius indixerat, ut quodcunque sibi necessarium eremitarum nuntius peteret, ipsa protinus aucto fenore geminaret: uidelicet cum iste quinque fortassis exigeret solidos, illa decem traderet: cum iste decem,  illa uiginti continuo numeraret. Sed quoniam oblitus sum, dubito certe, an hoc ipsum, et alibi forte conscripserim. uerumtamen quod edificationis est, melius est relationibus iterari, quam per silentium obliuione deleri. Cum itaque tam largus ad erogandas indigentibus stipes exstiterit, cum sex, siue septem, si rite teneo, non minima monasteria in proprii iuris possessione condiderit, prediis et ornamentis munifica liberalitate ditauerit, nunquid propterea sibi progenies egena succeditur? Absit. uidemus enim nepotes eius mirande scilicet indolis pueros maximam partem etiam regni Burgundie possidere: quorum insuper soror imperatori nostro sponsali cognoscitur iure dotata. Cur ergo timemus Deo redhibere quod contulit, quod et in hac uita nobis, uel  nostris heredibus restituitur, et in illa celestis regni gloria sub fenore multiplicate retributionis augetur?



CAPUT uI. Quod bonorum temporalium affluentia ex eleemosyna oriatur.

Hoc etiam nosse opere pretium deputo, quod Berardus marchio, qui horno defunctus est, sepius referebat: aiebat enim, quia uir quidam in Teutonum finibus, unde uidelicet ipse quoque oriundus exstiterat, optimum proprii iuris predium diuersorumque prouentuum copiis affluenter uberrimum possidebat; habebat autem duodecim filios: cepit interea cogitare, quid post eius obitum fieret, si  unius possessionis hereditatem inter tot diuideret coheredes. Dicebat enim: Ego quidem, qui totum hoc solus habeo, sufficienter et pacifice uiuo; sed uti tot diuisores emerserint, quis eorum simultates? quis orientia inter illos liuoris et odii iurgia sustinebit? Non enim illic esse poterit unitas uoluntatis, ubi tam multifaria fuerit diuersitas facultatis. Coloni preterea, qui nunc uni parere domino sunt contenti, non sine graui sue quietis iniuria tot dominorum populo sunt responsuri. Tibi ergo, Deus omnipotens, quidquid est, mei iuris allodium trado, te solum heredem mee possessionis eligo; filios autem meos tibi commendo; fac eis quod in oculis tuis beneplacitum fuerit. Et hoc dicto guantum suum sagitte protinus alligauit, eamque curuato fortiter arcu, in  uasti eris superiora coniecit. Sed mox sagitta sine guanto in terram relapsa est: ut euidenti monstraretur indicio, quia donum, quod fidei obtulit, clementia diuina suscepit. Tunc ille de sui muneris oblatione fidentior et alacrior factus, possessionem suam cuidam Ecclesie tradidit, eamque sibi perpetuo iure per stipulationes ac rata firmauit. Breui uero post hec filii eius tanta bonorum affluentium sunt abundantia prediti, tot prediorum ac censuum copia sunt magnifice dilatati, ut eorum quisque summam paterne 208 facultatis excederet, eisque circumflua mundi prosperitas in omnibus arrideret. Sic sic qui inuestituram guanti de manu patris in celo recepit, super filios eius imbrem sue benedictionis exuberanter influxit. Quod igitur in terra Deo datur, in celo recipitur:  et inde sperandum est premium quo precessit munus oblatum. Hinc est quod angelus Domini Cornelio dixit: »Orationes tue, et eleemosyne tue ascenderunt in memoriam in conspectu Domini .« O felix tale commercium, ubi homo fenerator, et Deus fit omnipotens debitor: et fidenter ei possumus compensationis nostre debita digna reposcere, si nostris eum satagimus muneribus preuenire.

Nam et tempore Gregorii pape , qui Gratianus dicebatur, recolo contigisse quod narro . Scotigenarum rex primeuo tunc adolescentie flore pubescens, quia pater obiit, ei mox in regalis fastigii iura successit;  sed cum sollicite consideraret quam fragile sit quidquid in hoc seculo tumet, quam labile quod supereminet, quam uelociter exstinguibile sit omne quod splendet, cum coniugatus iam esset, decreuit regales infulas regni celestis amore deponere; coronam capitio, purpuram cuculla mutare. Quid plura? simulat orationis studium, aggreditur expeditionis Romane procinctum. Apostolicorum itaque liminum deuotione completa, ignorante clientium comitatu, monachicum habitum latenter induit, et sic a se mundum cum regno bene semetipsum furatus abiecit: qui mox languore percussus, ad extrema peruenit, et usque ad obitum hoc tanquam federate conuentionis elogium inclamare non destitit: Domine,  feci quod precepisti; adimple quod promisisti. Nimirum in uinea constitutus reposcebat nummum, quia patrisfamilias se nouerat implesse preceptum; et licet undecima fuisset hora conductus, exigebat requiem post laborem, et expleto reposcebat operatione mercedem. Non ergo dubitemus nunc Deo uel nos, uel nostra prebere, ut ea postmodum tota ualeamus auctoritate reposcere. Et dum comedimus, non compellamus egenos parcius ministrando tanquam sobrios ligurire, dum ipsi turrite lancis edulium non grauemur absumere: nec eis, sicut a quibusdam fit, cochlearis est adhibenda mensura, cum nobis olle, uel cacabi uix sufficiant.

Fulcranus nempe cuiusdam Gallice regionis episcopus , dum a suo requireretur ceconomo quid sibi parari uellet, aiebat: Iuxta numerum conuescentium, prout tibi uisum fuerit, prepara: pro me uero solo porcum optimum, pinguem nimis et grandem opipatoribus exhibe, ut ne tenuem quidem lenticulam ex eo quisquam debeat absque mea persona gustare. Discumbens itaque cum conuescentibus ipse pauperibus, totam cum eis omnino uictimam consumebat, nec cuiquam preter eos uel minimam carnis officulam porrigebat.



209 CAPUT uII. Eleemosyna defunctis prodest, demonibus inuisa.

Idem mihi sanctus abbas iterum retulit quia uir quidam dum orationis studio diuersa mundi loca percurreret, impegit in eremum, ubi sanctus quidam  frater in cellula morabatur: qui post aliqua peregrinum subtiliter inquisiuit, utrum Cluniacense monasterium nosset. Cui subsequenter et hoc intulit: Queso te, inquit, per caritatem Dei, frater mi, ut si locum illum uenerabilem te fortassis adire contigerit, denunties fratribus et abbati, quatenus ab eleemosynarum studio non tepescant, sed pietatis operibus, sicut assueti sunt, perseueranti constantia uigilanter inferueant. Hic enim gehenna flammis uaporantibus estuat, et hinc anime damnatorum, me frequenter audiente, cum magnis eiulatibus, fletuumque stridoribus merguntur in tartarum: sed orationes et eleemosyne prefati monasterii malignis spiritibus ualenter obsistunt, et tanquam predam ex eorum manibus multos eripiunt. Peregrinus itaque  longo post tempore ad monasterium uenit, et que sibi mandata fuerant, fratribus per ordinem nuntiauit.

Illud preterea satis indignamur, quod a quibusdam fieri non ambigimus: ut ipsi uidelicet innitantur excelse mense fastigio, pauperes uero qui ab eis aluntur, inter canum greges in nudo resideant pauimento. Illi utantur mantilibus acu uariante depictis, istis alimenta ponantur in gremiis. Gothfredus plane clarissimus dux et marchio mihi perhibuit in proprie regionis historia contineri, quoniam Carolus imperator quindecim uicibus cum rege Saxonum, qui gentilitatis adhuc detinebatur errore, bellum commisit, quindecies perdidit; tribus uero consertis  postmodum preliis Carolus superauit, eumque postremo captum uictor obtinuit. Aliquando sane dum Carolus idem excelsa, ut assolet, inthronizatus arce discumberet, pauperes uero, quos alebat, solotenus ignobiliter residerent, rex qui remota procul ab imperatore mensa prandebat, talia per nuntium legata direxit: Dum uester, inquit, Christus sese perhibeat in pauperibus recipi, qua fronte persuadetis nostra sibi colla submitti, quem uos ita despicitis, eique nullam honoris reuerentiam exhibetis? Ad quod imperator corde compunctus erubuit: et ex ore gentilis hominis euangelicam prodire sententiam uehementer expauit. Ait enim Dominus: »Quod uni ex minimis meis fecistis, mihi fecistis .« Letatus ergo rex dum a tali correptus, utpote qui  necdum fidei rudimenta perceperat, iam fidei fructum, misericordie scilicet opera predicabat.

Illud preterea summopere notandum est, quia pedes lauare pauperibus saluberrimum est. Unde Dominus ait discipulis: »Si ergo Dominus et magister uester laui uobis pedes, quanto magis uos debetis alter alterius lauare pedes?«  Et ut hoc mandatum firmiori adhuc auctoritate statueret, eorumque mentibus hoc arctius inculcaret, adiecit: »Exemplum enim dedi uobis, ut quemadmodum ego feci, ita et uos 210 faciatis .« Nam cum pauperum pedes in eius qui precepit deuotione lauantur, lauantis profecto et anima simul et corpus a peccatis abluitur. Unde et Petrus ait: »Domine, non tantum pedes meos, sed et manus, et caput  .« Cur itaque Petrus non alia corporis membra cum pedibus preter manus et caput obtulit, nisi quia per hec, opera corporis et cogitationes mentis expressit? Caput enim pro mente, manus uero pro totius ponitur corporis actione.

Porro Mainardus uenerabilis Sylue Candide episcopus mihi retulit quia Nicolaus papa, pie memorie, qui ante triennium ex hac in Domino luce migrauit, nunquam in toto anno pretermittebat diem, quin pedes duodecim pauperibus semper ablueret. Quod si facere per totum non occurreret diem, lucidum pietatis opus explebat in nocte. Sed quoniam de priuilegio misericordie, et eleemosynarum dignitate plus mihi datur uidere quam dicere, in eius  preconium libet breuiter exclamare.



CAPUT uIII. Laus eleemosyne.


O uirtus eleemosyne, que uelut fluentum fontis irrigui, et peccatorum inquinamenta detergis, et estuantium uitiorum flammas exstinguis? O felix eleemosyna, que de gehenne barathro tenebrarum filios extrahis, et adoptatos luci perpetue regnis celestibus introducis! Tu de manibus pauperum uolas in celum, et illic tuis amatoribus paras hospitium. Si uinum es, non coacescis; si panis, non emittis mucorem; si caro, uel piscis, non uerteris in putredinem; si uestis preterea, nullam contrahis uetustatem: recens iugiter seruaris et noua, et mox ut tuus oblator obierit, ad eum illico multiplicata reuerteris. Tu de iacentibus sub criminum squalore  conspicuos; tu de damnabilibus sanctos, tu facis de gentilibus Christianos. Quod nimirum Cornelius probat, cuius eleemosyne ad diuini conspectus culmen ascenderant .

O diues eleemosyna, que tuis amatoribus prenes hereditatem immarcescibilem, et celestis curie dignitatem! O miranda misericordie uirtus, que peccatorum omnium rubiginem purgat, frementium uitiorum incitamenta mortificat, et splendore celestis gratie tenebrosas hominum mentes illustrat! Hec Deum facit hominibus debitorem, ut regnum sibi celorum non iam quasi quod alienum est, querant: sed uel uti quod sui iuris est, audacter inuadant. O felix misericordia, que de miseria quidem nasceris,  sed ueram tuis exsecutoribus beatitudinem paris! Tu negotiatrix omni mangone prudentior, que terrenis mercibus celestia comparas, et transitoriis eterna permutas. Felices mundine tue, in quibus datur hospitium, suscipitur habitaculum, prebetur panis exiguus, recipitur regnum, porrigitur nummus, comparatur aula celorum.

Inter ceteras ergo uirtutes, uenerabilis frater, quibus sanctitatis tue non ambigimus florere prudentiam, hanc specialiter arripe, in operibus te pietatis exerce, misericordie semper uisceribus afflue: ut qui nunc Christi pauperibus misereris, a Christo postmodum misericordiam consequaris.


 Sit nomen Domini benedictum.





211-212 OPUSCULUM DECIMUM. DE HORIS CANONICIS. AD T. . . . uIRUM CLARISSIMUM.





ARGUMENTUM.

Canonicarum horarum originem, et mysteria declarat, earumque utilitates enumerat. Quapropter hortatur uirum quemdam nobilem, ad quem hunc libellum mittit, ut canonicas horas audire, aut ipse recitare non negligat, nullisque occupationibus a tam pio opere auocari se patiatur; officium quoque B. uirginis eidem magnopere commendat.

 Domno T . . . . uiro clarissimo, PETRUS peccator monachus orationes in Christo.

 Dum tecum, dilectissime, in episcopali Rauenne palatio colloquens, nonnulla tibi uiuendi precepta  suggererem, atque ad religionis studium quibusdam te exhortatiunculis prouocarem, tandem ad hoc processit oratio, ut assererem canonica septem horarum officia ab omnibus Christianis fidelibus Deo quotidie quasi quoddam seruitutis pensum debere persolui. Sed quod tunc lingua decurrente prolatum est, apicibus tradere necessarium duxi; ne quod ad momentum simplicibus uerbis audisti, facilius excidat, sed subiectum oculis per styli currentis articulum memorie tenacius inherescat.




[DE HORIS CANONICIS.]



CAPUT PRIMUM. Peccatorum effectus.

Septem plane sunt principalia uitia , ex quibus cetere uitiorum pestes oriuntur: que nimirum sunt superbia, auaritia,  uana gloria, ira, inuidia, luxuria, tristitia. Hec itaque, quia causa sunt omnium et origo malorum, sub eodem numero suos habere noscuntur effectus: septem uidelicet criminalia peccata, id est, adulterium, homicidium, furtum, periurium, falsum testimonium, rapinam, et blasphemiam. In quibus uidelicet tam certa, tam manifesta mors est animorum; ut quisquis in quolibet horum deprehensus obierit, euadere damnationis eterne sententiam nullatenus possit. Rursus septem sunt leuia, minimaque peccata, in quibus non solum peccator, sed et iustus quisque quotidie labitur, etiamsi in excelso iam perfectionis culmine stare uideatur. Que profecto sunt, cogitatio, ignorantia, inconstantia, necessitas, infirmitas, obliuio, obreptio: per que uidelicet in quotidiana  semper conuersatione delinquimus, atque ideo contra peccati uulnera quotidiane curationis necessario remediis indigemus. Unde scriptum est: »Septies in die cadit iustus, et resurgit .« Qui nimirum et septies cadere, et tamen iustus esse describitur: quia iustus esse etiam peccando non desinit, dum non ex proposito, sed ex humanitatis fragilitate delinquit.

Propter hec igitur septem leuia, paruaque peccata, que pro fragilitatis humane debilitate cauere non possumus, hoc ex magisterio Spiritus sancti a piis Ecclesie doctoribus institutum est, ut uota nostra Deo per unumquemque diem septies persoluamus. Hec sane septem canonicarum horarum officia, quasi septem baptismatum lauacra, in sancte Ecclesie  sunt gremio constituta: ut septem offensionum maculas, quas ex quotidiana uite huius conuersatione contrahimus, totidem, ut ita loquar, orationis quotidiane fluentis expiare curemus; quatenus assiduum corruptibilis uite puluerem satisfactionis aura decutiat, et mundane conuersationis lutum superfuse orationis frequens unda detergat.



CAPUT II.

Hore autem, e quibus loquimur, sunt he: Matutine uidelicet, Laudes, que inter diluculum incipiende sunt et auroram: deinde, Prima, Tertia, Sexta, Nona, uesperum et Completorium. Dicendum est autem quot psalmos uniuscuiusque hore officium teneat, et cur prescripto numero non infra  sit, uel excedat. Matutinum denique quinque laudibus constat, quatuor uidelicet psalmis et uno cantico. Et congrue dum diurna lux erumpit, Deo 213 laudes offerimus, quia sub exterioris lucis specie solem iustitie Christum nostris dilucescentem cordibus exspectamus, et tanquam aduenienti iam sponso tota gaudens atque tripudians occurrit Ecclesia. Sic quinque laudibus, ac si totidem acceptis lampadibus adornata, et uelut ultime iam excitationis clamore in cordis aure concepto: ecce sponsus uenit, exite obuiam ei, consequenter illud euangelicum specietenus impleatur: »Tunc surrexerunt, inquit, omnes uirgines ille, et ornauerunt lampades suas .«

Quod autem in huius matutine laudis officio canticum  quotidie psalmis adiungitur, utriusque uite, contemplatiue scilicet et actiue, mysterium redolere uidetur. Psalterium quippe, uas uidelicet in modum delte factum, per decem cordas plectro pulsante crispatur; canticum uero solo duntaxat organo uocis exprimitur. Quapropter illud, quia manibus indiget, operationem ac per hoc actiuam denotat uitam; istud uero quia ad iubilum pertinet, contemplatiuam. Et quoniam contemplationi paulisper, et ruptim uix ad momentum insistere possumus, iugiter autem in actiue conuersationis administratione uersamur; iure pluribus psalmis, unum tantummodo canticum interponimus. Sicut enim a pie operationis exercitio ad contemplationis culmen ascendimus, et, post speculationis intime breuissimum  punctum, mox ad eiusdem actiue uite ministerium declinamus; nimirum ut contemplatio nostra et ab actiua uita incipiat, et in eadem necessario terminetur; sic psalmis canticum nec preponimus, nec omnino supponimus; sed altrinsecus positis hoc semper penultimum collocamus.

Porro autem quia per quatuor totius uidelicet anni tempora, corpus nostrum ex quatuor nichilominus compositum elementis, actionis exercitio fatigamus, idcirco quatuor psalmos in huius matutinalis officii celebratione concinimus. Quia uero in speculationis excessu unum solummodo, quod procul dubio Deus est, querimus, unum eque canticum non immerito decantamus. Quod autem et Zacarie canticum in fine synaxis adiicitur, et quia desinente,  et imminente iam Nouo Testamento factum fuisse cognoscitur, ipso etiam quod dicitur tempore mystice testatur, et noctem precessisse uitiorum et diem, sicut Apostolus perhibet , appropinquare uirtutum. Et hec quidem de matutinis laudibus compendiosius prelibata sufficiant.



CAPUT III. Cur in prima hora recitetur symbolum.

Prime autem hore, tertie, sexte et none ternis eque psalmis continentur officia, sed a modernis prime hore congruenter catholica fides additur, quam Athanasius uidelicet, Alexandrinus episcopus, diuino suggerente Spiritu, sincerissime tradidisse cognoscitur. Nam quia fides fundamentum est, et  origo uirtutum, recte canticum fidei prime hore coniunctum quodammodo diei totius obtinet 214 principatum. Enimuero trium horarum, tertie scilicet, sexte, uel none officia, ex Danielis prophete noscuntur ad nos emanare doctrina: qui nimirum sanctus, sicut ipsius testatur historia, in cenaculo suo conuersus ad Hierusalem tribus horis in die precum uota Domino persoluebat.

Accedit autem tertie hore, quod longe est excellentius, quia in ipsa Redemptor noster, iuxta Marcum, legitur crucifixus , eademque dici hora apostolorum pectora mirificus sancti Spiritus recreauit aduentus . Sexta quoque hora hoc habere priuilegium noscitur, quod in ea Petrus supra cenaculum nichilominus constitutus orauit , et sub diuersorum animalium, reptiliumque figura, omnium salutem gentium mystica reuelatione cognouit: eademque hora Saluator noster, sicut alii testantur euangeliste, reuera in patibulo crucis est pro omnium salute suspensus .

uerum ne quis forte suspicetur sanctos euangelistas, sicut uidentur in uerborum prolatione dissidere, ita etiam sensibus a semetipsis inuicem dissentire, breuiter dicimus; quia Marcus hora tertia crucifixum Dominum linguis asserit Iudeorum; ceteri autem euangeliste sexta hora suspensum perhibent affixione clauorum. Hora siquidem tertia clamauere, dicentes: Crucifige, crucifige; ac perinde Iudei crucifixere iudicio, quem postmodum  milites affixerunt suspendentes in ligno. Nona quoque hora proprii honoris titulo non priuatur, dum in ea Dominus consummato passionis sue mysterio, spiritum emisisse describitur.

He igitur hore, que inter ceteras diei horas habentur egregie, et sic propriis singule priuilegiis, tanquam primates in turba specialium dignitatum quodammodo uidentur infulis insignite, ternarii a se inuicem numeri sunt intercapedine sequestrate; ac perinde dum in earum singulis laudum uota persoluimus, eum nos colere, qui unus in Trinitate permanet, per ipsa quoque temporum curricula demonstramus. Quod autem per has quatuor horas non iidem psalmi apud diuersos Ecclesie ordines depromuntur; ut nimirum apud clericos quidem octauus  decimus post centesimum sub incisionum suarum descriptionibus currat; in monasteriis autem cantica graduum consuetudinem teneant; si rem diligenter inspicimus, congruenter utrumque fieri liquido reperimus. Nam cum prolixus ille psalmus specialiter gradientium iter, non modo per mysticum dirigat sacramentum, sed in ipsa etiam uerborum superficie uiam frequentius sonet; canticum uero graduum eiusdem uie gradus, saluo profunditatis sue mysterio, ipsa etiam perspicui nominis expressione commendat; ad peragendum in Ecclesia Dei currentis officium utrumque perpenditur concorditer institutum. Et quia alterum ab altero intellectus uarietate non discrepat, utrumlibet inuicem  dum cantatur, a recta concordie linea non aberrat. Prima uero monachorum preter Dominicum diem conuenienter a capite uidetur inchoare psalterii, ut cum libri principio apte concordet diei quoque nascentis origo.



215 CAPUT Iu. Cur a clericis quinque, a monachis quatuor psalmi dicantur.

uesperum autem non eumdem psalmorum modum apud diuersos ordines habet: nam apud clericos quidem quinque psalmos amplectitur; apud monachos autem quatuor solis expletur. Neutrum tamen ratione uacare cognoscitur, si digne discussionis indagine perquiratur. Nam de quinque uespere psalmis hec eadem non absurde ratio redditur, que  et superius absoluta de matutinis habetur. Nam quia humani generis iudex nocte uenturus sit, ipso docente cognoscimus , sed qua noctis hora, uidelicet utrum media nocte, an galli cantu, an mane ueniat, quia perhibente ipso, sicut fur uenturus est, ignoramus; recte ergo sicut in matutine, ita nichilominus in uespertine laudis officio, sponsum suum sancta electorum Ecclesia prestolatur, que per numerum est quinque prudentum uirginum congrue designata: cui nimirum dum quinque psalmos bonis operibus ornata coniubilat, accensis quasi totidem lampadibus in eius occursum letabunda festinat. Qui uero quatuor psalmos instituit, ad hoc, nisi fallor, spectasse credendus est, quia sicut quatuor sunt uigilie militares, ita nichilominus et quatuor  principales noscuntur esse uirtutes, iustitia scilicet, fortitudo, temperantia atque prudentia. In quibus utique per nocturnam mortalis huius uite caliginem iugiter uigilandum est, et in procinctu spiritualis militie, in cuius arma iurauimus, pro castris nostris longanimiter standum, et infatigabiliter decertandum. In hoc igitur uespertine laudis officio per quatuor quos modulamur psalmos instruimur, ut erga quatuor uirtutum custodiam peruigiles excubemus.

Canticum quoque B. Dei Genitricis non incongrue uespertino copulatur officio. Illa siquidem uelut emenso iam longo preteriti seculi die, sub ipso scilicet mundi uesperascentis occasu, mox ut lumen eterni uerbi felicis uulue flore concepit, protinus  in uocem diuine laudis erupit: »Magnificat, inquiens, anima mea Dominum .« Ad instar ergo illius, que mater est Christi, et tota uniuersalis Ecclesia, que Christianorum utique mater est, que et idipsum lumen portat in mente, quod dudum gestauit in uentre, aduesperascente iam die, digna Deum laude magnificat, et de collatis beneficiis gratias agens, spiritus eius in Deo salutari suo gratulabundus exsultat.



CAPUT u. Cur tres psalmi dicantur a monachis.

Completorium quoque hec diuersitas uariat, quod apud monachos quidem tribus, apud clericos autem quatuor psalmis constat. Sed de quatuor psalmis  eadem nichilominus ratio est reddenda, que et de uespertine laudis officio est superius absoluta: uidelicet ut per quadrifide psalmodie numerum doceamur 216 arripere totidem consequenter arma uirtutum: quibus accincti et latrocinantium uitiorum terga perfodere, et hostiles insidiatorum spirituum ualeamus impetus propulsare. Huiusmodi nempe enarrat excubias Scriptura, cum dicit: »En lectulum Salomonis sexaginta fortes ambiunt ex fortissimis Isrel: unicuique ensis suus super femur propter timores nocturnos .« Ex debito autem reddende rationis super tribus psalmis sancta nos Trinitas expedit; sub cuius nimirum signaculo peractum diem completorium claudit. Sicut enim prime hore officium, ut pretaxatum  est, S. Trinitatis fidei dedicatur, ita et completorium in eiusdem S. Trinitatis assertione concluditur, ut cui totius diei cursus militare dignoscitur, in eum peracte tandem lucis clausula terminetur. Hec itaque de diurnis horarum officiis succincte perstrinximus, ut ad quid institute sint, uel cur sub prefixo psalmorum calculo terminentur, enucleatius panderemus. Quisquis itaque septem hec canonicorum horarum officia, quotidiana Deo deuotione persoluerit, si a grauibus illis criminibus omnimodis alienus, a leuibus quoque septem, que superius enumerata sunt, in quantum humana fragilitas patitur, cum Dei subuenientis auxilio temperauit, ab his que cauere non potest, ut confidenter dicam, in examine tremendi iudicii absolutus erit;  et quia nunc Creatori suo non negligit iniuncta sue seruitutis obsequia reddere, tunc libera conscientia cum B. Dauid, atque alacri poterit uoce cantare: Septies, inquiens, in die laudem dixi tibi, Domine Deus meus, ne perdas me .



CAPUT uI. Quod continua Ecclesie oratio esse debeat.

Et quoniam ad continue orationis instantiam excitat nos euangelica tuba, dicens: »Quia oportet semper orare, et nunquam deficere .« Et Apostolus: »Sine intermissione, inquit, orate .« Et hoc non solum die, sed et in nocte preceptum ecclesiastica impleat disciplina, diligentissime procuratum est, ut duodenis psalmis nocturne uigilie transigantur. Durum quippe fuerat,  ut egroti, siue pregnantes, ac quelibet etatum sexnumque diuersitas, sicut in die per nocturna quoque horarum interualla consurgeret, atque ad Ecclesiam festinaret.

Ut ergo laborem Ecclesie magistra discretio temperaret, exquisitum, atque altioris consilii dispensatione statutum, ut iuxta nocturnarum horarum numerum nichilominus ad uigilias duodenis decurreret ordo psalmorum: ut quodammodo tota nox in oratione uideretur expensa, dum totidem psalmos orando persolueret, quot uidelicet horis et ipsa constaret. Hoc nempe nocturnum designat officium Propheta, cum dicit: »Media nocte surgebam ad confitendum tibi .« Quanquam et hec omnia, octo  uidelicet officia que descripta sunt, ita possint equa parilitate distribui, ut ex his nocti quatuor etiam diei competenter uideantur aptari; quatenus uesperum, completorium, nocturnum, matutina laus ad noctem; prima uero, tertia, sexta et nona congrue conferantur ad diem. 217 Cui uidelicet assertioni ipsa uespere ac prime uidentur astipulari uocabula, dum et uesperum a stella hespero, que sub ipso noctis initio clarescit, denominetur; et prima, quod a se dies incipiat, perspicua nichilominus sui nominis expressione testetur. Cumque uespera noctis, prima uero diei pandat initium, consequens est, ut ab altero nocturna, ab altero diurna inchoare perhibeantur officia.



CAPUT uII. Mensuram refectionis excedentium pena.


Hec plane est quadriga duplex, in qua nunc ad celestia regna festinans, sancta uectatur Ecclesia: in hac denique quadriga iter diei, noctisque percurrens, illis qui dicti sunt: Currus Dei decem millia multiplex , iam Deum laudando iungitur, quem postmodum uidendo per speciem, eorumque felici consortio perfruetur. De quibus profecto per prophetam dicitur: »Quia non cessabunt nocte ac die clamare, dicentes: Sanctus, sanctus, sanctus, Dominus Deus Sabaoth: Qui est, et qui erat, et qui uenturus est omnipotens .« Quanquam igitur tota iusti uita oratio sit rationabiliter asserenda, tamen et nos infirmi mandatum semper orandi a nobis impleri iure confidimus, si canonica hec  ecclesiastice institutionis officia quotidie persoluamus. Apud Gallias autem  religiosi cenobiorum Patres uidentes plerosque fratrum traditam a B. Benedicto  mensuram refectionis excedere, nec se posse intra prescriptum regularis diarii limitem cohibere, cautum duxerunt, ut constitutis quibusque horarum officiis, et alios adhuc psalmos apponerent; quatenus uictus remissioris excessum augmento ualeant compensare psalmorum.

At hic forte stomachatus inquies: Quid mihi, queso, cum regula monachorum? Quid ad me et illa condiscere, que non expedit nosse? Sed qui quamlibet suscipit tractare materiam, non illi duntaxat, cui mittit, debet personaliter satisfacere, sed  rem ipsam uentilatis undique partibus explicare: ut sic unus edulium, quod concupiscit, inueniat, ne frustratus alter stomacho uacante discedat. Hec igitur ecclesiastice institutionis officia, uir nobilissime et prudentissime, noli unquam qualibet obliuione negligere, noli certum anime tue remedium quantislibet causarum secularium occupatus negotiis preterire. Porro si in Ecclesia uel a sacerdote potes audire, securum est; alioquin si uel eques eueheri, uel ruralibus forte, siue quibuscunque laboribus exerceris, inter agendum, inter eumdem uectigal Domini, quo censitus es, ea que suppetit, merce persolue. Nimirum si sunt psalmi, numerus impleatur: si unus tantum, prout canon postulat, iteretur.  Quod si expers es omnimodo litterarum, sola oratione Dominica poteris implere quod optas. Hec itaque Christiane seruitutis officia, dilectissime, non obsequium, sed debitum deputa; et non uoluntati sed necessitati prorsus ascribe: ut sicut Christianum te profiteri, signum tibimet crucis imprimere, nomen Domini 218 quotidie non desinis inuocare; ita et hec aliquando nullis occasionum obicibus audeas preterire.



CAPUT uIII. De uiro quodam pio et canonicarum horarum studioso.

Ut autem salutiferis exhortationibus facilius acquiescas, quod in ipso nuper ad uos itinere gradiens didici, breuiter explicabo. In Fanensi namque suburbio,  tertio uidelicet a menibus lapide, uir quidam habitat, et ordine simul et facultate mediocris: qui nimirum casu illic me adesse cognoscens, festinus accessit, et inter cetera castitatis quoque sue munditiam, quam cum uxore seruabat secretius indicauit. Monachus enim quidam eius utique patruus uxorem illius sibimet perhibuit aliquando pertinere, qui tamen pre simplicitate nimia, nonnullos etiam extraneos, propinquos consueuerat appellare. Tunc ille uerbum hoc letus arripuit, et deliberans, ait: Melius est denique certe castitatis nitore clarescere, quam sub incerti semper incestus formidine palpitare. Hic itaque canonicas horas, et ecclesiastica, cum potest non facile omittit officia: consueuit etiam per annorum iam plura curricula ad monasterium  S. Paterniani quod prope muros eiusdem urbis positum est, precipuis festiuitatibus properare, et nocturnas illic audire uigilias. Quod nimirum tam constanter agit, ut nec pluuiarum inundatio uentuosa compescere, nec hiemalis possit asperitas retentare. Sepe autem maligni spiritus eum in ipso itinere, ut terreatur, inclamant, et strepitum quidem dire uocis emittunt, sed cuiuslibet corporee forme speciem non ostendunt.

Ante annum autem nocte quadam dum ad predictum monasterium properaret, ecce lupi simul et canes, furentiumque animalium diuersa portenta facto agmine insurrexerunt in eum, et ululantes undique, et oblatrantes rabidis eum aggressi sunt morsibus attrectare. At ille uix tandem ex eorum  dentibus pallio simul et pileo nudatus euasit. Necdum autem ad uigilias signa sonuerant; cumque perueniens, clausas adhuc fores monasterii reperisset, ante limen se protinus in oratione prostrauit. Diutius autem oratione protracta, tandem surrexit, et quod amiserat pallium simul et pileum iuxta se iacere proiectum uehementer expauit. Quod nimirum utrum per angelos factum sit; an ipse cruentus predo diabolus, quod abstulerat, reddidisset inuitus, dubitari potest. At non absurde crediderim, ut ipse malignus hostis, quod abstulerat, compulsus sit restituere, atque ad confusionis et ignominie sue cumulum, ei quem leserat, coactus sit ministrare.



CAPUT IX. Orationis efficacitas quanta.


Alio quoque tempore idem, de quo loquimur, uir ad predictum monasterium nocturno silentio properabat, ad riuum autem 219 qui interfluebat perueniens , quia aquis tunc excrescentibus intumuerat, transuadare non potuit: qui se protinus in orationem dedit, et qua completa, mira res, in ulteriori ripa se transpositum reperit. Hec autem, uir prudentissime, idcirco tibi referenda per ordinem duximus, ut quanta super eos cura omnipotens Deus inuigilet, qui ecclesiasticis occurrunt reuerenter officiis, liquido monstraremus. Pudeat ergo prudentiam tuam canonicas horas negligenter omittere, quas et sanctam rusticitatem  audis cum tanta gloria celebrare: imo cuius spiritus in amore Dei paulo feruentius inardescit, ad hoc etiam extenditur, ut horas beate Dei Genitricis audire quotidie non grauetur. Et quia se occasio prebuit, quid etiam ex hac fraterna relatione didicerim, mihi quidem non pigrum est scribere, si modo te non pigeat audire.



CAPUT X. Horarum B. uirginis efficacia quanta.

Clericus enim quidam multis erat peccatis obnoxius, et precipue carnalis illecebre fetoribus inquinatus: qui tandem languore correptus, atque ad extrema perueniens, tremefactis uisceribus expauescere, et accusante conscientia, diuinum cepit iudicium medullitus formidare: cumque spem in se  nullius boni operis inueniret, totum se protinus ad postulandum B. Marie semper uirginis auxilium contulit, et sub eius patrocinium importuna cordis anxietate confugit, huiusmodi fere uerbis insistens: Non ignoro, inquit, o beata regina mundi! quia te in multis offendi, et castitatis, atque uirginitatis, cuius tu mater es, ego in meo corpore signaculum uiolaui; innumeris etiam peccatorum sordibus inuolutus sum, nec dignus inuenior, te totius munditie principem pollutis labiis inuocare: uerumtamen, o ianua celi, fenestra paradisi, uera Mater Dei et hominis, tu mihi testis es, quia septies in die laudem dixi tibi, et quamuis peccator, quamuis indignus, omnibus tamen canonicis horis tue laudis obsequium non fraudaui.

 Cumque huiusmodi uerba clericus protulisset, 220 decumbenti postmodum piissima Dei Genitrix astitit, et blande consolata, peccata sibimet dimissa ex largitate diuine misericordie nuntiauit. Quod tamen nos trepidando proferimus, quia utrum iuxta relationis fidem uere contigerit, ignoramus. Hoc tamen procul dubio nouimus, quia quisquis quotidiana predictis horis officia in eius laudibus frequentare studuerit, adiutricem sibimet, ac patrocinaturam ipsius Iudicis matrem in die necessitatis acquirit. Hanc igitur rudem scriptiunculam et incultam, dilectissime, sepius iterando percurre, et non qualiter, sed quid dicatur, attende: imo, ut ita loquar, non uerborum culmo, uel foliis, sed medulla  potius intelligentie delectare. Predictam horarum obedientiam Deo iugiter exhibe, in reliquis etiam te sancte conuersationis studiis uigilanter exerce; quatenus si nunc sub leni iugo eius tanquam seruus ceruicem cordis attriueris, inter filios postmodum hereditatis superne funiculum cum gloria sortiaris.





SCHOLIA.

Septem plane sunt principalia uitia, ex quibus cetere uitiorum, pestes oriuntur, que nimirum sunt, superbia, auaritia, uana gloria, ira, inuidia, luxuria, tristitia. Non est mirandum sanctum cardinalem inter uitia capitalia, gulam non recensuisse, quam ex  aliorum doctrina  commemorare oportebat. Puto tamen gule non meminisse, quoniam inferius inter leuia peccata, in que etiam iustum quemque quotidie labi ait, enumerat necessitatem et infirmitatem: sub quibus gulam, que ex genere suo non est peccatum mortale, contineri constat. Patet uero omnes modos, quibus in gula delinquimus, ex fragilitate oriri, dum pretextu necessitatis uoluptas nobis insidiatur; ut aiunt Ioannes Climachus, Grad. 14 et 15; Ioannes Cassianus lib. IX cap. 7 De spiritu gastrimargie, qui huic sententie nostre fauere uidetur, dum ait: »Infirmitas carnis ad puritatem cordis non officit, si hec tantummodo, que fragilitas, non que uoluptas exigit, usurpentur.«


Sit nomen Domini benedictum.





221 222 OPUSCULUM UNDECIMUM LIBER QUI APPELLATUR, DOMINUS uOBISCUM. AD LEONEM EREMITAM.





ARGUMENTUM.

Leonem mire sanctitatis eremitam super quadam dubitatione quid sentiendum sit, consulit; an scilicet, ut nonnullis uidebatur, cum quis in cella solus officium recitaret, illas particulas, Dominus uobiscum, et Iube, domne, benedicere, tanquam unius persone non conuenientes, omittere deberet; ipse contra sentire se ait multis rationibus, ad eius tamen sententiam confugit. Ad extremum in solitudinis laudes effunditur.

 Domno LEONI amore superne libertatis incluso, PETRUS peccator monachus quidquid seruus, et filius.

Non ignorat sanctitatis uestre prudentia, dilectissime Pater, quia te non qualemcunque complicem, uel amicum; sed te patrem, te doctorem, te magistrum, et dominum electum mihi pre cunctis pene mortalibus habeo; meque tue orationis instantia, apud diuinas aures misericordie locum inuenire confido. Et quid amplius dicam? Quandoquidem meum te angelum esse constitui, ut in dubiis rebus quodcunque hesitanti ac sciscitanti mihi consilium ex tuo ore procederet, ita protinus indubitanter acciperem ac si uox mihi celestis oraculi angelitus intonaret: atque ideo si quando scrupulose cuiuslibet  rei mihi subrepit articulus, antequam te consulturus accedam, hoc apud me diuinam imploro clementiam; ut te quasi sue uoluntatis organum faciens, tuo mihi ore precipiat quid me facere in obiecta ambiguitate decernat: quam et nunc quoque consuetudinem tenens, hoc a te docendus inquiro, quod a multis sepe quasi responsurus inquirentibus exigor. Nonnulli enim fratres eremitice sectatores uite frequenter interrogant, cum singulares in cellulis commorantur, utrum illis liceat dicere, Dominus uobiscum; Iube, domne, benedicere: atque ipsi, ut sunt soli, iuxta morem ecclesiasticum sibimet debeant respondere. Quidam enim inter se quasi ratiocinantes, dicunt: Nunquidnam a lapidibus, aut tabulis cellule petenda est benedictio? aut illis dicendum  est, ut Dominus sit cum eis? Quidam autem, si quo moda ecclesiastice traditionis ordinem deserant, se  peccare, tanquam qui pensum diuini seruitii minuant, pertimescunt. Unde nobis, dum solutio queritur, ad percunctationem potius mens eque nescia prouocatur. His itaque questionum uallatus angustiis, ad angelum meum iuxta consuetudinem redeo, ad fontem non Tulliane eloquentie, sed diuine potius sapientie trito calle recurro.




[LIBER DOMINUS uOBISCUM.]



CAPUT PRIMUM Quod sancta simplicitas, mundi philosophis iure prefertur.

Platonem latentis nature secreta remantem respuo, planetarum circulis metas, astrorumque meatibus calculos affigentem: cuncta etiam spherici orbis climata radio distinguentem Pythagoram paruipendo: Nichomacum quoque tritum ephemeridibus digitos  abdico: Euclidem perplexis geometricalium figurarum studiis incuruum eque declino: cunctos sane rhetores cum suis syllogismis et sophisticis cauillationibus indignos hac questione decerno. Tremant gymnici suam iugiter amore sapientie nuditatem: querant peripatetici latentem in profundo puteo ueritatem. Ego summam a te quero ueritatem, illam uidelicet, que de terra orta est, non iam in puteo ignobiliter latitantem, sed omni manifestatam mundo, perpetua in celis maiestate regnantem. Quid enim insanientium petarum fabulosa commenta? Quid mihi tumentium tragicorum cothurnata discrimina? Desinat iam comicorum turba uenena libidinum crepitantibus buccis effluere: cesset satyricorum uulgus suos clarnos captorie detractionis  amaris dapibus onerare: non mihi Tulliani oratores accurata lepide urbanitatis trutinent  uerba: non Demosthenici rhetores 223 captiose suadele argumenta uersuta componant: cedant in suas tenebras omnes terrene sapientie fecibus delibuti: nil mihi conferant sulphureo caliginose doctrine splendore cecati. Christi me simplicitas doceat, uera sapientium rusticitas ambiguitatis mee uinculum soluat. »Quia,« enim, iuxta Pauli uocem, »non cognouit mundus per sapientiam Deum, placuit Deo per stultitiam predicationis saluos facere credentes .«

Littera igitur, que occidit, abscedat; spiritus uiuificator assistat . »Prudentia enim carnis,« ut idem dicit Apostolus, »mors est ;« prudentia autem spiritus, uita et pax: quoniam prudentia carnis inimica est Deo; legi enim Dei non  subiicitur, nec enim potest. Si ergo carnis prudentia nequit legi Dei colla submittere, quo pacto suffusa oculos fumo superbie legem Dei preualet penetrare? Age igitur, pater, nodum mihi proposite questionis ocius solue: nec patiaris humilitatis Christi discipulum grandiloqua tumentium philosophorum gymnasia circuire. Dicat mihi angelus meus, quod imperitum dialecticorum uulgus ignorat: dicat sapiens imperitia, quod stulta sapientia non apprehendit. Hec igitur, que proposita sunt, pater carissime, prudenter edissere, ut postquam ad diuinam peruentum est sapientiam, nulli ulterius in his questionem expediat uentilare.



CAPUT II. Quare dicitur, IUBE, DOMNE, BENEDICERE.

 Sed huius questionis nodum qualitercunque a me prius solui fortasse precipies, et sic postmodum proprii intellectus sententiam promes: scholasticorum scilicet more doctorum, qui sciscitantur a pueris ex quacunque propositi thematis difficultate, quid sentiant; ut docilitatis indolem ex eorum prius prolatione deprehendant. Ego itaque te iubente moror exprimere super hac dubietate, quod sentio, salua scilicet fide: ut uel inepte prolata corrigere, uel gnauiter absoluta, tua debeas auctoritate probare. Sed non ab re uidetur, si quo studio hec Ecclesiis in consuetudinem uenerint, primo nitamur ostendere: deinde quid nobis, super his que proposita sunt, uideatur, prout superne gratie facultas tulerit, expedire. Lecturus namque magne humilitatis gratia  non a sacerdote, sed ab eo, cui sacerdos iusserit, se postulat benedici, dicens: Iube, Domne, benedicere. Sacerdos autem, ut tante humilitati uicem reddat, non subiecto cuiquam benedicendi delegat officium; non per semetipsum benedictionem dare presumit, sed potius, ut a Deo, qui est super omnia, benedictio prerogetur, exposcit.



CAPUT III. Unde ortum sit, DOMINUS uOBISCUM.

Id autem quod dicitur, Dominus uobiscum, sacerdotis est ad populum salutatio: orat enim ut Dominus sit cum eis; sicut dignatur 224 dicere per prophetam: »Inhabitabo in illis .« Et Saluator discipulis suis, cunctisque fidelibus: »Ecce,  inquit, ego uobiscum sum .« Qui nimirum salutationis sermo non moderno humane adinuentionis arbitrio constitutus: sed ex antiqua sacri eloquii auctoritate probatur assumptus. Ubi si diligenter inquiritur, sepius singulariter, et pluraliter appositus inuenitur. Singulariter, sicut ad beatam Dei Genitricem angelus ait: »Aue, gratia plena, Dominus tecum .« Ad Gedeonem quoque nichilominus angelus ait: »Dominus tecum, uirorum fortissime .« Pluraliter autem, ut in libro Ruth, Booz salutando messoribus suis ait: »Dominus uobiscum ,« et sicut in libro Paralipomenon, propheta a Deo missus inuenitur salutasse Asa regem Iuda cum exercitu suo uictorem de prelio reuertentem, quibus ait: »Dominus uobiscum,  quia fuistis cum Domino .«

Ecclesia ergo salubri salutatione sacerdotis accepta, et ipsa resalutando orat, et orando resalutat: postulans ut sicut ille Dominum esse cum eis optauit, ita et cum eo esse dignetur, dicens: Et cum spiritu tuo, id est, cum anima tua sit omnipotens Deus, ut eum digne pro nostra salute possit orare. Et notandum quod non dicit, tecum; sed, cum spiritu tuo: ut totum, quod in ecclesiasticis officiis geritur, spiritualiter fieri perpendatur. Et bene cum spiritu hominis esse Deus optatur, quia in mente et spiritu, ad imaginem et similitudinem Dei homo rationalis est conditus, atque ibi diuine gratie et illuminationis est capax.

Sed et illa salutatio episcopalis ad populum, qua  dicitur: Pax uobiscum, siue, pax uobis, non ex humani sensus studio prodiit, sed de sacre Scripture similiter auctoritate profluxit. Nam et in ueteri Testamento dixisse Danieli angelus inuenitur: »Noli timere, uir desideriorum, pax tibi, confortare, et esto robustus ;« et in Nouo pene semper ita Dominus salutasse discipulos legitur: »Pax uobis .« Quibus nimirum discipulis eamdem salutationis formam commendauit, dicens: »In quamcunque domum intraueritis, salutate eam, dicentes: Pax huic domui .« Merito ergo apostolorum successores, id est Ecclesiarum presules, huius forma salutationis utuntur; domum scilicet Dei salutantes, ubi omnes oportet esse filios pacis, ut salutatio pacis super eos requiescens, et  salutantibus et salutatis possit esse fructuosa.



CAPUT Iu. Quod sicut alia sacra Scriptura non subiacet mutabilitati, ita et DOMINUS uOBISCUM.

Iam igitur ex iis que premissa sunt, patet, quia sicut prophetica scriptura, psalmorumque modulatio, uel etiam euangelica gratia diuinitus ad nostram notitiam prodiit; sic etiam id quod dicitur, Dominus uobiscum, non ex humani sensus arbitrio, sed a ueteris Nouique Testamenti auctoritate descendit. Sicut ergo diuinarum Scripturarum auctoritati nil pro rerum uarietate subtrahitur, nil augetur; sed 225 potius in his ecclesiastica consuetudo seruatur: ita nimirum et hec sacerdotalis salutatio nequaquam  rerum casibus est obnoxia, ut modo proferri, modo debeat silentio preteriri; sed etiam si plures desint, illicitum est ut ecclesiastica traditio permutetur.



CAPUT u. Quod sancta Ecclesia et una in multis, et tota uideatur in singulis.

Ecclesia siquidem Christi tanta caritatis inuicem inter se compage connectitur; ut et in pluribus una, et in singulis sit per mysterium tota; adeo ut et omnis uniuersalis Ecclesia non immerito una Christi perhibeatur singulariter sponsa, et unaqueque anima per sacramenti mysterium plena esse credatur Ecclesia. Nam et propheticis Isaac naribus tota presens redolebat Ecclesia, cum super unius filii sui  persona dicebat: »Ecce odor filii mei, sicut odor agri pleni .« Et debitrix illa mulier, que ex precepto Elisei parum olei quasi semen sparsit, et uberes mox fruges eodem per uascula redundante permessuit , Ecclesiam utique figurauit.

Quod si per sacre Scripture campos diligenter inquiritur, unius uiri, uel mulieris persona designari Ecclesiam crebrius inuenitur. Licet enim multiplex uideatur Ecclesia, propter numerositatem gentium: una tamen, et simplex est, unius fidei, et diuine regenerationis confederata mysterio. Et quanquam septem mulieres acceperint uirum unum, uirgo tamen et una celesti illi uiro dicitur desponsata . De qua nimirum Apostolus: »Despondi, inquit,  uos uni uiro uirginem castam exhibere Christo .«

Ex his ergo manifeste colligitur, sicut superius dictum est, quia cum in una hominis persona tota designetur Ecclesia, et ipsa consequenter Ecclesia una dicatur uirgo, sancta Ecclesia et in omnibus sit una, et in singulis tota: nimirum in pluribus per fidei unitatem simplex, et in singulis per caritatis glutinum, diuersaque dona carismatum multiplex; quia enim ex uno omnes.



CAPUT uI. Item de unitate uniuersalis Ecclesie.

Sancta namque Ecclesia, licet personarum sit multiplicitate diuersa, in unum tamen est sancti Spiritus igne conflata: atque ideo etiam si per corporalem  situm partibus uideatur diuidi, unitatis tamen intime sacramentum nullatenus a sua ualet integritate corrumpi. »Charitas enim Dei diffusa est in cordibus nostris per Spiritum sanctum, qui datus est nobis .« Iste itaque Spiritus, qui est procul dubio et unus, et multiplex; unus in maiestatis essentia, multiplex per diuersa carismatum dona, dat Ecclesie sancte, quam replet, ut et in uniuersitate sit una, et in suis partibus tota. Quod nimirum indiuidue unitatis arcanum ueritas commendabat, cum Patri de suis discipulis 226 diceret: »Non, inquit, pro his rogo tantum, sed et pro eis, qui credituri sunt in me per uerbum ipsorum, ut omnes unum sint, sicut tu Pater in me, et ego in te,  ut et ipsi in nobis unum sint, ut mundus credat, quia tu me misisti: et ego claritatem quam dedisti mihi dedi eis, ut sint unum, sicut et nos unum sumus .«

Si ergo credentes in Christum unum sunt, ubicunque uideatur esse per corporalem speciem membrum, ibi etiam per sacramenti mysterium totum est corpus. Et quidquid est quod competat toti, quodammodo congruere uidetur etiam parti: quatenus et quod conuentus Ecclesie communiter sonat, non absurdum sit, si unus homo singulariter dicat: et quod ab uno recte depromitur, a pluribus etiam irreprehensibiliter proferatur. Hinc est enim quod in conuentu positi, recte omnes dicimus: »Inclina, Domine, aurem tuam, et exaudi me: quoniam egenus  et pauper sum ego; custodi animam meam, quoniam sanctus sum .« Et singulariter constituti, non incongrue decantamus: »Exsultate Deo adiutori nostro, iubilate Deo Iacob .« Nec abs re est, quod multi simul dicimus: »Benedicam Dominum in omni tempore, semper laus eius in ore meo .« Et soli sepe plurali uoce proferimus: Magnificate Dominum mecum, et exaltemus nomen eius inuicem: et multa id genus. Quia nimirum neque hic pluralibus uerbis unius persone solitudo preiudicat: neque illic multitudo fidelium a singularitate discordat: quia per uirtutem sancti Spiritus, qui et singulis inest, et omnes replet, et hic solitudo pluralis, et illic multitudo intelligitur singularis.



CAPUT uII. Quod si DOMINUS uOBISCUM pro singularitate non dicitur, multa alia necesse est dimittantur.


Iam uero illi qui dicunt, nunquid lapidibus aut tabulis celle petenda est benedictio? aut illis dicendum est, ut Dominus sit cum eis? Respondeant mihi et dicant, cur singulares in eisdem cellulis positi dicunt: »uenite, exsultemus Domino?«  Dicite mihi, fratres, dicite, queso, pace uestra loquar, cum soli estis, quos exhortamini? quos ad diuine laudis excubias inuitatis? cum dicitis: uenite, exsultemus Domino; uel illud: Regem martyrum Dominum uenite adoremus? Inuitatorium namque hoc dicitur, et ob id procul dubio, quia per hoc ad Dei laudes fidelium populus inuitatur. Si autem uos a  nullo tunc prorsus audimini, quos ad exsultandum Domino exhortatoriis uocibus excitatis?

Agite, inquam, fratres, dicite adhuc mihi, si non ad sacramentum respicitis ecclesiastice unitatis, sed ad numerum potius presentie corporalis, quibus dicitis: Nocte surgentes uigilemus omnes? Quibus et illud: Somno refectis artubus, surgamus omnes ocius! Cur certe non omnes hymnos, omnes denique orationes, que nimirum a doctoribus plurali sunt stylo composite, uel silentio pretereuntes omittitis, 227 uel ad singularem uiolenter numerum reuocatis?

Iam uero cum ad lectiones uenitis, quia nefas ducitis, nullis adstantibus benedictionem petere, uel dare, cur Patrum homilias, et concionatorum sermones  legitis: quibus nimirum cogente lectionis modo, populum alloqui uidemini, et uelut ad secundam personam, scilicet auditorum, omnia uerba uestra dirigitis; atque ut ipsa homiliarum uerba ponamus, quibus, queso, dicitis: Audite, fratres karissimi, et cetera, que sequuntur, cum ibi fratres nulli sint. Que uidelicet si uultis ad uestram singularitatem stylo reclamante uiolenter inflectere, quia id prorsus impossibile est, his omissis necesse iam uobis erit noua dictare. Cur etiam cum ad orationes peruentum fuerit, dicitis: Oremus; cum nemo illic sit, qui orare uobiscum debeat? quem ad communionem orationis inuitatis, qui nullum adesse conspicitis? Cur etiam in expleti officii clausula ex more subiungitis: Benedicamus Domino; cum presto  nullus assistat, qui uobiscum Dominum benedicat?

Hec igitur et alia multa que longum est enumerare, perpendite, et ecclesiastice traditionis regulam siue soli, siue cum pluribus uniformiter obseruate. Si enim doctores Ecclesie id expedire decernerent, in ecclesiasticis officiis alium singulis, alium multis ordinem tradidissent; sed unum contenti remota diuersitate componere, unum nos docuerunt ordinem inuiolabili semper obseruatione tenere. Prouiderunt enim, quia quidquid in diuinis obsequiis a quolibet Ecclesie membro reuerenter offertur, id etiam fide et deuotione cunctorum uniuersaliter exhibeatur. Unus est enim Ecclesie Spiritus, quo uiuificatur unum corpus, quod a Christo uidelicet suo capite preseruatur. Tota igitur  Ecclesia diuersorum quidem constat compage membrorum, sed unum est procul dubio corpus, unius fidei soliditate fundatum, una uiuificantis Spiritus uirtute perfusum. Unde et Apostolus ait: »Unum corpus, unus spiritus, sicut uocati estis in una spe uocationis uestre .« Dignum ergo est ut quidquid in sacris officiis a quibuscunque fidelibus particulariter agitur, hoc ipsa Ecclesia per unitatem fidei, et caritatis amorem unanimiter agere uideatur.



CAPUT uIII. Quod sacrificium quod altaribus superponitur, a uiris simul et mulieribus offeratur.

Hinc est enim, quod in ipsa celebratione missarum cui dicitur: Memento, Domine, famulorum famularumque  tuarum, paulo post subditur: Pro quibus tibi offerimus, uel qui tibi offerunt hoc sacrificium laudis. In quibus uerbis patenter ostenditur, quod a cunctis fidelibus, non solum uiris, sed et mulieribus sacrificium illud laudis offertur, licet ab uno specialiter offerri sacerdote uideatur; quia quod ille Deo offerendo manibus tractat, hoc multitudo fidelium intenta mentium deuotione commendat. Quod illic quoque declaratur, ubi dicitur: 228 Hanc igitur oblationem seruitutis nostre, sed et cuncte familie tue, quesumus, Domine, ut placatus accipias. Quibus uerbis, luce clarius constat, quia sacrificium, quod a sacerdote sacris altaribus superponitur, a cuncta Dei familia generaliter offeratur. Hanc autem  Ecclesie unitatem Apostolus manifeste declarat, cum dicit: »Unum corpus, unus panis, multi sumus .« Tanta est enim Ecclesie unitas in Christo, ut unus ubique in toto orbe terrarum sit panis corporis Christi, et unus calix sanguinis eius. Quoniam sicut diuinitas uerbi Dei una est, que totum implet mundum: ita licet multis locis, multisque diebus illud corpus consecretur; non sunt tamen multa corpora, sed unum corpus Christi. Et sicut ille panis et sanguis in corpus Christi ueraciter transierunt: ita omnes, qui illud in Ecclesia digne percipiunt, unum absque dubio Christi corpus fiunt, ipso testante, cum ait: »Qui manducat carnem meam, et bibit sanguinem meum, in me manet, et ego in eo .«

 Si ergo omnes unum Christi corpus sumus, et licet per corporalem speciem uideamur abiungi, spiritu tamen ab inuicem separari non possumus, qui in eo manemus; quid noceat, ego non uideo, si communem Ecclesie consuetudinem et singuli teneamus, qui per unitatis indiuidue sacramentum ab ea nunquam recessimus. Cum enim communia Ecclesie uerba solus profero, cum ea me esse unum, ac per presentiam spiritus in ea me ueraciter manere demonstro: et si eius sum ueraciter membrum, non inconuenienter adimpleo mee uniuersitatis officium.



CAPUT IX. Quod officium membri cuiuslibet speciale, toti corpori sit commune.

Porro in humano corpore aliud oculi, aliud lingua,  aliud pedes, aliud manus habent naturaliter proprium. Sed neque manus sole sibimet tangunt, nec sibi pedes incedunt, aut lingua loquitur, uel sibimet oculi contemplantur: sed quidquid potest unaqueque pars corporis specialiter agere, hoc probatur omnibus in commune conferre. Et quod unicuique membro singulari iure nature conceditur, hoc ab ipso corpore  fieri iudicatur: ut non incongrue et pars totius, et totum sue parti exhibere dicatur officium. Hinc est enim ut et lingua Pauli ueraciter dicat: »Laboro in Euangelio Christi usque ad uincula ;« cum lingua eius ligata non sit. Nam ut illic sequitur: »uerbum Dei non est alligatum .« Et Petrus ad sepulcrum Christi cum Ioanne cucurrerit, cum soli pedes currendi  subeant ministerium . Et Stephanus uiderit celos apertos, cum uidere proprium sit oculorum . Et Isaac filium suum Iacob palpando tetigerit, cum tangendi uel palpandi facultas manibus sit specialiter attributa . Quod ergo membrum quodlibet agere cernitur, hoc ab ipso corpore fieri irreprehensibiliter perhibetur: et e diuerso quod corpus facit, multitudo partium cooperando consentit.



229 CAPUT X. Quod sacerdos, pars ecclesiastici corporis, totius Ecclesie conuenienter utitur uerbis.

Quid ergo mirum si sacerdos quilibet, qui sine dubio ecclesiastici corporis pars est, uicem salutantis  ac resalutantis Ecclesie solus expleat, dicens: Dominus uobiscum; subindeque respondens: Et cum spiritu tuo: rursumque benedictionem solus petat et reddat; cum per unitatis intime sacramentum tota spiritaliter sit Ecclesia, ubi eiusdem fidei ac fraterne deuotionis fuerit una persona. Ubi nimirum unitas fidei, nec in uno solitudinem recipit, nec in pluribus scissuram diuersitatis admittit. Enim uero quid preiudicat, si ex uno ore uocum diuersitas prodeat, quas et si per plures lingua, una tamen fides alternat? Tota namque Ecclesia  unum procul dubio corpus est. Nam, teste Apostolo: »Sicut enim corpus unum est, et membra habet multa, omnia autem membra corporis cum sint multa, unum tamen corpus sunt: ita et Christus.  Etenim in uno spiritu omnes nos unum corpus baptizati sumus ;« et alibi: »Cum corpore, inquit, suo, quod est Ecclesia .«

Si ergo tota Ecclesia unum Christi corpus est, et nos Ecclesie membra sumus; quid obest si corporis nostri, id est, Ecclesie singuli quique uerbis utamur, qui cum ea unum ueraciter sumus? Nempe si multi unum sumus in Christo, totum nostrum singuli possidemus in ipso: atque ideo, licet remoti procul ab Ecclesia uideamur per solitudinem corporum, in ea tamen presentissimi semper assistimus per unitatis inuiolabile sacramentum. Sicque fit, ut quod est omnium, sit etiam singulorum: et quod quibusdam est singulariter speciale, omnibus quoque sit in fidei et caritatis integritate commune;  ut et populus recte clamet: »Miserere mei, Deus, miserere mei .« Et: »Deus in adiutorium meum intende, Domine, ad adiuuandum me festina .« Atque unus homo iure pronuntiet: »Deus misereatur nostri, et benedicat nos .« Quam uidelicet fidelium Christi necessitudinem, et communionem sancti Patres nostri tante certitudinis esse debere decreuere, ut hanc symbolo catholice professionis apponerent, et frequentandam nobis inter ipsa Christiane fidei rudimenta mandarent. Nam mox ut dicimus: Credo in Spiritum sanctum, sanctam Ecclesiam; protinus addimus: Sanctorum communionem; ut ubi Deo fidei nostre testimonium reddimus: ibi etiam communionem Ecclesie, que cum eo unum est, consequenter  adstruamus. Sanctorum siquidem hec est in fidei unitate communio, ut in unum Deum credentes, uno baptismate sint renati, uno sancto Spiritu confirmati, ad unam uitam eternam sint per gratiam adoptionis adsciti.

Sicut autem homo, Greco eloquio dicitur Microcosmus, hoc est, minor mundus, quoniam per materialem essentiam eisdem quatuor elementis homo constat, quibus et uniuersalis hic mundus; ita etiam unusquisque fidelium quasi quedam minor uidetur esse Ecclesia, dum 230 saluo unitatis arcane mysterio, etiam cuncta redemptionis humane unus homo suscipit sacramenta, que ipsi uniuersali Ecclesie sunt diuinitus attributa. Si ergo unus homo  non ambigitur communia totius Ecclesie sacramenta suscipere, cur prohibeatur communia Ecclesie solus uerba proferre, cum uidelicet multo maioris momenti sint Sacramenta quam uerba?



CAPUT XI. Quod populus Isrel ad ostendendam societatem altaris exstruxere congeriem.

Quod si quis adhuc his etiam nostris disputationibus calumniator exstiterit, dicens: Utique non debere a singulis usurpari, que communi fidelium sunt instituta conuentu, ut non tam uerbis, quam rationibus acquiescat, exemplum damus quod ex sacri eloquii auctoritate didicimus. Notum namque est, sicut Iosue libro testante, narratur: quod filii Ruben, et Gad, et dimidia tribus Manasse  redeuntes a filiis Isrel de Silo, ut intrarent Galaad terram possessionis sue, edificauerunt altare infinite magnitudinis in terra Chanaan: cumque iratus grauiter populus Isrel aduersus eos arma corriperet, interrogati, cur altare construere preter altare Domini temere presumpsissent? Responderunt, non hoc preuaricationis causa, sed pro futuri testimonii fecisse cautela. »Ne quando, inquiunt, dicerent filii uestri filiis nostris: Quid uobis, et Domino Deo Isrel? Terminum posuit Dominus inter nos et uos Iordanem fluuium, et idcirco partem non habetis in Domino: et per hanc occasionem auertent filii uestri filios nostros a timore Domini .«

Cur autem historie huius articulum ad medium deduxerimus, si cui fortasse non pateat, breuiter  aperimus. Poterat nempe quorumdam simplicitas fratrum tentari, ut quodammodo segregatos se a societate fidelium ducerent, si in solitudine positi, etiam communia Ecclesie uerba depromere in suis orationibus non auderent. Utuntur igitur communibus uerbis Ecclesie, ut in ecclesiastica se communione doceant permanere, atque ipsa uerba animo satisfaciant fluctuanti, que testimonium perhibent presentie fidelium spirituali. Porro autem illi altare edificauerunt, non ad usum libaminum, sed ad uicarie cum Isrelitica plebe societatis indicium, sicut et ipsi quasi iam ex persona filiorum suorum dicunt: »Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac uestrum .« Illi  nimirum id fecerunt ad testimonium Isrelitice societatis, nos ista dicimus ob signum ecclesiastice ueraciter unitatis. Illi ne despicerentur a fratribus suis; nos ne remordeamur a cogitationibus nostris. Illi terreni altaris exstruxere similitudinem; nos spiritalis concordie ostendimus ueritatem. Illi ad ostendendum sui generis testimonium; nos ad tenendum noue regenerationis et fraterne communionis inuiolabile sacramentum.



231 CAPUT XII. Cur bigamus a sacerdotio omnino repellitur, cum in fornicationem lapsus sepe in Ordinem reuocetur.

Quedam namque fiunt in Ecclesia, que superflua  quidem uidentur quantum ad humane rationis ingenium, diuina autem sunt, si ad uirtutis intime respicias sacramentum. Quis enim non miretur canonicis promulgatum esse sententiis, bigamum quempiam nullatenus posse ad sacerdotium promoueri; in fornicationem uero lapsum etiam sacerdotem, peracta penitentia, ad pristini iuris officium reuocari? De fornicatione siquidem manifesta est apostolica sententia, qua dicitur: »Quia neque fornicari, neque idolis seruientes, neque adulteri regnum Dei possidebunt .« De his autem, qui secundas contrahunt nuptias, ita sequitur: »Mulier, inquit, alligata est legi quanto tempore uir eius uiuit, quod si dormierit uir eius, liberata est, cui uult nubat, tantum in Domino .« Quibus  nimirum utriusque sententie uerbis aperte monstratur, quia et bigami diuine legis regulam non offendunt, et fornicatores a regno Dei pro sue carnis intemperantia damnabiliter preciduntur .

Quid est ergo, quod hi, qui non peccant, de spe sacerdotii funditus corruunt: et illi, quos a regno Dei reatus eliminat, ecclesiastici gradus fiduciam, si digne penituerint, non amittunt? Nisi quia in his qui secundis nuptiis copulantur, non tam ad peccatum, quam ad Ecclesie respicitur sacramentum. Sicut enim Christus, qui est pontifex futurorum bonorum, et uerus sacerdos iuxta ordinem Melchisedech, qui uidelicet obtulit agnum proprii corporis in ara crucis Deo Patri pro salute mundi,  uir est unius sponse, totius scilicet sancte Ecclesie, que procul dubio uirgo est, quia fidei integritatem inuiolabiliter seruat; ita quilibet sacerdos unius uxoris uir esse precipitur, ut illius summi sponsi preferre imaginem uideatur.

In bigamis itaque non mensura peccati, sed forma potius inquiritur sacramenti, atque in eorum reprobatione, non reatus ulciscitur, sed mystica ueri sacerdotii regula custoditur; alioquin quomodo inter crimina non meretur, quod licenter fieri apostolica doctrina permittitur? Sed et sacri canones, eos qui secundas nuptias improbant, intra Nouatianorum heresim notant. Ut ostendamus ergo nos ecclesiastice semper unitatis tenere mysterium, irreprehensibiliter utimur, et si non adeo necessaria  prolatione uerborum.



CAPUT XIII. Quod si DOMINUS uOBISCUM inter duos recte profertur, a solo etiam iure dicatur.

Iam sane et hoc a fratribus meis seruata caritate perquiro: si duo simul sint fratres, utrum alter alteri licenter dicat: Dominus uobiscum? Nam scilicet quid est, quod ad unam personam pluraliter loquitur, et postposita 232 censura litteratorie discipline, ecclesiastica consuetudo tenetur? Quantum enim ad loquendi artem, tecum potius, quam uobiscum, ad singularem directus personam sermo decurret. Quod si non licet, ut ad unam personam uerbum plurale quis dirigat;  Dominus tecum, necesse est singulariter dicat. Quod utique quantum a regula Ecclesiastice institutionis abhorreat, qui limen terit Ecclesie, nullus ignorat. Certum est enim quod neque beatissimus apostolice sedis antistes, cum uidelicet obsequente ministro priuata Deo reddit obsequia, neque quisquam omnino pontificum, uel catholicorum aliquis sacerdotum his uerbis ad alterum singulariter utitur.

Si uero uenerabilium sacerdotum consuetudo laudatur, ut solus soli recte dicat, Dominus uobiscum: et neque sit absonum, neque ab ecclesiastici ordinis censura semotum; quid officit, si et singulariter quis positus id ipsum dicat, dum quantum ad litteras sicut uni minime congruit, ita nec inter duos pluralis ille sermo procedit? Cum ergo ecclesiastica  consuetudo tante auctoritatis sit, ut sibi omnis artificiose eloquentie facultas humiliter cedat, nec illi magnopere habeatur uerborum cura, sed sensuum, si inter duos illa grammaticalis regula iure despicitur, consequitur etiam ut ab uno irreprehensibiliter contemnatur. Sicut igitur ecclesiastice auctoritatis est, ut inter duos recte dicatur, Dominus uobiscum: sic eidem auctoritati non est contrarium, si ab eo, qui solus est, eque dicatur ipsum.

Denique et de responsione eius, que est uidelicet, Et cum spiritu tuo; nec non et de lectoris benedictione singulariter petenda, atque reddenda, idem est nichilominus sentiendum. Non enim hic digne numerus personarum; sed ecclesiastice potius unitatis attenditur sacramentum: ubi scilicet nec unitas  excludit multitudinem, nec multitudo uiolat unitatem: quia et unum corpus per multa membra diuiditur, et ex diuersis membris unum corpus impletur. Nec in unitate corporis membrorum multitudo confunditur, nec in pluralitate membrorum unius corporis integritas uiolatur.



CAPUT XIu. Quod populus Isrel ecclesiastice inter se unitatis regulam tenuit.

Et quid mirum, si de sancta Ecclesia dicitur, quod et multiplex in unitate, et una credatur in multitudine; cum et ille carnalis Isrel, quia socius erat genere, iam tunc huius unitatis uideatur inter se regulam tenuisse? Nam et regi Edom nuntios dirigit, qui dicant: »Hec mandat frater tuus Isrel  .« Et alibi cum Chananeus rex Arath pugnaret aduersus Isrel, atque sublata ex eo preda uictor existeret, testante Scriptura, Isrel uoto se Domino obligans, ait: »Si tradideris, inquit, populum istum in manum meam, delebo urbes eius .« Quod nimirum et in libro Regum manifeste declaratur, cum ab Isrelitico populo ad uiros Iuda, redeunte Dauid in regnum, dicitur: »Decem, inquit, partibus maior ego sum 233 apud Regem, et primogenitus ego sum, magisque ad me pertinet Dauid, quam ad te; cur mihi fecisti iniuriam, et non mihi nuntiatum est priori, ut reducerem Regem meum?« 

Si ergo populus ille, pro eo quod ex una stirpe  originem duceret, uel ob id potius, quia unius Dei cultum teneret, tanquam una persona singulariter loquitur, ut in multis se unum esse testetur: quid nimirum si sancta Ecclesia, que uno Dei Spiritu sanctificatur, et regitur, unius Fidei et Baptismi sacramentis imbuitur ad eamdem hereditatem capessendam per adoptionis gratiam conuocatur, tantam inter se habeat communionem, ut et singuli uerbis omnium, et omnes uerbis uti ualeant singulorum? Hinc est etiam, quod diuinis insistentes officiis, sepe in unius sancti ueneratione cantamus, quod toti simul Ecclesie conuenire cognoscimus: quod uidelicet qui cantus beate Dei Genitricis aliorumque sanctorum diligenter inspicit, indubitanter agnoscit.



CAPUT Xu. Quod quedam festiuitates non suo tempore celebrantur.


Ecclesia siquidem Christi, que est columna immobilis, que regni celorum claues accepit, nequaquam casibus, numerisue deseruit, sed omnium locutionum modos intra sue legis iura constringit. Nec aucupatur uerba, sed animas. Non itaque magnipendit presentiam corporum, uel articulos temporum, sed ad deuotionem potius et unitatem respicit animorum. »Ipsa nempe iudicat omnia, et a nemine iudicatur .« Hinc est enim, quod in sacrosancta solemnitate paschali dicimus: Deus qui hodierna die per Unigenitum tuum eternitatis nobis aditum deuicta morte reserasti;  dum cuncti liquido nouimus, quia  Hebreorum Pascha precedat; circa quod Dominus passus est, et resurrexit; deinde ubi prius quotuslibet Dominicus dies occurrit, Paschalis nobis festiuitas illucescit. Nam et in Ascensione Domini et sancto Pentecoste sub eodem sensu dicimus, hodie: cum et iste festiuitates consequenter iuxta rationem paschalis temporis disponantur. Decollatio quoque beati Ioannis Baptiste mense Augusto celebratur, cum tamen tempore Dominice passionis trucidatus ab Herode fuisse minime dubitetur.

Eadem quoque ratio est et de festiuitate sancti Iacobi, nec non et B. Petri, que dicitur a uinculis.  Cum enim Actus apostolici Scriptura dicat: »Quia Herodes, postquam occidit Iacobum fratrem Ioannis gladio, uidens quia placeret Iudeis, apposuit apprehendere et Petrum ;« deinde subiungat: »Erant autem dies Azymorum,« atque protinus addat: »Quem cum apprehendisset, misit in carcerem, tradensque quatuor quaternionibus militum custodiendum, uolens post Pascha producere eum populo ;« patet absque dubio, quia alio anni tempore hec per executionem operum sunt effecta, atque alio postmodum colendis solemnitatibus instituta. Festiuitates enim ille, ut notum est, celebrantur circa 234 metas Iulii mensis, quo uidelicet tempore neque Pascha celebrasse, neque Azymorum dies ille Hebreorum populus inuenitur,  si tota Testamenti ueteris series recenseatur: sed quia in solemnitate paschali uenerari digne non poterant, ad earum cultum aliud tempus est Ecclesiastica dispositione prouisum.

Hec autem idcirco de sacris solemnitatibus iuxta compendium dixerim, ut manifeste clarescat, quia sancta Ecclesia non tam constringitur lege temporum, quam ipsas temporum uices ad suum cohibet nutum. Neque enim sub elementis seruit Ecclesia, sed ipsi potius subiecta sunt, et obtemperant elementa. Unde et Magister gentium dicit: »Omnia enim uestra sunt, siue Paulus, siue Apollo, siue Cephas, siue mundus, siue uita, siue mors, siue presentia, siue futura. Omnia enim uestra sunt, uos autem Christi, Christus autem Dei ,«  atque, ut ostendat quante auctoritatis prerogatiua sancta precellat Ecclesia, rursus ad eosdem Corinthios: »An nescitis, ait, quoniam sancti de hoc mundo iudicabunt? Et si a uobis iudicabitur hic mundus: indigni estis, qui de minimis iudicetis: nescitis quia angelos iudicabimus? quanto magis secularia?« 



CAPUT XuI. Quod in Ecclesia recte alius supplet uerba alterius.

Igitur ut ad superiora redeamus, quid mirum si sancta Ecclesia, cui tanta potestas diuinitus est concessa, uerba sibi famulantia ita ad suum conuertat arbitrium, ut uel singuli plurium, uel plures eloquia proferant singulorum? Aut quid obest, si  ea, que aliis specialiter congruunt, ab aliis proferuntur? Certe non ignoramus, quia cum pueri catechizantur, Sacerdos interrogat: Quid petis? Ubi non puer, sed alius reddit eius uice responsum, dicens: Fidem et cetera, que proprie ad puerum pertinent, alius eius in persona respondet. Si ergo in ipso regenerationis nostre mysterio, ubi scilicet totius humane salutis constat origo, recte alius uerba reddit alterius: quid prohibet, si et in illis ecclesiasticis salutationibus, uel petendis benedictionibus alter respondendo suppleat locum illius, qui uacat? Nam ut alter pro altero respondere in Ecclesia ualeat, non moderna temeritas reperit, sed ab apostolica potius auctoritate descendit. Unde et Paulus ad Corinthios: »Ceterum, inquit,  si benedixeris spiritu, quis supplet locum idiote?« 

Huc accedit, quod si propter absentiam quis personarum timet dicere: Dominus uobiscum, uel etiam respondere: Et cum spiritu tuo, timeat quoque necesse est, ne dicat: Oremus, sed potius, orem, ne uidelicet illos ad orationem uideatur inuitare, qui desunt: et qui sacrilegium ducit nullis astantibus benedictionem petere, uel dare, caueat etiam in fine lectionis dicere: Tu autem, Domine, miserere nobis; sed dicat potius, miserere mihi. Quod si omnino preposterum, omnino uidetur absurdum, non uereatur Ecclesie uerba solus edere, qui ab ea se mente, et spiritu nusquam decernit abesse: 235 et  cuius se profitetur specialiter membrum, non se a suo corpore diuisum asserat prolatione uerborum; sed cum Christi Ecclesia est ueraciter unum, confidenter expleat sue uniuersitatis officium, magisque in his Ecclesiastici sacramenti seruare uirtutem studeat, quam congruentiam domestice confabulationis attendat.



CAPUT XuII. Quod quidquid pene in diuinis officiis agitur, sub figuris mysticis disponatur.

Sicut enim superius dictum est, nonnulla in ecclesiasticis obseruationibus fiunt, que in superficie quidem friuola uidentur et leuia; considerata uero subtilius magne uirtutis reperiuntur grauitate subnixa. Ut enim pauca perstringamus e plurimis, quis  cum sacerdotalia conspicit indumenta, admiratione dignum inesse illis aliquid credat, nisi quid in eis figuraliter innuatur, intelligat? At si spiritualis clarescat intuitus, animaduertit cur sandalia clericorum pedes quidem a terra diuidunt, pedum autem superiora ex parte tegunt, ex parte non tegunt. Considerat etiam, cur poderis usque ad talos defluat, cur superhumerale ex lini materia semper fiat; perpendit etiam, quid cingulum, quid designat orarium; scrutatur quoque nichilominus, cur in modum crucis sit quadrata dalmatica; cur reliquis indumentis sit superponenda casula, cur etiam manipulus in sinistra parte gestetur, quo nimirum spiritualium potius, quam carnalium oculorum, uel narium pituita detergitur.

 Nec illud etiam sine causa decernit fieri, cur diaconus, qui dalmatica non est indutus, casula circumcinctus legat; cur etiam ipsa dalmatica in sinistra sui parte fimbrias habeat. Porro autem nec illa consuetudo inaniter tenuit, quod pallium pontificalibus indumentis apponitur, ut lamina in fronte Pontificis ad decorem et gloriam antiquitus ponebatur: in qua nimirum lamina nomen Domini tetragrammaton scriptum erat , quod sanctum Domini uocabatur, paucis quidem litteris constans, sed magni intellectus uirtutem interius continens. Sed quid nos infinita persequimur, dum quidquid sub ueteri uel sub Nouo Testamento in diuinis agitur officiis, totum pene per figuras mysticas et enigmata fieri uideatur? Quid enim tota  illa tabernaculi compositio, quid numerus leuitarum, quid ceremonie sacerdotum, quid denique uel moderni sancte Ecclesie ritus exigunt, nisi ut uirtus in eis spiritualis intelligentie requiratur? Atque, ut ita loquar, mysterium latet in ministerio, dum exterioris cultus exercitio arcanum allegorice theorie comprehenditur sacramentum.



CAPUT XuIII. Peracti opusculi breuis Epilogus.

uerum his, que ab eruditis expositoribus expedita probantur, omissis, id quod tractandum suscepimus, ut enucleatius inclarescat, adhuc breuiter replicemus. Lectoribus namque 236 nonnullis uitium arrogantie familiare est, presertim si cui  lepor eloquentie suppetit, dum patentes Scripture campos effrenis lingua percurrit, populari fauori cor deditum spiritus elationis inuadit: et dum alios per recti itineris tramitem dirigit, ipse diuerticulum erronee confusionis incurrit. Hinc est etiam, quod mense lectoribus ex more dicitur: Auferat a te Deus spiritum elationis. Ut ergo imminenti forsitan arrogantie iam in ipso lectionis exordio humilitas apponatur, recte tanta subiectionis arte benedictio petitur, ut lecturo non Sacerdos, sed cui ipse iusserit, benedicat.

Sacerdotalis autem salutatio idcirco fit in Ecclesia, ut se sacerdos pacem habere cum tota plebe fidelium doceat. Precipit enim in Euangelio Dominus, dicens: »Cum stabitis ad orandum, dimittite,  si quid habetis aduersus aliquem, ut et Pater uester, qui in celis est, dimittat uobis peccata uestra .« Et iterum: »Si offers, inquit, munus tuum ad altare, et ibi recordatus fueris, quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum .« Sacerdos ergo, ut hoc Dominicum preceptum non solum corde custodiat, sed etiam per exterioris speciem ritus ostendat, antequam Deo fundende orationis offerat sacrificium, per mutue salutationis indicium ostendit se in fraterna caritate unanimiter federatum. Quapropter siue presto sint, siue desint, ipse spiritualibus oculis presentes attendat, pro quibus orare disponit; nec abesse sibi per spirituale  contubernium credit, quos in oratione secum pariter comprehendit. Obtutus itaque fidei salutationis eius uerba intendit, et accipit quod adesse cominus per spiritualem presentiam cernit. Quisquis ergo frater in cellula singulariter habitat, communia Ecclesie uerba proferre non timeat, quem uidelicet a conuentu fidelium, et si locale spatium diuidit, cum omnibus tamen unitas fidei in caritate coniungit: qui licet absint per moles corporum, presto sunt tamen per unitatis ecclesiastice sacramentum.



CAPUT XIX. Laus Eremitice uite.

Sed inter hec libet de singularis uite meritis pauca perstringere, et quid de prefate uite culmine sentiam, laudando potius, quam disputando, breuiter  intimare. Solitaria sane uita celestis doctrine schola est, ac diuinarum artium disciplina. Illic enim Deus est totum, quod discitur; uia, qua tenditur, per quam ad summe ueritatis notitiam peruenitur. Eremus namque est paradisus deliciarum, ubi tanquam redolentium species pigmentorum, uel rutilantes flores aromatum, sic fragrantia spirant odoramenta uirtutum. Ibi siquidem rose caritatis igneo rubore flammescunt; ibi lilia castitatis niueo decore candescunt, cum quibus etiam humilitatis uiole, dum imis contente sunt, nullis flatibus impelluntur; ibi myrrha perfecte mortificationis exsudat, et thus assidue orationis indeficienter emanat.

237 Et cur singula queque commemorem?  Quandoquidem omnia illic sanctarum uirtutum germina diuersis uenusta coloribus rutilant, et perpetue uiriditatis gratia incomparabiliter uernant. O eremus sanctarum mentium delectatio, et intimi gustus inexhausta dulcedo! Tu caminus ille Chaldaicus, ubi sancti pueri furentis incendii uires orationibus reprimunt, et ardore fidei crepitantium contra se flammarum globos exstinguunt; ubi scilicet et nexus uruntur, et ardorem membra non sentiunt; quia et peccata soluuntur, et in hymnum diuine laudis anima prouocatur, dicens: »Dirupisti, Domine, uincula mea: tibi sacrificabo hostiam laudis .« Tu fornax, ubi superni Regis uasa formantur, et ad perpetuum nitorem malleo penitentie percussa, ac lima salutifere correctionis  erasa, perueniunt: in qua nimirum obsolete anime rubigo consumitur, et scabre peccatorum scorie deponuntur. »uasa siquidem figuli probat fornax, et homines iustos tentatio tribulationis .«

O cella negotiatorum celestium apotheca, in qua uidelicet illarum mercium summa reconditur, quibus terre uiuentium possessio comparatur! Felix commercium, ubi pro terrenis celestia, in transitoriis commutantur eterna. Felices, inquam, nundine, ubi uenalis eterna uita proponitur, ad quam emendam etiam minimum quid solum sufficit, quod habetur: ubi breuis afflictio carnis emit celeste conuiuium, et exigue lacryme risum pariunt sempiternum; possessio terrena distrahitur, et ad eterne  hereditatis patrimonium peruenitur. O cella spiritualis exercitii mirabilis officina, in qua certe humana anima Creatoris sui in se restaurat imaginem, et ad sue redit originis puritatem! Ubi sensus obtusi ad subtilitatem sui acuminis redeunt, et uitiate nature azyma sincere reparantur. Tu das, ut ieiuniis uideantur ora pallentia, et mens diuine gratie sit pinguedine saginata: tu das, ut homo mundo corde Deum conspiciat, qui suis inuolutus tenebris, seipsum prius ignorabat. Tu hominem ad suum facis redire principium, et de exilii eiectione ad antique dignitatis reuocas celsitudinem. Tu facis, ut homo in mentis arce constitutus, cuncta sub se uideat terrena defluere, semetipsum quoque in ipsarum rerum labentium prospiciat decursione  transire. O cella sacre militie tabernaculum, procinctus triumphatoris exercitus, castra Dei, »turris Dauid, que edificata est cum propugnaculis; mille clypei pendent ex te, omnis armatura fortium!«  Tu campus diuini prelii, spiritualis arena certaminis, angelorum spectaculum, palestra fortiter dimicantium luctatorum, ubi spiritus cum carne congreditur, et fortis ab infirmitate non superatur. Tu uallum in expeditione currentium, tu munitio fortium, tu presidium cedere nescientium pugnatorum. Fremat hostium circumfusa barbaries, accedant uinee, phalaricis missilia iaculentur, uibrantium gladiorum silua densescat; qui in te sunt, lorica fidei premuniti sub imperatoris  sui inuicta protectione tripudiant, et de hostium suorum deiectione iam certi triumphant. Quibus nimirum dicitur: »Dominus pugnabit pro uobis, et uos tacebitis .« uel si unus est: »Noli, inquit, timere, plures enim, inquit, nobiscum 238 sunt, quam cum illis .« O eremus mors uitiorum, ac procul dubio fomes, et uita uirtutum! Te lex attollit, te prophetia miratur: et quicunque ad perfectionis cumulum peruenerunt, tuum nouere preconium. Porro tibi Moyses debet bis accepte legis Decalogum ; per te Elias cognouit Domini pertranseuntis excursum ; per te Eliseus duplicem magistri sui sortitus est spiritum .

Et quid amplius dicam? Quandoquidem Saluator  mundi in ipso redemptionis humane primordio preconem suum tui accolam fecit: quatenus sub ipsa iam seculi uenientis aurora ex te lucifer ueritatis erumperet: post quem plenus sol ueniens, mundi caliginem splendoris sui radiis illustraret. Tu scala illa Iacob , que homines uehis ad celum, et angelos ad humanum deponis auxilium. Tu uia aurea, que homines reducis ad patriam. Tu stadium, quod bene currentes prouehis ad coronam. O uita eremitica, balneum animarum, mors criminum, purgatorium sordidorum. Tu mentium secreta purificas, squalores diluis scelerum, atque ad angelice nitorem munditie peruenire animas facis. Cella nempe est conciliabulum Dei et hominum, compitum in carne degentium, et supernorum. Illuc siquidem  superni ciues ad colloquia humana conueniunt, ubi non tam lingue carnis uerba componunt, quam sine uocis strepitu fecunda mentium arcana patescunt. Cella namque conscientia est secreti consilii, quod habet cum hominibus Deus. O quam pulchra rerum species, cum frater in cellula constitutus nocturnas peragit psalmodias, et quasi pro diuinis castris militares custodit excubias: contemplatur in celo cursus siderum, decurrit etiam per os eius ordo psalmorum. Et sicut precedentes ac subsequentes stelle ad diem suas uicissitudines alternando perueniunt, ita psalmi, qui ex ore eius tanquam ex quodam oriente procedunt, ad suum finem paulatim uelut parili cum sideribus conuiatione decurrunt. Iste sue seruitutis exhibet ministerium; ille delegatum  sibi exsequuntur officium: iste psallendo intrinsecus ad lucem tendit inaccessibilem, ille sibi inuicem succedendo, eius exterioribus oculis uisibilem reparant diem. Et dum utraque ad suum finem diuerso tramite properant, seruo Dei quodammodo et ipsa elementa subseruiendo concordant. Cella siquidem testis est, quando diuini amoris igne cor ferueat: et utrum perfecte deuotionis instantia quis Dei faciem querat. Nouit cum mens hominis celestis gratie rore perfunditur, et per compunctionis fletum lacrymarum inundantium imbribus irrigatur: ubi et si ex carneis oculis lacryme non erumpant, ipsa tamen amaritudo cordis a lacrymarum fluctibus non elongat; quia quod ex ramo exterioris  incidentie non colligitur, in ipsa humidi cordis uirentis semper radice seruatur. Sufficit enim si mens sit flebilis, etiamsi iugiter flere non possit. Cella est ergastulum, ubi pretiosi lapides poliuntur, quatenus in structura templi postmodum sine ullo cudentis mallei sonitu disponantur.

O cella Dominice sepulture propemodum emula, que in peccato mortuos suscipis, et per afflatum sancti Spiritus Deo reuiuiscere facis! 239Tu es ab huius uite turbida uexatione sepulcrum, sed celestis uite pandis introitum. Te portum tranquillitatis inueniunt, qui naufragium mundani fluctus euadunt. Te potentis medici conclaue decernunt, qui uulnerati in prelio hostiles manus effugiunt. Mox enim ut in tui culminis umbram perfecto corde  seceditur, omnis sauciate anime liuor, omnis certe interioris hominis plaga curatur. Te Ieremias aspexerat, cum dicebat: »Bonum est prestolari cum silentio salutare Domini. Bonum est uiro, cum portauerit iugum ab adolescentia sua: sedebit solitarius, et tacebit, quia leuabit se super se .« Habitator etenim tuus eleuat se super se, quia Deum esuriens anima a terrenarum se rerum obtutibus erigit, et in diuine se contemplationis arce suspendit, a mundi se actionibus segregat, atque se in altum celestis desiderii pennis librat; cumque illum, qui est super omnia, conspicere satagit, semetipsum quoque homo cum reliqua mundane uallis deiectione transcendit. O cella spirituale prorsus habitaculum, que de superbis humiles,  de gulosis sobrios, de crudelibus pios, de iracundis mites, de odiosis reddis in fraterna caritate feruentes! Tu otiose lingue frenum, tu luxuriosis renibus nitide castitatis adhibes cingulum. Tu facis ut leues quique ad grauitatem redeant, ut iocosi scurrilitatibus parcant, ut uaniloqui se sub districta silentii censura constringant. Tu ieiuniorum ac uigiliarum nutrix, tu patientie custos, tu purissime simplicitatis magistra, ac omnino fraudulente duplicitatis ignara. Tu facis ut uagos quosque Christi catena cerceat, ut indisciplinati moribus a sua se prauitate compescant. Tu nosti homines ad perfectionis culmen euehere, atque ad consummate sanctitatis fastigium sublimare. Tu facis ut homo sit teres atque rotundus, ac nulla semetipso sit inequalitate  diuersus. Tu etiam hominem facis lapidem quadrum, construendis uidelicet celestis Ierusalem menibus aptum: qui nimirum non ex leuitate morum se uersatilem prebeat, sed fixus semper in sancte religionis grauitate persistat. Tu homines a semetipsis extraneos reddis, et uasa uitiorum florere uirtutibus facis. Tu nigra, sed formosa, sicut tabernacula Cedar, sicut pellis Salomonis. Tu lauacrum tonsarum. Tu sicut piscina in Hesebon. Oculi tui sicut columbe super riuos aquarum, que lacte sunt lote, et resident iuxta fluenta plenissima . Tu namque es speculum animarum, ubi se mens humana perspicaciter intuens, quod minus est, impleat; quod superfluum reprimat;  quod obliquum est, dirigat; quod deforme, componat. Tu nuptialis es thalamus, in quo sancti Spiritus arrha tribuitur, et celesti Sponso felix anima federatur. Recti diligunt te, et qui te fugiunt, ueritatis luce priuati, quo gressus ponere debeant, non agnoscunt. »Adhereat lingua mea faucibus meis, si non meminero tui , si non proposuero te in principio letitie mee.« Illud etiam de te cum eodem Propheta alacri libet uoce cantare: »Hec requies mea in seculum seculi: hic habitabo, quoniam preelegi eam. Quam pulchra es, et quam decora, carissima, in deliciis!«  Sub figura 240 tui Rachelem decor uenusti uultus ornauit : et Maria optimam partem, que ab ea nunquam auferatur, elegit . Tu areola aromatum, fons hortorum, tu malum punicum. Licet enim nescientibus amara uidearis in cortice, sed magnum est, quod intrinsecus latet, cum peruentum fuerit ad suauitatem medulle. O eremus mundi persequentis effugium, laborantium quies, merentium consolatio, ab estu seculi refrigerium, peccandi repudium, libertas animarum! Te Dauid petiit, cum mundi mala perferret; et cum timidi et tenebrosi cordis tedium sustineret: »Ecce, inquit, elongaui fugiens, et mansi in solitudine .«

Et quid alios memorem? Quandoquidem ipse Redemptor hominum in exordio te sue manifestationis inuisere, ac propria te dignatus est habitatione sacrare. Postquam enim baptismatis aquam, qua  lotus est, lauit, ut Euangelista testatur, statim spiritus expulit eum in desertum: »Et erat in deserto quadraginta diebus, et quadraginta noctibus: et tentabatur a satana, eratque cum bestiis .« Debitorem ergo se tibi mundus agnoscat, unde predicaturum, ac miracula facturum suscepisse se Deum non ignorat. O eremus terribile malignis spiritibus habitaculum! ubi celle monachorum, uelut tentoria ordinata castrorum, quasi tures Sion, et quasi propugnacula Ierusalem eriguntur aduersus Assyrios et contra faciem Damasci; imo cum in eisdem cellulis uno spiritu diuersa gerantur officia, dum uidelicet hic psallitur, illic oratur, in alia scribitur, in aliis uero uariis manuum operibus insudatur; quis non hec diuina uerba eremo congruere uideat,  quibus dicitur: »Quam pulchra tabernacula tua Iacob, tentoria tua Isrel: ut ualles numerose, ut horti iuxta fluuios irrigui, ut tabernacula, que fixit Deus, quasi cedri prope aquas?«  Et quid amplius de te dicam, o uita eremitica, uita benedicta, uiridarium animarum, uita sancta, uita angelica, exedra gemmarum celestium, curia spiritualium senatorum! Odor tuus cunctorum aromatum fragrantiam superat, sapor tuus super distillantes fauos, super omnia mella guttur illuminati cordis obdulcat: atque ideo quidquid est, quod de te dicitur, dignitatis tue meritis non equatur; quia lingua carnis nullatenus exprimere sufficit, quod de te spiritus inuisibiliter sentit, et quod tu  sapis in interiori gustu, atque in medulla cordis, nunquam pene explicuit corporale organum uocis. Illi te nouerunt, qui te diligunt: illi preconia tue laudis agnoscunt, qui in tui amoris amplexibus delectabiliter requiescunt.

Ceterum qui hoc ignorant, non preualent cognoscere te; me etiam nichilominus tue laudis imparem fateor, sed unum pro certo scio, o uita benedicta, quod de te indubitanter affirmo: quia quisquis in amoris tui desiderio perseuerare studuerit, ipse quidem habitator est tuus, sed eius inhabitator est Deus. Diabolus illi suis tentationibus seruit, atque illuc eum tendere, unde ipse deiectus est, gemit. uictor itaque demonum, socius efficitur angelorum; exul mundi, heres est paradisi; abnegator  sui, sectator est Christi. Et qui nunc per eius uestigia graditur, peracto cursu, sine dubio ad 241 societatis eius gloriam prouehetur: atque, ut idipsum fidenter dicam, qui singularem hanc uitam usque ad finem uite sue pro diuino amore tenuerit, de habitaculo carnis egressus, ad edificationem ineffabilem perueniet, domum non manufactam, eternam in celis.



CAPUT XX. Clausula disputationis per apostrophen ad Leonem eremitam.

Ecce, Pater carissime, soluendam tibi questionem  fraterna pulsatus inquisitione proposui, sed et ipse interim non distuli proferre quod sensi: non uidelicet ut alios arrepta doctoris auctoritate docerem, sed tibi potius, que imperitie mee haberetur opinio, euidenter exponerem; atque ideo quidquid est prelibatis disputationibus comprehensum, non tam 242 assertationis studio, quam sub quadam tui examinis est suspensione prolatum, nec est definitiua sententia, sed disceptatio rationibus uentilata. Quapropter, carissime, omnibus, que a nobis utcunque digesta sunt, diligenter inspectis, uel si praue presumpta sunt, superducta nouacula protinus audenter oblittera: aut si tuis fortasse meritis sane doctrine sunt congrua, proprie auctoritatis uigore confirma. Potui quidem que latius dicta  sunt, breuius comprehendere; sed libuit, fateor, accepta occasione tue dulcedinis alloquium protelare. Libenter enim aromatum diu species teritur, presertim si et illius odor suauis est cui ministerium exhibetur.

Omnipotens Deus seruo suo Leoni occulta inspiratione precipiat, ut pro me misero tres per singulos dies siue lacrymas, siue gemitus fundat.


Sit nomen Domini benedictum.





243-244 OPUSCULUM DUODECIMUM. APOLOGETICUM DE CONTEMPTU SAECULI. AD ALBIZONEM EREMITAM ET PETRUM MONACHUM





ARGUMENTUM.

In hoc libello miserabilem suo tempore religionis statum quotidie in deterius prolabentem, ob monastice discipline contemptum, omni animi contentione deplorat. Inuehitur in monachos, qui cum mundo se nuntium remisisse profiteantur, mundanis tamen fluctibus, et negotiis irretiti teneantur. Queritur apud eos nullius auctoritatis esse leges, et instituta Patrum: quippe cum pecuniam, quam seorsum habere sub grauissimi sacrilegii pena prohibentur, nichil ueriti singuli possideant, et passim querant. Exaggerat eorumdem leuitatem et inconstantiam, quod non in cella, ut debent, permaneant: sed passim ubique euagentur, unde fiat ut in grauissima peccata prolabantur. Detestatur superbiam et arrogantiam, quod speciosis uestibus utantur, quodque sint popularis aure per fictam probitatem affectatores. Tum externas occupationes et secularium negotiorum moles, quibus se implicant, graphice describit, et ante oculos ponit. Tandem concludit eosdem obsecrans, ut si sue salutis curam habent, omnino se a seculo subtrahant, et re ipsa, non specietenus, se mundo abdicasse omnibus palam faciant.



[APOLOGETICUM DE CONTEMPTU SAECULI.]



CAPUT PRIMUM. Queritur de monastice discipline lapsu.


De contemptu seculi huius, fratres karissimi, Albizo uidelicet uenerabilis eremita, et Petre de mundi rhetore iam Christi philosophe, sepe, ut nostis, familiari quodam studio disputare soliti, tum de nostra ipsorum imperfectione doluimus, tum etiam de nonnullis huius sacre militie fratribus per abrupta uagantibus conquesti sumus. Ad tantam quippe fecem quotidie semetipso deterior mundus iste deuoluitur, ut non solum cuiuslibet siue secularis, siue ecclesiastice conditionis ordo a statu suo  collapsus iaceat, sed etiam ipsa monastica disciplina solotenus, ut ita dixerim, reclinata, ab assueta illa celsitudinis sue perfectione languescat. Periit pudor, honestas euanuit, religio cecidit, et uelut facto agmine omnium sanctarum uirtutum turba procul abscessit. Omnes enim que sua sunt, querunt , et contempto celesti desiderio, terram insatiabiliter concupiscunt. Et quia sub ipso mundi fine postmodum inhiare non desinunt, quasi post alta pelagi in littus euecti, terram remigio inaniter pulsant, dum adhuc peruicaces nauigare festinant. Et cum laborandi finis procul dubio quies sit,  quibus ultro quiescendi locus offertur, superuacuo laboris studio penaliter fatigantur.



CAPUT II. De monachis, qui ad ea, que reliquerant, reuertuntur.

Sed esto, ut filii huius seculi in fluctiuaga secularium procellarum inundatione uersentur, et nunc semina, quibus propensius oblectantur, aspergant, ut non quas uoluerint, postmodum fruges metant. Quid enim mihi, iuxta Apostolum, de his qui in mundo sunt, iudicare?  Nos autem, qui mundi abrenuntiationes dicimur, qui terreni fluctus naufragium euasisse gloriamur, cur ad illud denuo, uelut 245 quodam uertice uiolenter absorbente relabimur? Cur ad ea, que pro diuino amore contempsimus,  retrogradis nitentes gressibus, male estuanti desiderio recalemus? Cur non ueremur illud inhoneste ambitionis importunitate repetere, quod neque terrena iura, neque diuine legis auctoritas uetuerat possidere? Porro nos fecimus, ut a nobis iuste possessa iam nostra non fierent, et que nostri iuris erant, in alienum dominium translata prodirent. Quod ergo consilium fuit in tam periculosum nosmetipsos certamen adducere, ut contra omnium humanarum diuinarumque legum decreta, quarum uidelicet pace fruebamur, nunc necesse sit dimicare? Nos siquidem minime lacessiti ultronea temeritate bellum mouimus, et nunc contra sacre Scripture sententias confligere non timemus.



CAPUT III. Quod minus peccauerunt Ananias, et Saphira, quam monachi, qui pecunias habent.


Quis, rogo, Ananiam et Saphiram rebus propriis abrenuntiare cegit?  Sed quia partem pecunie uterque pro sustentanda quasi longa uita retinuit, repentine mortis sententiam non euasit. Et quia nequaquam iuxta abrenuntiatorum regulam contenti sunt uiuere, iuxta preuaricatorum animaduersionem coacti sunt immaturo exitu infeliciter expirare. Et quidem illi, utpote rudes, et ad fidem denuo uenientes, necdum fortasse ad plenum euangelica precepta didicerant, necdum sacri noue doctrine codices ad publicum in commune processerant; attamen qui in ipso fidei tirocinio quodammodo simpliciter peccauerunt, districto quidem, sed pio iudicio,  sola, ut credimus, sunt corporum morte multati. Nos autem, qui cuncta sacri eloquii uolumina nouimus, qui innumerabilium sanctorum Patrum uitas atque precepta post illud aureum apostolorum seculum existentium, pre oculis assidua discussione uersamus, ante tribunal Christi quid excusationis obtendere, quod tergiuersationis argumentum poterimus inuenire? Ecce longe nobiliores questus, et lucra queque terrena non modo reliquimus, sed et perpetuam eorum abrenuntiationem non homini, sed Deo potius professi sumus. Si ergo adhuc marsupio nostro nummus includitur, si ad interni spectatoris iniuriam quantumlibet pecunie reseruatur, quid illi in reddenda ratione dicemus? qua nos defensionis  arte purgabimus? Huc accedit quod illi, uacillante adhuc fide, in nulla uidebantur ecclesiastica posse sustentatione confidere; nimirum dum in ipso Christiane religionis exordio ipse quoque Ecclesie necdum fuerant per materiale edificium fabricate.

Nos autem, qui ubique terrarum tam largissima ecclesiarum patrimonia cernimus, ut quotidie, dum mundus imminuta possessione contrahitur, Ecclesia copiosissime dilatetur; si tanquam de futuris alimentis lucrum carnale reponimus, dum nobis in posterum prouidendo ditescimus, thesauro fidei nos uacuos esse monstramus. 246 De quo Apostolus: »Habemus, inquit, thesaurum istum in uasis fictilibus .« Et dum cautionem, quam cum  Christo pepigimus, frangimus, uiolate fidei potius tormenta metuere, quam premia possumus de nostra conuersione sperare. In conuentione etenim pacti, quod inter duos fit, sponsionis uox ex utraque parte procedit: ut nimirum uterlibet, qui condicta seruauerit, modum deliberati fructus accipiat; e contra qui transgressus fuerit, iacturam uiolate sponsionis incurrat.

In pactione autem illa, qua cum Deo nostro conuenimus, uox nostra hec procul dubio fuit, quia Christum sequentes, mundum, et queque sunt mundi, abrenuntiare promisimus. Diuina autem uox consequenter ad ista respondit: »Amen, inquit, dico uobis, quia uos qui secuti estis me, in regeneratione cum sederit Filius hominis in sede maiestatis  sue, sedebitis et uos super sedes duodecim iudicantes duodecim tribus Isrel .« Et hoc quidem, si proposite sponsionis iura seruamus; alioquin si post terga respicimus, terribile mox oraculum diuine comminationis audimus: »Nemo, inquit, mittens manum suam ad aratrum, et respiciens retro, aptus est regno Dei .« Ecce audiuimus, qui perfectis renuntiatoribus non qualiacunque munera promittuntur, sed sedes, quibus uidelicet presidebunt iudices facti, qui de suis olim timuerant excessibus iudicari. Nimirum decebat, ut hec dextere Excelsi immutatio fieret, quatenus qui amore perfectionis pro Christo effecti sunt pauperes, iam cum ipso diuites facti communiter sedeant celestis curie senatores, sicut scriptum est: »Nobilis  in portis uir eius, cum sederit cum senatoribus terre .



CAPUT Iu. Quod monachus nequeat Christum simul et pecunias possidere.

Qui uero ad ea, que reliquit, terrena quelibet congerendo, reuertitur, sicut alienus est a seculo, quo se decreuit exuere, ita etiam regno Dei aptus ultra non est, quod indubitanter acceptum noluit possidere. Fatuus nimirum uiator, nec eo reuerti potest, unde irreuocabiliter prodiit, et quo ire disposuerat, non pertinxit. Enimuero cum mundo renuntiauimus, proprietatem nostram Deum esse constituimus: et nos illius proprietas consequenter effecti  sumus, ut et ille esset portio nostra, et nos peculiariter hereditas sua. Dicimus enim: »Portio mea, Domine .« Et ille nobis: »Opus manuum mearum tu es, hereditas mea, Isrel .« Nam de hereditate terrena scriptum est: »Hereditas, ad quam in principio festinatur, in nouissimis benedictione carebit .« Si ergo portio nostra ipse omnipotens Deus esse dignatur, quod, rogo, diuitiarum genus quispiam ualebit acquirere, quod super hunc singularem thesaurum merito debeat cumulare? Thesaurus namque ille huiusmodi est, ut si solus sit, omnes in illo diuitie ualeant ueraciter possideri. In pectore namque Iesu omnes thesauri sapientie et scientie absconditi  sunt . Si uero alias 247 atque peregrinas diuitias super hunc is, qui potitur, constipare uoluerit, illico uilis atque ignobilis copie dedignatur omnino consortium; et indigni contubernalis impatiens, dum retineri putatur, amittitur; atque hoc modo ex frustrati auolat manibus possessoris: »Nemo enim potest Deo seruire et mammone .«

Quapropter, o monache, uis in tuo loculo recondere Christum? excute prius nummum; neque enim in uno receptaculo congrue sociantur; nam si utrumque simul incluseris, alterum sine altero uacuus possessor inuenies. Quanto quippe in egenis mundi lucris copiosior fueris, tanto a ueris diuitiis erumnosius inanescis. Nummus ergo si est, in aliena protinus iura concedat, ut uacuam tui pectoris arcam  Christus inueniat. Magnus nempe hospes in diuersorii tui querit angusta descendere, atque idcirco solus uult, et sine consortibus habitare. Quem enim celi terreque non ualet uastitas capere, quo pacto in exiguo tui domatis angulo niteris illi peregrinos ad cohabitandum socios adhibere? Cedat, cedat terrena pecunia, ubi celestis thesaurus admittitur: »Que enim societas lucis ad tenebras?«  Que conuentio Dei ad mammonam iniquitatis? Abiiciatur ergo pecunia, erugini tineeque et furtis obnoxia. uacet exedra cordis, que celesti mercimonio possit impleri: »Nolite, inquit, thesaurizare uobis thesauros in terra, ubi erugo et tinea demolitur, et ubi fures effodiunt et furantur .«



CAPUT u. Quod melius est habita retinere quam abiecta repetere.


Periculosior namque est anime pecunia cum acquiritur, quam cum ultro suppeditans possidetur. In ista siquidem terreno more est iusta possessio, in illa uero feralis sepe regnat ambitio. Salubrius ergo fuerat habita quieto animo possidere, quam abiecta non sine quadam solliciti rancoris anxietate requirere. Pudeat ergo te, o miles Christi, peritura in hoc seculo facultate ditescere, ne in futuro cogaris nudus, et inops perpetuo mendicare. In talis quippe militie arma iurasti, que nudos et agiles expetit bellatores; onustos autem atque in Deo segnes a castrorum excubiis donatiui arcet immunes. Abiurat  illa malitia sarcinis pregrauatum, et turpiter ante tempus merito subrogat expeditum. Non licet illic marsupia pendere nummorum, ubi thece tantummodo uibrantium cernuntur armorum. In bellicosa scilicet acie, inerti pecunie non tuto seruitur, ubi constipatis cuneis assidua dimicatione confligitur. Non ille solidorum summam securus enumerat, qui circumfusa hostium multitudine telorum missilia indesinenter exspectat. Sepe namque in talibus dum talentum metalli cuiuslibet trutinatur, improuisa ueniens occulti hostis sagitta, stomacho librantis infigitur; sicque fit, ut qui solus sibimet sine rei familiaris adminiculo minime uidebatur posse sufficere; iam se et sua repentino casu lugeat irrecuperabiliter amisisse; et qui pauper cum Christo in  libertate 248 dedignatus est uiuere, diues absque illo, sed seruus pecunie compellitur damnabiliter interire. Audi, quid diuitibus uox diuina promittat: »ue uobis, diuites, quia recepistis consolationem uestram .« Nec te pretereat et hoc, quod Iacobus dicit: »ue uobis, diuites; diuitie uestre putrefacte sunt, uestimenta uestra a tineis comesta sunt, aurum et argentum uestrum eruginauit, et erugo eorum in testimonium uobis erit, et manducabit carnes uestras, sicut ignis .«



CAPUT uI. Quod auarus nummicola uerius quam Christicola nuncupetur.

Audisti, obsecro, nummicola et monache, quid tibi estus auaritie pariat? Audisti ad quem finem  pecunia congesta perducat? Iustum quippe est, cuius nunc mens amore carnis ardet in concupiscentia, illius postmodum et ipsa caro comburatur in pena. Nunc fornax mentis inuisibili concupiscentie ardore succenditur, dignum est, ut tunc quoque caro materialis incendii flammam inexstinguibiliter depascatur. Audi adhuc, nummicola: quod autem te nummicolam appello, a qualitate tui operis uocabulum traho, non contumelie in te nomen usurpo; nummos enim colis, qui pecuniam diligis. Et cum Dominus per Prophetam dicat: »uacate et uidete, quoniam ego sum Dominus ;« uacationis quidem cultum, quem Deo debueras, nummis exhibes,  circa quorum custodiam uacas. »Ubi enim est thesaurus tuus, ibi est et cor tuum .« Quocirca sicut qui Christum colit, iure Christicola dicitur; ita et qui nummis per custodiam seruit, non immerito nummicola perhibetur. Sed adhuc fortasse proprii cordis sequi arbitrium iudicor, si etymologiam nominis huius sacre Scripture testimoniis non affirmo. Ipsa nempe ueritas dicit: »Non potestis Deo seruire et mammone ,« ac si aperte dicat: Nemo potest Deum simul et pecunias colere. Quod Apostolus manifestius declarat, cum ait: »Hoc autem scitote, intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei .«  Tot ergo criminibus simpliciter enumeratis dum solam auaritiam idolorum asserit seruitutem, luce clarius docet auarum non Dei, sed nummorum, ac per hoc demoniorum esse cultorem.

Sed dum in exponendo nummicole nomen diutius immoror, ab effundenda ipsa nummorum congerie manum disputationis, imo dissipationis auerto. Facta igitur tibi de proprio nomine satisfactione, nummicola, iam quod dicturus eram uigilanter ausculta. Audi ergo quid de te, tuisque similibus ueritas dicat: »Difficile, inquit, qui diuitias habent, intrabunt in regnum celorum .« Et hec quidem sententia de iis, qui diuitias iuxta morem seculi possident; ceterum hi, qui reiectis omnibus, denuo ad uomitum sunt relapsi, nisi resipiscant,  regnum celorum nulla, uel cum difficultate, possunt fiducia promereri.



249 CAPUT uII. Quod etiam parua pecunia monachi animam immaniter ledat.

Sed ex isto nummicolarum numero cerebrosus quisquam fortasse non deerit, qui mihi ad ista respondeat: Diuitiarum me cur mordaciter impetis, quem perexigua summa contentum uix paucos habere obulos cernis? cumque hoc proprie fragilitati consentio, releuande tantummodo future necessitati prospicio; non affluere diuitiis quero. Teste siquidem totius fraternitatis mee conuentu, a filo subtegminis usque ad corrigiam calige de monasterii mei facultatibus non accipio: et si propriis me quibuscunque  reculis prorsus euacuo, qualiter uiuo? Ecce proprietarius noster, siue melius, ut ante, nummicola, paupertatis patrocinio utitur, ut ipse diues irreprehensibiliter uideatur; et quibus argumentorum fucis mortale uitium palliat, ut quodammodo sepulcrum fedis cadaueribus plenum superducte calcis albore candescat?

Age, frater, si ex monasterialibus impensis commodum tibi sperare licuisset, nunquid non uestes, quas mox ut preberentur indueres, non autem pecunie lucra darentur, que loculis famulatura seruares? Cur non eodem compendio uteris in his etiam que ab extraneis conferuntur? uidelicet ut percepto quolibet munere mox necessaria redimantur, et uirus apud te pecunie non moretur? Hoc enim modo  et indigentie tue uelox consolatio prouehit, et lepra pecunie fedis te maculis non aspergit. Cur autem tibi de exiguitate pecunie tanquam securus applaudis, qui tibi sic chalcum, sicut et ipsum assem prohibitum esse non ambigis? Cui uero tota ei cuiuslibet uniuersitas intercluditur, excusationis aufugium de minutiis non lucratur: et cui totum cessit, pars procul dubio non remansit; presertim cum hec sit mentis humane natura, ut ita occupetur circa minima, si sit indigens, sicut erga multa, si diues. Siue enim sumptuosa diuitiarum inundatione circumfluas, siue tenuissima te rei familiaris angustia premat, sententia illa mutari non potest: »Ubi est thesaurus tuus, ibi est et cor tuum .«  Cresus et Amyclas, diuersi quidem possessores, sed non diuersas circa hec, quibus fruuntur, exhibent uoluntates. Licet enim ille aureos metiatur, iste millium numeret, discreta quidem facultatum quantitate ceduntur, sed non dissimili circa illa, que cuique uiritim suppetunt, amore tenentur. Porro si exiguusmus, uel quodcunque reptantium in quamlibet capacissimam tunnam casu decidat, nunquid non protinus cum securibus hinc inde concurritur, totum, quidquid illud erat, effunditur, cunctisque screantibus, uomitum minante stomacho nauseatur? Si tenuissima ueneni stilla pando oleris aheno diffunditur, nonne totum, esculentius licet, edulium prorsus abominabile iudicatur?

Si ergo perexigua mala largissima sepius bona  corrumpunt, quo pacto te de lenocinante conscientia iactas, quia minimum est, quod contra professionis tue propositum priuata proprietate 250 possideas? Nam iuxta Apostolum: »Modicum fermentum totam massam corrumpit .« Et alibi: »Qui modica spernit, paulatim decidit .« Neque enim primi parentes nostri ex illo prohibito pomo  frequentibus sunt conuiuiis crapulati, cuius una tantum leguntur infausta perceptione corrupti; sed non idcirco momentanee ultionis perplexi sunt pena, quia diutius non perstitere transgressores in culpa.



CAPUT uIII. Qualiter ad ueras possit monachus diuitias peruenire.

Si ergo, frater, quisquis es, sumptus te delectat  acquirere, unde future possis occurrere paupertati, ueras prouidus diuitias appete, uere etiam paupertatis inopiam pertimesce. Illius namque paupertatis intuitu, facillime paupertas ista contemnitur; illarum comparatione diuitiarum omnis terrene substantie copia, tanquam littorea alga despicitur, que pedibus conculcatur. Igitur si uere contendis inopiam tediosissime illius paupertatis euadere, stude in agro cordis tui optimarum frugum sationibus insudare. Teste enim Apostolo: »Qui seminat in spiritu, de spiritu metet uitam eternam .« Et iterum: »Bonum autem facientes non deficiamus; tempore enim suo metemus non deficientes .« Illud summum et unicum granum in noualibus tue mentis occulta: quod uidelicet cadens in terra mortuum  fuit, et multum attulit fructum . Hoc tibi thesaurus, hoc tibi sit omnigenarum ubertas frugum. In illo acquirendi finem constitue, in illo omnem utriusque uite fiduciam pone. Dominus enim omnium est, et diues in omnes qui inuocant illum .

Enimuero si granum illud competenti cura seruare studueris, uidebis apothecas interioris cellarii tui, auri, et argenti omniumque diuitiarum talentis affluere. uidebis et horrea tua nouo prouentu segetum incomparabiliter redundare. Illum ergo thesaurum curiosa sollicitudine iugiter excole, circa illum nocturnas diurnasque excubias uigili sedulitate depende. In illo enim uno omnium diues eris, nec  eorum, que tibi fuerint necessaria, copia poteris indigere. In illo quippe possidebis aurum diuine sapientie, argentum edificatricis eloquentie. In illo diuersa pallia decore et honeste conuersationis, bis tinctum uidelicet coccum gemine caritatis, colobium nitide castitatis. In illo byssum patientie, flammeum birotinum diuini timoris, purpuram regie dignitatis. Quia enim muriceo sanguine tingitur, ut in purpureum colorem lana uertatur, quisquis solio recti examinis ita presidet, ut omnes sue carnis illecebras, uitiorumque barbariem uiolento imperio mortificare festinet, hic rex non immerito dicitur, et spiritualis purpure, decore uestitur. In illo diupisticum uirentis semper spei, ninimirum uocatus in hereditatem incontaminatam,  immarcescibilem, conseruatam in celis . In illo habebis annulum fidei, armillas perfecti in actiua uita operis, dextralia etiam speculatiue contemplationis. »Leua enim eius 251 sub capite tuo, et dextera illius amplexabitur te .«

Et quid tibi plura pollicear? quandoquidem in illo omnium uirtutum gemmis, cunctorum perfrueris carismatum margaritis? Nec tibi deerunt omnium mundorum scilicet immundorumque animalium greges, que sub uirga tue transeant discipline. Immunda siquidem uitiorum armenta sub tue ditionis imperio domabuntur; munda uero interioris tui hominis uentrem suauissime refectionis dapibus saginabunt. Ouini uelleris turma delicatius accurata, dulcis innocentie prebebunt tuis ferculis alimenta.  Domestice altilium carnes non cessabunt in te diuini amoris augere pinguedinem. Uniuersa genera uolucrum super mentis tue mensam sumptuosius instruent spiritale conuiuium; at uero taurina ceruix superbie suppositum tue ditionis emugiet iugum. Equine luxurie effrenata libertas sub te chamati oris mandet insatiabiliter ferrum. Omnes bellue uitiorum, uniuersa portenta reptilium tremefacta pauebunt tue dominationis imperium. Et hec quidem omnia in hac uita in tuum cedent ultro peculium, si pretiosum illum ac singularem, quem prediximus, caute studueris custodire thesaurum.

Ceterum in illa uere beatitudinis uita quanta tibi, et quam potiora dabuntur, non est, fateor, nostrarum uirium disputare, non est nostre facultatis  euoluere. Hoc tantum ad compendiosum inexplicabilis negotii exitum referre sufficiat, quia hoc accepturi sunt, qui mundum perfecte reliquerunt: »Quod oculus non uidit, nec auris audiuit, nec in cor hominis ascendit, que preparauit Deus diligentibus se .«

Hunc ergo thesaurum, Christum uidelicet, Deum et Dominum nostrum, qui nobis factus est redemptor et pretium, ipse promissor et premium, qui et uita est hominum et perennitas angelorum, hunc, inquam, in exedra tui pectoris diligenti cura reconde. In illum omnem cuiuscunque necessitatis sollicitudinem proiice. In ipso per assidue orationis colloquium delectare. In ipso te uigilibus sanctarum  cogitationum epulis refice. Ipse tibi sit cibus, ipse nichilominus indumentum. Si contigerit autem, ut etiam cuiuspiam commodi exterioris indigeas, nichil hesites, nichil de eius fida promissione diffidas, qua pollicetur, dicens: »Primum querite regnum Dei, et hec omnia adiicientur uobis .« Qui enim sitientibus Isrelitice plebis agminibus ex illo aride metallo rupis uberes aquarum riuos iussit effluere , qui esurientibus celeste manna per annosa temporum potuit spatia ministrare, qui innumeram ortygometrarum multitudinem precepit in murmurantium castra descendere, uni homuncioni suis iugiter obsequiis insistenti non poterit necessaria prouidere? Et qui per quadraginta circiter annorum curricula infinite illius turbe uestimenta  seruauit illesa, difficile sibi est attritis ueteribus nouas tibi exuuias reparare? Nos certe nos minime fidei, compellimus Christum esse tenacem. Nempe pusillanimorum diffidentia facit pauperem Christum; at plena fides diuitem illum et largum in exhibendis experitur. Satage tantum in his te 252 exercere, que iussit, et nulla prorsus ex his maneat dubietas, que promisit. Sit securus exactor, ubi ad reddendum promptus est debitor. Sine causa diffiditur, ubi ille promissor est, qui nunquam mentitur. Securus creditor graditur, cum simplex ueritas promissione tenetur

Hec autem de proprietatem habentibus monachis breui perstringere compendio duximus; nunc autem ad eos, qui equinis uectationibus assidue delectantur,  disputationis articulum transferamus.



CAPUT IX. De monachis assidue discurrentibus.

Nec reor de uestra excidere potuisse memoria, fratres karissimi, quia sepenumero de hac quoque monachorum pernicie concordi inter nos familiaritate doluimus: et inquietis fratribus ac uagationis uitio pereuntibus, fraterne caritatis affectu compassi sumus. Sunt namque nonnulli, quibus dum seculi militiam baiularent, pertesum erat sub humane seruitutis iugo huc illucque discurrere, adeo ut deliberarent ad monasteriale otium libertatis amore transire; nunc autem tanto sunt pestifere inquietudinis ardore succensi, ut si quando non prebetur occasio dictans longius progredi, tenebroso  carcelaris custodie uideantur horrore concludi: quod procul dubio fieri antiqui hostis non ignoratur astutia. Quos enim adhuc sessor nequissimus equitat, idcirco importunis uagandi calcaribus urget, ut et ipsi ad seculi uanitatem redeuntes pereant, et alios ab arripiendo tramite uere salutis auertant. Sunt enim quamplures in seculari habitu constituti, qui nisi ad hunc monastice institutionis portum, Christo duce, confugiant, aliter se in illis procellosis mundani pelagi fluctibus saluari posse omnino diffidant.



CAPUT X. Quid laici de monachis secularibus dicant.

Sed cum contemplantur eos qui nuper cuncta que mundi sunt, cum magno feruore contempserant,  nunc ad secularium negotiorum turbinem inhianter redigi, et in eiusdem, quam euaserant, cenosa uolutabri fece uersari, stupor mirantibus oritur, suspirium ab imis uisceribus trahitur, et in eorum mentibus desperatio generatur. In semetipsum namque unusquisque huiusmodi querelam deponit, dicens: ue, ue, ubi ego proprie salutis spem posui? Cur autem capitis mei periculo ad ordinem illum transire decreui? Paulo minus breui puncto corpus simul et animam perdidi. Pene me in ignem apertis oculis propria uoluntate conieci. Quis enim illo feruentior aliquando monasterium petiit? Quis, ut uidebatur, animosiori constantia ad Christi militiam properauit? Nunc autem omnium, que promisit, oblitus, in terrenis se negotiis iugiter uersat,  seculum tractat, seculum spirat: et quem mihi mortificationis habitus dissimilem reddit, mecum mundo non 253 dissimiliter uiuit. Plane, ut perspicuum est, mutare corpus exteriorem speciem potuit, sed mens in eo, quo fuerat statu, male fixa permansit. Quid mihi conuersionis eius incentores accusare? In rebus siquidem bellicis solummodo commilitonem perdidi, sed in reliquis terrenis actibus socium non amisi. Mecum certe forenses lites agitat, mecum in tribunalibus iudicum perorare non cessat, mecum importunus atria principum penetrat, mecum simul eorum auribus consilia terrene profunditatis instillat.

Sed qua temeritate socium nuncupare presumo, quem iam consuetudinaliter socium, sed in cunctis  tanquam pedissequa, uix preambulum sequor? Sane tantum a populo gloriam de sua conuersione lucratur, ut superuenienti omnes assurgant, quidquid attulerit, uelut prophetie oraculum credant, et deuotionis illi obsequium reuerenter exhibeant. Sed uidelicet quantum ad carnem, nequaquam infructuosa illius creditur fuisse conuersio; quia qui secularem uestem non cum mente deposuit, secularem pompam callidus permutator plenius acquisiuit.

Has itaque, atque huiusmodi murmurationes dum detrectatores effundunt, quantis sit occasio pereundi in seculo peruagatio monachorum quis enumerare sufficiat? Facilius enim in seculari habitu etiam perire deliberant, quam perditorum exempla sequendo, utrumque simul, ut aiunt, seculum perdant.  Et reuera non est mirandum, si uidentibus hoc scandalum nascitur, quod et Deo, et sacre auctoritati probatur esse contrarium. Ait enim Apostolus: »Nemo militans Deo, implicat se negotiis secularibus, ut ei placeat, cui se probauit .« Et ipse Dominus admonet discipulos suos, dicens: »Cauete, ne grauentur corda uestra in crapula, et ebrietate, et curis huius seculi .«



CAPUT XI. Quod discursio monachi et uirtutes expellat, et uitiorum multitudinem introducat.

Ex hac namque inquietudinis uenenata radice tot uitiorum propagines oriuntur, ut in quocunque uigere cognoscitur, omni monastice perfectionis fructu  uelut arbor arida denudetur. Et tanquam grossi ficulnee uentis expositi stare nequeunt, sic in illo diuersis mundi tentationibus hinc inde perflantibus bonorum operum fructibus permanere non possunt. Hoc namque uitium tante uiolentie est, ut postquam sibi in pectore monachi semel imperium uindicauerit, mox ex maxima parte, si inest uirtutum chorus, abscedat; nonnulla uitiorum portenta uelut ergastulum proprii iuris irrumpat. Nam ut pauca referantur e multis, monachus in itinere positus tenere ieiunium nequit, quia hospitalis ei humanitas non permittit; non sapienter psallit, quia obambulantis comitatus eum loquacitas impedit; nocturni non insistit excubiis, quia secretum deest singularitatis; flectendis genibus non insudat, quia sancte  deuotionis studio labor itineris non concordat; nequaquam sub silentii censura constringitur, quia frequenter emergentibus causis, inuitus etiam per multiloquia diffrenatur.

254 Quid dicam, quia lectioni uel orationi minime uacat, quem extra semetipsum egredi, et terrena queque tractare imminens potius necessitas dictat? Charitas in eo minuitur, quia mens, que tot actionum secularium uentos recipit, ab amoris intimi feruore tepescit. Suum quoque castitas mentis dispendium patitur, quia nonnunquam mens concupiscentie telo configitur per carnis speciem, quam exterius contemplatur. Robur etiam patientie frangitur, quia quodlibet inceptanti dum sepe contra uotum repentini casus emergentes obuiant, qui suum  accelerabat explicare negotium, non equanimiter portat: et talia tunc per impatientiam uerba profundit, que cum ad otium reuertitur, ultricibus lacrymis grauiter punit. Sobrietatis regula non seruatur, quia dum lautioribus cibis conuiuii apparatus instruitur, dum hospitalis officii sedulitas exhibetur, quia inhumanum putat inuitantium precibus non condescendere, delectat etiam uentri sub caritatis specie molliter indulgere. In quo nimirum articulo in mente serui Dei sepe dubietas oritur, ne uidelicet unde sobrietati consulitur, inde quoque hypocrisi  seruiatur. Unde apud quosdam sobrietatis modus omnino contemnitur, ut hypocrisis quoque nota procul abesse uideatur. Sed hoc modo in eo, quod discrete agi creditur,  discretio non tenetur. Ille enim scit recte discernerere, qui uirtutem nouit a uitio separare: qui autem cum zizaniis simul etiam triticum eradicat, hic procul dubio uim discretionis ignorat. Quisquis ergo solo superne remunerationis intuitu sobrietatis limitem non excedit, et hypocrisim sub humilitatis sue pedibus calcat, et custodite sobrietatis premium incunctanter exspectat.

Ut autem adhuc quoque de monacho discurrente dicamus, lacrymarum compunctionem quibus peccata defleat, non habet; quia mens arida, que per estum terrene conuersationis incedit, dum perfundi rore sancti Spiritus non meretur, arescit: et terrenarum cogitationum ceno plena, quia aquam  capitis interius gratia largiente non concipit, nullas extra se lacrymas fundit. Aliquando fortasse circumfusis auditoribus predicat, sed repente uana gloria subripit, et quasi ex insidiis prodiens, eum, qui aliis medebatur, occidit. Si autem et hoc precauens, sub silentii se censura constringit, nichil eorum posse perficere, quorum gratia uenerat, erubescit. Si morose grauitatis, ut dignum est, speciem seruat, ualde pertimescit, ne et hic hypocrisis notam simulator incurrat. Si autem a sue mortificationis rigore quantumlibet se in lenitatem resoluit, hic etiam multo minus securus est, ne uidelicet suo exemplo alios destruat. Si quando inter dissidentes sequestre pacis uult reformare concordiam, si districte ueritatem exsequitur, reconciliationis inter  eos unitas non conflatur; quod si uti mendaciis acquiescit, peccati laqueos non euadit. Cum uult peccantes arguere, culpam non minimam deputat, tot proximorum suorum aduersum se odia concitare. uidere autem, et conticescere, quid aliud arbitratur, nisi praue agentibus consentire? Et hec quidem ex illis, qui 255 quantolibet calent superni feruoris igniculo. Ceterum frigidi quique, qui spretis diuine militie castris, ad mundane uertiginis molam sinistro postliminio reuoluuntur, quam iudicabiliter agant, quam inconsiderate uiuant, referant qui uolunt. Nobis consultius uidetur, eos pia compassione deflere, quam exsecrande conuersationis gesta conscribere, ne quibus solas compatiendi lacrymas debemus impendere, his uideamus censoriis litteris  obtrectare.



CAPUT XII. Que mala infelix anima monachi patiatur, cum ad inferiora reuertitur.

Hoc autem absolute dicimus, quod tantis insidiarum tendiculis hoc tempore mundus ille densatus est, ut quisquis huius sacri ordinis desiderat innocenter uiuere, ab illius processu cautissime se expediat abstinere: cuius uidelicet iter si sepe terit, procuratos insidiarum laqueos non euadit; et tanquam arbor munientis se corticis defensione nudata, nec uirtutum fructus afferre, nec uitiorum quasi terendorum scaturientium cariem poterit euitare. Cum uero ad proprie habitationis claustra reuertitur, cominus illum quasi quedam conglobata turba  omnium que uiderat, uel audierat, comitatur, ut tumultuantium negotiorum strepitum, quem illic tolerabat in corpore, multo ingruentius, multoque importunius hic patiatur in mente; precipue si orationi uacare enixius ceperit, ecce phantasmata cogitationum, ecce imagines, quas uiderat, rerum, ita ut in quolibet angulo constitutus, uideatur sibi ludis theatralibus interesse, uel inter agitantes forense litigium residere. Et quidem homo renititur, et quasi circumuolantes muscas abigere a sue mentis ore conatur. At ille mox, ut abscedunt, protinus redeunt; illico ut repelluntur, assistunt: ut quasi fugitiuum suum persequentes capere, et in proprie seruitutis moliantur exercitia reuocare. Tunc infelix  anima discit, quanti sibi constiterit, quod se per latitudinem seculi inaniter relaxauit. Tabescit enim sicca, obscura, lapidea; in modum namque lapidis obdurata, nec in lacrymarum fluenta prorumpere, nec lumen potest tenebris undique circumfusa uidere. Psalmorum quidem mysteriis intendere nititur, sed tanquam lippientibus oculis intolerabili lumine reuerberatur. Anhelat uirtute, qua potest, ad summa contendere, sed quodam suo pondere pregrauata, in imis cogitur humiliata iacere. Cui propheticum illud non inconuenienter aptatur: »In tenebrosis collocauit me quasi mortuos sempiternos, circumedificauit aduersum me, ut non egrediar, aggrauauit compedem meum, sed et cum clamauero, et rogauero, exclusit orationem meam .« Meret,  anxiatur, anhelat; et quia nec ipsam hanc eius miseriam sibi flere permittitur, acriori doloris amaritudine repleta turbatur. Saltem hanc ploratus uocem cum propheta daretur effundere, qua dicitur: »Idcirco, inquit, ego plorans, et oculus meus deducens aquam; quia longe factus est a me consolator, conuertens animam meam .« Sed infelix 256 illa anima, cum et se flebilem uideat, et tamen flere non possit, quam procul sit a salute, quasi in quemdam lacum deuoluta miserie, longius conspicit. Nimirum cum flere uia tantummodo sit, ut peccatorum ualeat ad indulgentiam peruenire: ergo cum illa reatum suum plangere nequeat, uidetur sibi, quod necdum etiam in uiam pedem posuerit, qua pertingere ad indulgentiam possit.

 Huic simile est, quod ex imperfectorum persona per Prophetam dicitur: »Concupiuit anima mea desiderare iustificationes tuas in omni tempore .« Qui enim legem Dei, que procul dubio iustificatio eius est, omni tempore nondum desiderat, sed iam desiderare concupiscit, iam quidem utcunque eminus suspicit, sed nequaquam perfectionis alta conscendit. Fit ergo menti misere tam tenebrosa confusio, ut quocunque se uerterit, se uersari in seculo uideat, cum seculum sine se esse indubitanter agnoscat. Cum illo itaque est, quod cum ipsa non est; quia scilicet mundum, quem corporali digressione deseruit, secum per phantasticas imaginationes in mente depingit. Enimuero ista in humana mente calamitas, et peccatum est, et pena peccati.  Iustum quippe est, ut quod quisque uolens admisit, patiatur inuitus. Nimirum ut qui noluit se intra secretum sui ordinis cohibere, cum potuit, nequaquam seculo carere potuisset etiam cum reliquit.

Mens igitur humana tante egestatis atque penurie necessitate constricta dolet, gemit, atque ab imis uisceribus suspirium trahit; quia uidelicet recessus sui munditiam uagationis uitio perdidit, et se rursus in uolutabro seculi uelut sus lutulenta prouoluit . Tunc se leuitatis atque inconstantie mordaciter arguit; se uagam atque fallacem uehementer accusat, et Dei iudicium rectum esse, et equitatis iura tenere ueraciter probat,  dicens cum propheta: »Bonus est Dominus sperantibus in eum, anime querenti illum. Bonum est prestolari cum silentio salutare Domini. Bonum est uiro cum portauerit iugum ab adolescentia sua: sedebit solus, et tacebit, quia leuauit se super se .« Que enim, si secreta diligeret, super semetipsam gauderet euecta, mereret nunc, quia ad publicum exiens, se sub se uidet iacere prostratam.



CAPUT XIII. Quod is qui foras egreditur, cum excommunicatis communicare cogatur.

Est etiam aliud, quod etsi impedimenta deessent, solum sufficere poterat, ut monachos a mundi uagatione compesceret. Quis enim hoc tempore quorumlibet  secularium possit inuenire conuentum, ubi non sit huiusmodi, qui pro sui reatus piaculo excommunicationis debeat subire iudicium? Iam dudum enim omnia per mundum crimina communiter emerserunt, uniuersa flagitiorum mala nunc uigent, atque eo se diffusius quotidie pullulando dilatant, quo uicinius mundi terminus appropinquat. Quapropter impossibile est monacho, qui ad publicum egreditur, ut non siue cum 257 excommunicatis, siue cum excommunicandis, quod pene tantumdem est, communicare cogatur. Cum homicidis enim, cum periuris, cum incestuosis, cum incensoribus edium, cum adulteris loquitur: quibus, etiam si aduersus exhorreat, plerumque tamen osculo iungitur, simul etiam communi ferculo, prout necessitas imminet, conuiuatur, cum econtrario  Apostolus clamet: »Si is qui frater nominatur, est fornicator, aut immundus, aut ebriosus, aut rapax, cum huiusmodi nec cibum sumere .«

Et certe satis formidolosum est, nimisque contrarium, cum his qui a Deo diuisi sunt, habere consortium, presertim monachis, qui Deo ita sunt peculiari quadam, atque, ut ita loquar, domestica familiaritate coniuncti, ut abiurato seculo, solis sint diuinis obsequiis irreuocabiliter deputati. Sicut enim ab ipso reproborum capite, ita quoque a membris illius, nisi causa conuersionis exegerit, studendum est declinare. Una siquidem hic abominationis repulsa debetur, quibus illic unus ignis, attestante ueritate, paratur, dum ad sinistram positis dicitur: »Ite, maledicti, in ignem eternum, qui paratus est diabolo  et angelis eius .« Quos ergo ad aliam cernimus patriam tendere, non debemus eis in uia noxie societatis glutino federari, ne quos inordinatus amor associat, simul etiam pena extreme ultionis inuoluat.



CAPUT XIu. Quod sicut ab excommunicatis, ita etiam ab excommunicandis oporteat declinare.

Enimuero ut enucleatius pateat, quantum bonos prauorum societas ledat, hac possumus perspicua ratione colligere, quia uidelicet eorum alii sunt sacerdotali sententia nuper excommunicati, alii tantummodo canonico sanctorum Patrum iudicio communione priuandi. Sed de his qui nuper excommunicati  sunt, nulli dubium, quin omnis, qui eorum participio utitur, similem damnationis sententiam sortiatur. De his autem, qui pro commissis criminibus canonica quidem sunt auctoritate damnandi, nec dum tamen uiuis sacerdotum uocibus ab ecclesiastica uidentur unitate precisi, a nonnullis ambigitur, utrum eorum tuto societas admittatur; sed si rem pensiori subtilitate perpendimus, nullam pene inter eos esse distantiam inuenimus. Siue enim a modernis, siue ab antiquis Patribus quis iure damnetur, idem est: nec temporum diuersitas soluit, quem eadem perpetrati piaculi causa constringit, et etatum uarietas iudiciali calculo non preiudicat, ubi una limate equitatis regula sententiam dictat.

Sed quod approbare uolumus, melius ostendemus,  si ipsa excommunicantium Patrum et antiquorum scilicet et nouorum uerba ponamus. Sacri siquidem canones dicunt: Qui hoc, uel illud fecerit, excommunicetur. Moderni quoque pontifices in iaculanda excommunicationis sententia, eadem fere uerba depromunt, dicentes: Ille, qui hec fecerit, excommunicetur. Quorum igitur sunt eadem uerba, eadem nichilominus est intelligenda sententia, 258 et cum presentium sanctorum pontificum omne iudicium ab antiquorum Patrum definitionibus pendeat, nullum isti damnare presumunt, nisi quos iam ab illis damnatos esse nouerunt. Non ergo quemlibet isti nouiter damnant, sed iam prolatam maiorum sententiam sequendo confirmant. Concludendum est igitur , quia sicut ab his  cauendum est, quos moderna synodorum concilia ab ecclesiastica societate repellunt: ita et ab illis nichilominus declinandum, quos antiqui Patres eliminandos esse decernunt.

Hec itaque causa non minima est, que monachum a seculi discursionibus retrahat, et in sui recessus angulo stabilem reddat; quia ualde miserum est a propriis quidem excessibus reprimi; sed alieni reatus maculis inquinari, cum aliis non delinquere, et alieni delicti supplicia sustinere. Malorum namque, cum incaute amicitiis iungimur, culpis ligamur. Unde Iosaphat qui tot de anteacta uita preconiis attollitur, de Achab regis amicitiis pene periturus increpatur, cui a Domino per prophetam dicitur: »Impio prebes auxilium, et his qui oderunt Dominum  amicitia iungeris, et idcirco iram Domini merebaris, sed bona opera inuenta sunt in te, eo quod abstuleris lucos de terra Iuda .« Ab illo enim, qui summe rectus est, eo ipso iam discrepat, quo peruersorum amicitiis uita nostra concordat. Quem enim uox illa apostolica non terreat, qua nobis contestans, et a prauorum contubernio reuocans, clamat? »Denuntio, inquit, uobis in nomine Domini Iesu, ut subtrahatis uos ab omni fratre ambulante inordinate, et non secundum traditionem quam tradidimus uobis .« Si ergo ab his omnibus nosmetipsos debemus caute subtrahere, quos non secundum traditionem apostolicam cernimus ambulare; quanti in illo seculari supersunt ordine,  cum quibus absque periculo ualeamus contubernium familiaritatis habere! Porro autem qui apostolica traditione contempta, aliam doctrinam siue dogmatizando, siue uiuendo superinducere nititur, orthodoxi et religiosi uiri perfrui consortio non meretur, apostolo quoque Ioanne attestante, qui ait: »Si quis uenit ad uos, et hanc doctrinam non affert, nolite recipere eum in domo, nec Aue ei dixeritis; qui enim dicit illi Aue, communicat operibus eius malignis .« Quibus nimirum apostolice ueritatis instructi sententiis euidentissime comprobamus, quia qui cum sceleratis hominibus carnaliter amicitias iungunt, alieni reatus participes fiunt; et cum illis simul extreme ultionis coguntur subire iudicium, cum quibus tamen in hac uita simul non admisere  peccatum.



CAPUT Xu. De monachis qui pretiosis uestibus delectantur.

Hoc etiam uitium, quod uidelicet iam persecuti sumus, discurrentem monachum familiariter obsidet, quia profecto nunquam sic ad purum ualet a se lepram uirose proprietatis excutere, quin sibi necessarium uideatur, quamtumlibet apud se occasione itineris 259 retinere. Hinc etiam pretiosarum amor uestium nascitur, ne uidelicet in publicum prodiens, despicabilis esse uideatur. uerumtamen dum exterioris indumenti phalera queritur, cuncta interioris hominis compositio dissipatur. Hec autem insania falsa, nescio quo pacto, ita peruerse mentis oculos cecat, ut nec que apud homines honestas sit, uideat; neque  unde apud Deum quis clarius uideri possit, attendat. Et reuera insania est, et falsa est. Insanum quippe est, occulti arbitri iudicium superbiendo contemnere, et humani fauoris auram molliori ueste captare. Falsum uero est, quia unde oculos superni Spectatoris offendit, inde etiam nichilominus apud humane existimationis iudicium cadit; et ex qua re hominibus uideri clarior appetit, ex ea se quodammodo dentibus publice obrectationis exponit; cumque nitor indumenti ad intuendum se oculos prouocat, linguas etiam ad carpendum hunc, qui induitur, derogationum spiculis armat. Quis enim monachum mollibus indutum uideat, et non protinus illum diuino uacuum spiritu, terrenis potius, quam celestibus inhiare decernat? Que enim sit mens ex ueste  colligitur, et iuxta exteriorem cultum que sit intentionis species iudicatur. Quod nimirum cum euangelica auctoritate concordat, cum dicitur: »A fructibus eorum cognoscetis eos .« Quanquam isti non ueniant ad nos cum uestimentis ouium; quandoquidem uestimentum ouium uestis est humilitatis et innocentie, non arrogantie uel rapine. Illa autem uestis rapine esse non immerito nuncupatur, que duarum, uel etiam trium uestium summa cemitur. Rapine namque scelus admittit, qui uane glorie deditus in sui corporis indumentum solus insumit, unde et fratrem suum secum contegere communiter potuit. Rapinam procul dubio perpetrat, qui uani honoris ardore succensus, duarum impensas  uestium in unam prodigit, et proximum suum, quem sicut semetipsum amare debuerat, in sua nuditate relinquit.

Sed hoc distat inter istos enceniatos, uidelicet monachos, et illos hypocritas quos Euangelium notat; quia illi, teste ueritate, ueniunt ad nos in uestimentis ouium, intrinsecus autem sunt lupi rapaces ; isti autem intus uento uane glorie crepantibus ilibus intumescunt, foris autem in ueste rapine, sicut probatum est, ac per hoc in ueste luporum arroganter incedunt. Itaque cum Dominus de Ioanne dicat Iudeis: »Quid existis uidere? hominem mollibus uestitum? Ecce qui mollibus uestiuntur, in domibus regum sunt ;« profecto monachus, qui nitorem pretiose uestis affectat,  non superni Regis, sed mundi huius militiam baiulat: et licet uideatur specietenus Deo sue quasi obedientie munus offerre, sed aperte conuincitur, humanum captando fauorem, uane glorie ueraciter deseruire. Porro autem si sub obtentu obedientie licet mollibus indui, cui potuit hec remissio liberiori dispensatione concedi, quam B. Ioanni, qui precipue obsequele donatus officio, uenerat corda patrum in filios noua predicatione conuertere, et perfectam plebem Christo Domino preparare ? Nunquid et ipse Dominus prouidere sibi calceamenta non potuit, 260 cuius gentilis perfidia sola inter se uestimenta diuisit? Nam si ei minime calceamenta deessent, de illis etiam sacre historie series non taceret.



CAPUT XuI. Quod sicut pretiosa uestis ad iram, ita humilis Deum ad indulgentiam prouocat.


Rex Niniue purpura indutus proprie ciuitatis excidium meruit; coopertus sacco diuini furoris motum contriti cordis humilitate placauit . Ezechias quoque cultu regio decoratus, terribiles regis Assyriorum minas tremefactus audiuit; sed mox ut ipse cilicio tegitur, cilicioque contectos ad prophetam mittere nuntios non erubuit, propinque diuine uictorie, et optate prosperitatis oraculum reportauit . Que nimirum promissio, Scriptura teste, celerem peruenit ad exitum. Nam ecce angelus Domini centum octoginta quinque millia Assyriorum una nocte percussit, deinde ipsum Sennacherib regem uterque filius parricidali  quidem, sed digno gladio trucidauit .

uides igitur apud Deum quantum uestis fluxa distet ab aspera. Perpendis, quia quem iratum experiri delicata meruerat, uilis et abiecta uestis iudicem placat; et quem plectibilem illa reddiderat, uenia dignum ista commendat. Cuius autem momenti apud Deum uestium sit ornatus, egregius ille prophetarum Isaias euidenter ostendit, qui nimirum ad diuine iussionis imperium uestimenta deposuit, et per trium annorum spatium nudus, et discalceatus incessit. Erubescat igitur humana superbia, confundatur mens misera uane glorie peste corrupta, dum ille uidelicet organum Dei, templum Spiritus sancti, diuine iustitie propalator, non dubitauit publice nudus incedere.  Et infelix homo, qui ne ullum quidem meruit diuine familiaritatis indicium, superstitiosum laciniose uestis affectat ornatum; et dum male colorate uestis fucos induitur, lubricus aspici a semetipso, superni Speculatoris oculos non ueretur auerti. Ita sane dum indumentum illud arrogantie sub diuina estimatione despicitur, is etiam qui induitur, consequenter abominabilis iudicatur.

Sed esto, uidelicet ut Isaias nudus incesserit, nunquid tunc cum uestitus ire consueuerat, indui mollioribus indulgebat? Interrogemus ergo ipsam prophetice narrationis historiam, et audiamus quid sibi uox diuina precipiat: »Locutus est, inquit, Dominus in manu Isaie filii Amos, dicens: uade, et solue saccum de lumbis tuis, et calceamenta tolle de pedibus  tuis .« Qui enim non aliud quoddam uestimenti genus, sed saccum de lumbis auferre precipitur, profecto quanti sibi uestium litura constiterit, liquido declaratur. O quanta tunc erant regum, et principum terre triclinia deaurata! quot pictis circumfusa tholis purpurata cubilia! quanta prediuitum ornamenta gemmis micantibus insignita! quot laquearia cedrinis et cypressinis instructa sigillis! et tamen omnibus spretis, despicabiliterque contemptis, hunc saccina deformitate contectum dignatus est omnipotens 261 Deus templum sibi rationale construere, et per eum quasi organum, secreti sui mysteria mortalibus reuelare.

Discat ergo, discat enceniatus monachus, quam male mercatur, quia unde clarus apparere humanis  oculis appetit, hinc procul dubio in superni Iudicis estimatione sordescit: unde impensius ab hominibus honoratur, inde magis a Deo despicitur; cumque in admirationem sui intuentium oculos prouocat, ab obtutibus se diuine gratie contenebratus elongat.



CAPUT XuII. De his qui uilitatem uestium uulgare mercantur applausum.

Sed quoniam loquendi de uanitate uestium se occasio prebuit, sicut de his qui mollibus delectantur pauca perstrinximus, ita etiam de illis, qui eodem quidem laborant morbo, sed diuersa feruntur insania, breuiter disseramus. Sunt namque nonnulli,  qui uilium deformitate uestium fauorabilem uulgi mercantur applausum; et hac iucundius delectatione pascuntur, si dum pro accurate deformitatis industria uidentur abiecti, per efferentium populorum ora uolitant gloriosi. Gaudent de se inquirentium discussiones fieri; gaudent se, uelut mirandum aliquid, digito demonstrari; qui nimirum de sua deformitate compositi, de obscuritate conspicui, de humilitate uideri machinantur excelsi. uersuta siquidem diabolice calliditatis astutia ad hoc deprimuntur, ut sublimes appareant; ad hoc deturpantur, ut oculis intuentium spectabiles enitescant.

Porro autem isti cum superioribus diuersa quidem summa est, quam expendunt; sed une sunt merces, quas concorditer emunt. uana gloria nempe,  quasi quedam negotiandi materia in medio posita est, ad quam uidelicet diuersi mercatores accedunt. Alii uilia indumenta tanquam pretium de marsupio proferunt, alii redhibere pretiosa contendunt. Sed dum quique pro suis partibus satagunt, qui uiles uestes afferunt, reliquis emptoribus continuo preferuntur. Qui enim delicatis uestibus utitur, sicut superius dictum est, sepe unde captare auram fauoris estimat, inde latius obtrectatorum morsibus patet; qui uero uilis indumenti extremitate contentus est  cuiuscunque intentionis studio, scilicet siue praue, siue recte id faciat, sanctitatis illum opinio contuentibus plerumque commendat; et quo in exteriori habitu deformior quisque conspicitur, eo maiori  sepe dignus reuerentia iudicatur.



CAPUT XuIII. De uera humilitate Dauid.

uerumtamen quisquis ille est, qui de proprii habitus uilitate superne retributionis premium sperat, necesse est, ut omnem laudis humane fauorem sub pedibus sue mentis, ac si cenosum lutum calcare non desinat; qualemque se spectantium obtutibus prebet, 262 talem se intra conscientie sue secreta diiudicet. Unde Dauid cum eum Michol filia Saul obiurgaret, dicens: »Quam gloriosus fuit hodie rex Isrel discooperiens se ante ancillas seruorum suorum, et nudatus est, quasi si nudetur  unus de scurris ;« ut ostenderet, quia eadem humilitas uigebat in mente, quam prandebat in corpore, non iratus efferbuit, non elationis uerba respondit, sed humiliter dixit: »uiuit Dominus, quia ludam, et uilior fiam plusquam factus sum, et ero humilis in oculis meis « In quibus uerbis uere humilitatis forma proponitur, dum non minus interior, quam exterior humilitas demonstratur. Nonnulli enim quo se deformius in exteriori compositione deiiciunt, eo de se intrinsecus maiora decernunt. Qui profecto aliud optant se in superficie uideri, aliud latenter intelligi: et unde se humiliter in publico deprimunt, inde in occulto elatius intumescunt. Dauid autem, ut extrinsecus  se humilem prebeat, dicit: »Ludam et uilior fiam plusquam factus sum.« Ut uero humilitatem mentis ostendat, adiungit: »Et ero humilis in oculis meis;« ac si patenter dicat: Et exterius humiliabor, ut aliis exemplum salutis exhibeam; et intus humilis ero, ut in eiusdem salutifere humilitatis radice et ipse persistam. Qui ergo ita simpliciter graditur, ut qualem se in deformatione sui habitus prebet, talem se in opinione uidentium esse desideret, hic profecto Christi improperium ueraciter portat, et crucem post eum mundo mortuus baiulat, tantoque in diuinis obtutibus clarior redditur, quanto apud humanos oculos despicabilior iudicatur, et fructuoso commercio is, quem uestis exterior fedat, gratia interiore coruscat.



CAPUT XIX. Quod mollia indumenta minus perfecti fastidiant, perfectiores aliquando indifferenter admittant.


Nonnulli etiam sunt, qui recte intentionis studio uilibus indumentis diutius assueti, si contingat aliquando, ut quantumlibet mollioribus contegantur, libere humilitatis supercilio dedignante fastidiunt; et sicut alii fedis, ita isti pretiosis indui uestibus erubescunt; delicatos sane habitus tolerant, despicabilium asperitate fruuntur; fiunt illis omnia corporum ornamenta dedecori, deformitas honestati. Horum quidem Esther speciem tenuerat, cum dicebat: »Tu scis, Domine, necessitatem meam, quod abominer signum superbie et glorie mee, quod est super caput meum in diebus ostentationis mee, et  detester illud quasi pannum menstruate et non portem in diebus silentii mei .« Hi quidem sancti desiderii ardore feruescunt, adhuc tamen aduersum passionum suarum tentamenta confligunt. Alii autem ad tante mortificationis celsitudinem peruenerunt, quod iam ad utraque uelut insensibiles facti, sicut uilibus indui consuetudinaliter expetunt, ita etiam ubi res exigit, pretiosa queque, uel nitida nullatenus perhorrescunt: utraque scilicet uno contemplantes aspectu, quos nimirum 263 mollia non resoluunt, et aspera non affligunt.

Istorum quoque forma Iudith fuerat, que uidelicet ciliciis eatenus usa, cum necessitas petiit, diuersis se corporee uenustatis infulis adornauit, sacra  testante Scriptura, que ait: »Abstulit a se Iudith cilicium, et exuit se uestimentis uiduitatis sue, et lauit corpus suum, et unxit se myrto optimo, et discriminauit crinem capitis sui, et imposuit mitram super caput suum, et induit se uestimentis iucunditatis sue, induitque sandalia pedibus suis, et assumpsit destrariola, et lilia, et inaures, et annulos, et omnibus ornamentis suis ornauit se .« Cum his igitur ornamentis sancta femina et uere circa se humilitatis custodiam tenuit, et eum, quo locupletata fuerat, paupertatis spiritum non amisit.



CAPUT XX. uagatio multis fuit occasio pereundi.

Sed dum ego monachum pretiosis indutum exuere  gestio uagantem, quem arripueram, de manu proprie disputationis amitto: et iam procul elongantem uix aspicio, dum solas mihi in manibus uestes remansisse perpendo. Abiectis itaque uestibus, ipsum perniciter insequamur, et comprehendentes, si fieri possit, sistere laboremus. Nouerit ergo monachus uitio uagationis addictus, quia nisi a seculo pedem retrahat, et ad seruiendum Deo in loco remotionis se perseueranter accingat, nec perfectionis culmen attingere, nec ordinis sui digne poterit munia custodire. Dina quippe Iacob filia, quandiu se intra tabernacula paterna cohibuit, illibate uirginitatis iura seruauit; postquam uero ad uidendas mulieres regionis illius egressa, publicum petiit, hostem protinus  uirginitas pertulit, et aliene libidini turpiter prostituta seruiuit . Uxor Leuite de latere montis Ephraim, donec in penetralibus posita curis se domesticis occupauit, coniugalis thalami pudicitiam custodiuit; ducta autem relicte cognationis affectu, patriam parentesque reuisit: dehinc rediens multis corruptionibus furiose libidinis preda succubuit: et dum in carne periclitantis pudicitie naufragium pertulit, ignominioso uexata ludibrio etiam spiritum exhalauit . Thamar soror Absalon, dum in fraternis laribus simpliciter habitat, intemerate uirginitatis genium seruat; cum uero Amnon filio Dauid fraterne dependit uisitationis officium, prerepte uirginitatis plorat incurrisse dispendium ; et tandem experta  quod tutius esset manere, quam progredi, licet sero, secretum otium noxie pretulit uagitati.

Et tu igitur si uis animam tuam in sue uirginitatis integritate persistere, si abominandum ducis fedis et uiolentis corruptoribus subiacere, secretum appete, recessum singularitatis inquire, aures et oculos a negotiorum secularium uanitate firmiter obstrue, carnalium hominum colloquia destructioni magis, quam edificationi profutura contemne. Nam iuxta Salomonem: »Qui tangit picem, inquinabitur ab ea .« Intra conscientie ergo tue te cubiculum 264 collige. Cunctis domus tue foribus, cunctis uidelicet sensibus censorie discipline repagula, ne quis ingrediatur, appone. Fons enim, cui circumquaque ne effundatur occluditur, undis ad alta profluentibus  eleuatur; econtra, qui per plures riuos hinc inde deducitur, mox ut super eum estus feruentior incubuerit, exsiccatur. Denique si deambulanti Dauid in solario domus regie clause fores obsisterent, in lauantis se Bersabee concupiscentiam nullatenus exarsisset ; sed quia oculum sub custodia discipline non tenuit, ipse quoque post eum in immane hiantis ruine barathrum totus in preceps ruit. Lubricatis enim gressibus, totius sui expertus est lapsum, dum solius frenum relaxauit obtutus; cui uidelicet illud Ieremie aptissime congruit: »Depredatus est, inquit, oculus meus animam meam .« Si ergo tam sublimis celi columna propter solam oculorum uagationem grauissime corruit, quid de nobis infirmis et parualis  sentiendum, qui per seculum discurrentes, nos extra nosmetipsos prorsus educimus; et uisum, atque auditum, omnesque sensus nostros hauriendis mundi uanitatibus occupamus?



CAPUT XXI. Quod Esau uagatio deiecit, Iacob stabilitas exaltauit.

Que autem distantia sit inter monachos, qui secreti remotionem diligunt: et eos qui se per exteriora diffundunt, in duobus Isaac filiis luce clarius edocemur. Scriptum namque est: »Quia factus est Esau uir gnarus uenandi, et homo agricola, Iacob autem simplex habitabat in tabernaculis .« Sed iste prudenter simplex fratris primogenita, et  benedictionem patris, prouectus sui cautus exsecutor accepit; ille fatuitate gnarus, quia in gladio uiueret, et fratri suo uelut domino famulus seruiturus esset, audiuit. Attamen iste nisi in tabernaculis resedisset, procul dubio primitiue benedictionis immunis existeret; ille nisi peruagus se in exteriora proiiceret, primatus sui priuilegio non careret. Iste domestice quietis otium tenuit et diuina largiente gratia, in aliena iura subsiluit; ille uenandi labore confectus, et hoc, quod sibi iure competebat, amisit.

Ut autem supersedeant scutum excusationis opponere, qui seculum perlustrantes, iactant se obedientie legibus deseruire, non ignorent, quia et Esau uenatum prodiens, paternis iussionibus paruit; et  tamen nec patri cibos offerre, nec optate benedictionis meruit primitias obtinere. Quisquis enim rem que ad uitium pertinet, consuetudine ductus, proprie uoluntatis instinctu libenter exsequitur, peccat etiam si alienis imperiis specietenus obtemperare uideatur. Nam cum dicitur: »Quia Isaac amabat Esau, eo quod de uenationibus illius uesceretur ;« constat nimirum, quia Esau, ut patri cibos studio uenationis acquireret, non magis paterne iussioni per obedientiam paruit, quam inolite consuetudini quodammodo tributa persoluit. Qui ergo discurrendo per seculum proprie libidini satisfacit, et tamen obedire 265 se maiorum iussionibus asserit, nouerit Deum non tam coloratis uerbositatibus credere, quam de occultis hominum  iuxta conscientiam iudicare.

Notandum autem quod nonnulli quandiu in ipsa uagatione sunt positi, non grauiter corruunt; reuertentes autem quasi quodam negotiorum secularium temeto ebrii, in immane precipitium deuoluuntur. Actionum quippe secularium fumo suffusi oculos redeunt, atque idcirco propriis liminibus redditi, ubi pedem operis ponere debeant, non attendunt. Quod profecto idem Esau patenter insinuat, qui dum de agro rediens, oppido se conqueritur lassum, damnosum ualde pepigit cum fratre commercium; dumque in se immoderatam famis rabiem seuire permisit, magnum primogenitorum decus uili parue lenticule coctione distraxit .  Sic nimirum, sic qui exterioribus deditus, semetipsum deseruit, et sua postmodum corpore, non corde in interiora reuocatus amisit. Contingit etiam uagationis uitio laborantibus, ut pulueratis interioribus oculis, sicut non precauent ne in reatus foueam corruant, ita etiam postmodum quo ceciderint non aduertant: itaque dum admissa queque considerare subtiliter negligunt, quidquid illud est, quod deliquerant, confuso mentis examine paruipendunt, culicem siquidem non liquantes, etsi camelum glutientes. Cuius quoque cecitatis Esau non immunis exstitisse cognoscitur, sicut sacra historia testante perhibetur, ubi postquam dicitur: »Quia iurauit Esau, et uendidit primogenita;« deinde subnectit: »Et sic accepto pane et lentis edulio,  comedit et bibit, et abiit, paruipendens quod primogenita uendidisset.«



CAPUT XXII. In duobus his fratribus patet, quid inter uagos monachos et stabiles distet.

In his igitur duobus fratribus  manifeste deprehenditur quanta inter residentes atque uagabundos monachos esse distantia sentiatur. Ille enim nisi se instabilem, et sui prodigum per exteriora diffunderet, nequaquam benedictionis paterne mysterium una cum primogenitis amisisset; iste nisi intra domestici se laris septa comprimeret, infra prescriptum subsecutionis sue limitem iunior humiliter desedisset. Ille gnarus et solers a sue prerogatiue iure dilabitur; iste quietus et simplex,  subactis fratribus, singulari priuilegio principatur. Alter saltus et lustra peragrando defessus, a primatus sui dignitate deiicitur; alter in conclaui ameno fruens otio, ad capessendam super populos, tribusque monarchiam diuinitus sublimatur.

Desinat ergo monachus, quisquis est, cum Esau ex remotionis sue claustris frequenter erumpere; desinat cum eo sub obedientie specie causis se secularibus implicare; ne quandoque se cum ipso lugeat diuine benedictionis extorrem, quem noxie uagationis sortitur auctorem. Cum Iacob igitur se domesticum prebeat, cum Iacob in tabernaculis simpliciter uiuat, quatenus Deum, qui uere pater est electorum, 266 boni operis uesci dapibus cupientem,  non siluestrium ferarum, sed domestici gregis apparatione reficiat, quando non de externe sanctitatis superficie, sed suaue sibi de conscientie sue uirtutibus edulium parat. Neque enim Deus hostiarum pelles in sacrificio sibimet mandat offerri, sed interiora potius uiscerum cum ipsis quoque medullis precipit exhiberi. Unde et in ostendendo ipso sacrificiorum ritu Moyses precipit, dicens: »Subtracta pelle, hostie artus in frusta concidant ;« cui mandato etiam mysticus intellectus inesse deprehenditur, si subtilius indagetur. Pellem namque hostie subtrahimus, cum a mentis nostre oculis superficiem uirtutis amouemus. Cuius artus in frusta concidimus, cum distinguentes  subtiliter eius intima, membratimque cogitamus, ut que foris sincera uidentur et solida, intus non habeantur latebrose uanitatis uitio cauernosa. Dauid autem pro magno munere medullata se Deo sacrificia oblaturum esse pollicetur, dicens: »Holocausta, inquit, medullata offeram tibi, cum incenso et arietibus .«

Quisquis autem se per negotiorum secularium exercitia delectabiliter fundit, holocausti sui medullas cum uisceribus subtrahit, et solam uictime pellem Deo, que offerri prohibetur, adolere contendit; qui uero suaue Deo sacrificium offerre desiderat, recessus petat, interiora sectetur, animam suam integram, illibatamque in propria uirginitate  custodiat; nec discurrendo per lupanaria seculi immundis corruptoribus, prostibuli more, substernat. Ut ergo interni sponsi conspectui placeat, non oculos suos stibio cum Iezabele depingat , id est, non se fucis pompe secularis obducat, sed cum Iudith myrto optimo sua membra perungat : omnes uidelicet mentis sue sensus immortalis unguine castitatis obliniat, ne in mortem per incontinentiam corruens, in fetore luxurie computrescat.

In conclaui igitur sancte Ecclesie anima se pudica concludat, sicque in eterni Regis thalamo iugiter requiescat. Non carnalium propinquorum, non complicium quorumlibet requirat affectus, sed solius ueri Sponsi delectetur amplexibus. Neque enim  sine causa scriptum est: »Audi, filia, et uide, et inclina aurem tuam, et obliuiscere populum tuum, et domum patris tui, quoniam concupiuit Rex speciem tuam .« In huius igitur Sponsi cubiculo anima sancta ab omni secularis strepitus turbine dormitat, super hoc sue uirginitatis auctore casti amoris facibus inardescat; cantans nimirum, et dicens: »Introduxit me Rex in cellaria sua, exsultabimus, et letabimur in te .« Et iterum: »Fasciculus myrrhe dilectus meus mihi, inter ubera mea commorabitur .« Si uero cuiuslibet occasionis articulus accidat, ut egrediendi necessitas imminere uideatur, non mox ad uagandum se leuiter proruat, non colloquio consanguinitatis aggliscat, non ad seculi uanitatem  fixus mundo animus incalescat, sed morose ac grauiter inter se deliberet, dicens: »Exspoliaui me tunica mea, quomodo induar illam? Laui pedes meos, quomodo inquinabo illos ?«



267 CAPUT XXIII. Quod diuina dispositio sicut bonis spirituale otium tribuit, sic et prauos diffundi in exteriora permittit.

Si igitur singularis ille Sponsus hoc desiderium anime sancte inesse perspexerit, quia procul dubio princeps est pacis, liberam sibi spiritualis otii requiem tribuit, et omnes emergentium causarum fluctus placida circa illam tranquillitate componit. Hinc est enim quod in Canticis canticorum dicit: »Adiuro uos, filie Ierusalem, ne suscitetis, neque  euigilare faciatis dilectam, donec ipsa uelit .« Quo contra menti reprobe, negotiisque secularibus inhianti, sub Babylonis specie per prophetam dicitur: »Descende, sede in puluere, uirgo filia Babylonis, sede in terra, non est solium filie Chaldeorum .« Hoc enim loco humana mens, uirgo, non incorrupta, ut arbitror, dicitur, sed infecunda. Et quia Babylon confusio interpretatur, recte infecunda mens Babylonis filia uocatur, que in eo quod nequaquam bona opera germinat, dum nullo ordine recte uite componitur, quasi confusione matre generatur. Sin autem uirgo non infecunda dicitur, sed incorrupta, postquam statum salutis perdidit, ad confusionis sue cumulum  appellatur quod fuit. Cui apte per increpationem dicitur diuina uoce: Descende. In alto quippe humanus animus stat, quando supernis retributionibus inhiat. Sed ab hoc statu descendit, cum turpiter uictus sese defluentibus mundi desideriis subiicit. Cui bene mox additur: Sede in puluere. Descendens enim in puluere residet, quia celestia deserens, terrenis cogitationibus aspersus in infimis uilescit.

Ubi adhuc ingeminando subiungitur: Sede in terra. Ac si aperte exprobrans dicat: Quia celesti conuersatione noluisti te regere, sub temetipso prostratus in terrenis actibus humiliare. Unde et necessario protinus additur: Non est solium filie Chaldeorum. Chaldei namque feroces interpretantur.  ualde autem feroces sunt, quia uoluntates proprias sequentes, nec suis parcere moribus sciunt. Ferocia sunt terrena desideria, que non solum contra precepta Conditoris, sed sepe etiam contra percussionum uerbera duram atque insensibilem mentem reddunt. Sed filia ferocium solium non habet, quia mens, que ad amorem mundi ex prauis desideriis nascitur, atque eisdem desideriis obduratur, in eo quod se terrenis concupiscentiis subiicit, sedem iudicii amittit, nullique apud se solio presidet, quia examine discretionis caret: quasi a iudicii sui sessione repellitur, quia per exterioris desiderii concupiscentiam uagatur. Liquet enim, quod mens que intus consilii sedem perdiderit, foras se per desideria innumerabiliter spargit; et  quia agere intellecta dissimulat, cecatur etiam ut nesciat quid agat: et sepe iusto Dei iudicio in sua uoluntate relinquitur, et sub ea que anxie appetit laboriosa mundi ministeria relaxatur. Unde et apte illic subditur: »Quia ultra non uocaberis mollis, et tenera: tolle molam, et mole farinam .« 268 Constat nimirum, quod tenere sue filie parentes parcunt, nec duris atque seruilibus hanc operibus affligunt.

Omnipotens ergo Deus quasi teneram filiam uocat, quando dilectam uniuscuiusque animam a laboriosis huius mundi seruitiis reuocat, ne dum exterioribus actibus afficitur, ab internis desideriis induretur. Sed Chaldeorum filia mollis, et tenera non uocatur, quia mens prauis desideriis dedita in  eo, quem anxie appetit, huius seculi labore relinquitur: ut foris mundo uelut ancilla seruiat, que intus Deum ut filia nequaquam amat. Unde et molam tollere, ac farinam molere iubetur. Mola in gyro ducitur, et farina profertur. Unaqueque autem mundi huius actio mola est, que dum multas curas congerit, humanas mentes quasi per gyrum uertit; atque ex se quasi farinas proiicit, quia seducto cordi semper minutissimas cogitationes gignit. Nonnunquam uero qui quietus alicuius esse meriti credebatur, positus in qualibet actione denudatur. Unde illic protinus subinfertur: »Denuda turpitudinem tuam, discooperi humerum, reuela crura, transi flumina .« In administratione quippe  operis turpitudo denudatur, dum uilis mens, abiectaque in actionis ostentatione cognoscitur; que quieta prius magna putabatur. Humerum mens discooperit, quando opus suum, quod ignorabatur, ostendit. Crura reuelat, quia quibus desideriorum passionibus lucris mundi inhiet, manifestat. Flumina etiam transit, quia actiones huius seculi, que quotidie ad terminum defluunt, indesinenter appetit; dumque alia relinquit, alia sequitur, quasi semper de flumine ad flumen tendit.

Hec autem diximus, ut mens a solio sancte intentionis excussa, et uagationis uitio dedita, in quo iaceat, monstraremus; quia si ad ea que superna sunt, inhiare cessauerit, sub semetipsam  etiam indesinenter ruit. In alto autem figitur, si amorem temporalium deserens, ad spem incommutabilis eternitatis ligatur. Nec nos his uerbis illud astruimus, ut monachus peruicaci proposito in sua iugiter remotione permaneat, nec aliquando progredi, ubi uiolenta poposcerit necessitas, acquiescat; sed hoc potius suademus, quatenus id tanto parcius, tantoque rarius agat, quanto scit, quia uagando per seculum, neque spiritualiter uiuere, neque ad perfectionis culmen ualeat, etiam si diligenter inuigilet, peruenire.



CAPUT XXIu. De eremitis, qui in uagatione sunt positi.

Sed inter omnia hominum a suo proposito deuiantium  genera, illud non mediocriter displicet, quod etiam ipsis sanctissimis eremitis quidam uidentur admisti, quos idem pestifere uagationis morbus exagitat: et  quasi uertumnus, quoddam scilicet demoniorum genus, uexat. uertumni siquidem apud antiquos dicebantur demones, quorum instinctu homines in uertigine positi reddebantur instabiles. Quibus nimirum illi non immerito uidentur obnoxii, qui solo quadragesimali tempore 269 in cellulis commorantes, toto pene anni circulo huc illucque discurrunt, et sic uitam suam inaniter spatiando consumunt. Qui nimirum dummodo summotenus remotiora sectantes, modo in publicum crebrius prodeuntes, in utramque se uitam, contemplatiuam scilicet et actiuam, gloriantur extendere,  in neutram plenum salutis fructum probantur afferre: cumque sibi applaudant cum Iacob duarum coniugium speciali quadam copula federari, deprehenditur illis proprie opinionis sententia in contrarium uerti. Quibus nimirum contra consuetudinem et Rachel lippa, et Lia redditur infecunda; altera siquidem hebetatione uisus obtunditur, altera sterilitatis animaduersione feritur; quia uidelicet huiusmodi homines, et per publicum discurrentes, utputa sinistre opinionis apud populum habiti, nequaquam possunt spirituales Deo filios gignere, et uelut ebrii de seculo redeuntes, intima nequeunt penetrare. Quisquis enim desiderat ad illud inaccessibile lumen acie mentis attingere, necessarium sibi est interiores  oculos per diuturna uagationis spatia ab omni mundane actionis labe purgare; ne dum ad summa speculanda oculos eleuat, terrene conuersationis puluis obsistat, et magis tenebras quas reliquerat, uideat, quam lumen ad quod nititur, apprehendat.



CAPUT XXu. Quod cellam consuetudo dulcem, uagatio reddat horribilem.

Huc accedit, quod iis qui uitam suam sub hac inconstantia mutationis alternant, eo fit uita remotionis austerior, quo inolita uagandi consuetudine retrahuntur; ita ut eremitica dictrictio grauissime difficultati, cella ipsa illis uideatur horrori. Consuetudo enim facit monacho cellulam dulcem, uagatio uideri  facit horribilem. uagantibus cellula carcer est, permanentibus suaue cubiculum; silentium perseuerantem monachum uigilem reddit, extrinsecus uenientem sopor deprimit, assuetum ieiuniis corpus sobrietas roborat, affluentium epularum fluxus eneruat. uigilia moderata aciem humane mentis exacuit, geminatio repetiti soporis obtundit. Confabulatio crebra in mente monachi esuriem parit, secreta remotio animam in assuete continentie rigore custodit. Secularium negotiorum relatio animam passionibus desiderii facit obnoxiam, sacri eloquii assidua meditatio mundo reddit exstinctam. Paupertas monachi securitas est mentis, securitas mater est puritatis. Econtra rerum abundantia aculeos parit sollicitudinis, sollicitudo radix est anxietatis. Pedes illoti,  manus neglecte, inculta cesaries, quasi quedam anchora est monachi in cella iugiter permanendi; e diuerso accurata delicati corporis compositio lomes est, et occasio in publicum prodeundi.

Quisquis ergo uult, ut sibi eremitica uita dulcescat, profecto necesse est, ut in ea constanti animo iugiter perseuerare contendat; nec alternet uicibus, si suaue iugum Domini uult portare quietus. uita namque eremitica continuata quidem est refrigerium, intermissa quoddam 270 uidetur esse tormentum. Remotione quoque continua illuminatur anima, uitia deteguntur, et quidquid hominem de semetipso latuerat, aperitur. Cum aqua de uiuario, remotis que opponebantur, egeritur, pisces in siccum remanentes, humanos patiuntur aspectus: et a  nobis cum terrene actionis fluctus elabitur quidquid in profundo procellarum emergentium subnatare consueuerat, denudatur. uenator quoque oppilatis anfractibus, densis circumsepit saltuum lustra fruticibus, unumque pro multis aditum feris fugacibus ex arte relinquit, atque illic se uibrata stringendo uenabula in insidiis ponit; sicque compendium sibi laboriose uenationis attribuit, dum pernicium ferarum uestigia, que persequi per infinita nequiuerat, in egressionis solo uestibulo negotioso otio quietus exspectat. Et nos cum uitiis ad praui operis libertatem prodire nitentibus, terrene actionis meatus occludimus, quasi uno in loco illis insidias ponimus, quia cum solis cogitationibus iugiter dimicamus.  Sicque uitiorum nostrorum bestialis feritas facile capitur, dum solum cogitationis humane peruium singulariter custoditur. Auceps etiam cunctos undique gurgites ramalium densitatibus operit, atque ad unum hauriende dulcis aque locum confluere uolucres prescripta necessitate compellit; dumque solus ille ad bibendum locus exponitur, circumposita muscipularum argumenta felicis aucupii prouentione ditantur. Ut ergo diuersis animi passionibus facile possimus laqueos captionis iniicere, obtrusis negotiorum secularium riuulis, aduersus solos cogitationum impetus studeamus uiriliter decertare, ut dum uitia nostra ab actione deterrita, solis cogitationum fluctuationibus aduolant, facile in sancte prudentie laqueos cadant.



CAPUT XXuI. Quod sepe monachus falsa carnalium promissione decipitur.


Notandum autem, quia sepe seruus Dei per huius mundi membra decipitur, dum ad dirimendas dissidentium lites, uel ad aliqua peragenda, ecclesiasticis scilicet usibus profutura, importunius inuitatur: imminens namque periculum multorumque commune discrimen, nisi progrediatur, exaggerant. Quod si accesserit, cuncta ad sue uoluntatis arbitrium, atque ad felices exitus prouentura, multipliciter asseuerant. Antiquus enim hostis uidens militem Christi in procinctu sancti certaminis positum, non aliter posse a sui propositi feruore tepescere, machinatur uberioris cuiusdam fructus superficietenus bonum  adumbrare, ut dum lucrum maius attenditur, bonum, quod in presenti est, ad tempus quasi dispensatorie postponatur. Sed qui mendacis mundi consuetudinem frequenter expertus est, prudenter nouit et uana suggerentium commenta respuere, et se ab infructuosi laboris exercitio grauiter custodire. Apud quosdam namque absentis monachi auctoritas grauis est; si autem presens adfuerit, nullius iudicatur esse momenti. Sepe enim cuiuspiam uenerabilis uiri litteris reuerentie honor impenditur, 271 qui persone, si adsit, indeuotius exhibetur. Apud seculares nempe religiosus quisque ueluti pictura est. Pictura siquidem si procul assistat, inhianter, et cum auiditate prospicitur; si iuxta sit, contemptibilis iudicatur. Et spiritualis quisque carnalibus absens quidem  timori, presens autem uidetur despectui. Quod et Apostolus sibimet contigisse testatur, cum ait: »Epistole graues sunt, et fortes, presentia autem corporis infirma, et sermo contemptibilis .« Quos enim Epistolarum fortitudine et grauitate terruerat, his corporali presentia despicabilis apparebat. Quid autem mirum, si iustis quibuslibet uiris ista contingant, cum et de ipso electorum capite, Redemptore uidelicet nostro, non dissimile quid euangelica series asserat? »Herodes, inquit, uiso Iesu, gauisus est ualde; erat enim cupiens ex multo tempore uidere eum, eo quod audierat multa de illo .« Sed uideamus hoc tam magnum, tam diuturnum desiderium, quod in absentem Dominum  falsitas Herodiana tenuerat, in quem tandem exitum oblata uiuendi facultate concluserit. Quod nimirum manifeste declaratur, cum paulo inferius subditur: »Spreuit autem eum Herodes cum exercitu suo, et illusit indutum ueste alba, et remisit ad Pilatum .« Ecce quem uulpes illa malitiosa desiderauerat, spreuit: quem uidere cupiebat, illusit; et quia uitam non pro uiuendi amore quesiuit, remittens eum ad Pilatum, in impietatis sue morte remansit.



CAPUT XXuII. Ut monachus se a mundi implicatione custodiat.

Quisquis ergo in procinctu celestis militie positus ad superne patrie municipium properat, studeat male blandientis mundi promissa respuere, abhorreat  se sub qualibet specie actionum secularium laqueis irretire. Habet deputatum sibi proprie seruitutis officium: sufficere sibi credat, si indicte sibi obedientie prescriptum munus possit implere. Illud ad memoriam reuocet quod scriptum est: »Caue ne in multis sint actus tui .« Secularibus relinquatur secularia iura componere. Satis sit seruis Dei perituro huic mundo se mortuos exhibere. Sicut enim absurdum est, bonis mala preferre; ita etiam fatuum, optimum bono inferius iudicare. Maria, quia optimam partem elegit, sufficere sibi credidit; nec se ad bona Marthe, frequens uidelicet ministerium, reclinauit . Moyses, quia ab humana conuersatione remotus, bis quadragenario dierum numero ieiunauit, bis etiam legem Domini digito  scriptam suscipere meruit ; Aaron autem, qui ad custodiam populi derelictus est, cognoscitur idola fabricatus .

Sic nimirum, sic plerumque contingit, ut qui propria non contentus, aliene progreditur saluti consulere, sui potius cogatur periculum sustinere; cumque alii, uelut inter procellosa naufragia palpitanti, manum porrigit, ipsum quoque precipitem uorax fluctus inuoluit. Tutius ergo est sub huius uite nocturna caligine, nos 272 in littore positos naufragantibus lumen ingerere, quam ad eos compassionis gratia cum proprie uite periculo pernatare; quatenus ipsi per nos dato recti cursus indicio, sinum tuti portus attingant, non autem nos ad eos transfretantes uorago spumosi maris absorbeat. In  uertice montis Raphidim Moyses orabat, et duce Iosue, Isrel in conualle pugnabat. Sed si Moyses in adiutorium populi sui ad campestria descendisset, Amalech procul dubio Isrelitarum cedentium terga percuteret. Si ille manus ad corripienda arma deponeret, facta suorum strage, facilem uictoriam aduersariis triumphantibus prebuisset. Quod nimirum patenter agnoscitur, si ipsa sacre historie series subtiliter attendatur, ubi dicitur: »Quia cum leuaret Moyses manus, uincebat Isrel; sin autem paululum dimisisset, superabat Amalech .« Orantis ergo manus, manus preliantium roborabant; et quia iste imbelles ad celum patebant, idcirco ille dimicantes uictoriam cesis hostibus  obtinebant. Illarum quidem fuit pugna, sed istarum non ambigitur fuisse uictoria; quia ut illis daretur uincere, iste meruerunt diuinitus impetrare. At contra, Balaam filius Beor, qui ad prelium cum Madianitis egreditur, cum his, quos iugulare decreuerat, gladio trucidatur . Et iure, qui proprio non est contentus officio, discrimini redditur obnoxius alieno. Infelix meruit inter bellantium cuneos hostilibus gladiis confossus occumbere, qui in pace positus per prophetie oraculum ipsius belli potuisset exitum renuntiare.



CAPUT XXuIII. De libertate, et discretione Elisei.

Nequaquam sic Eliseus, qui nimirum Ioram regem Isrel aduersus Moab properantem, non ad bella  secutus est, sed tantum sufficere credidit, quod ei successum belli et adfuturam concisis hostibus uictoriam predixit . Sed cur dicimus, quia nequaquam in prelium regia castra secutus sit, cum et Naaman de remotis Syrie finibus ueniente, et ostio domus sue cum equis, et curribus humiliter assistente, non limen egredi dignum duxit, non ianuam ut ingrederetur aperuit: sed per nuntium potius que fuerint facienda, mandauit? Et certe Naaman isti multiplex mundanarum dotum suppetebat copia, quibus honorandus esse uideretur. Sicut enim testatur historia: »Princeps erat militie, uir quoque magnus apud dominum suum, et honoratus .« Per illum enim dedit Dominus salutem Syrie. Erat insuper, sicut scriptum est, uir fortis et diues. In  ipsa etiam expeditione positus, substantie facultate non erat omnino uacuus. Tulerat enim secum, sicut legitur, decem talenta argenti, et sex mille aureos, decem nichilominus mutatoria uestimentorum que etsi cuiusmodi fuerint, Scriptura non dicat, grauibus tamen auri, argentique connumerata ponderibus pretiosa fuisse quis ambigat? Quanti sunt hodie qui monastice institutionis professione censentur, quibus si tam potens, tamque famosus uir pro foribus dignaretur assistere, mox etiam 273 festinantes reuerenter occurrerent, ut ingrederetur, humiliter obsecrarent, et non tam que utiliter implerentur, quam que libenter audirentur, assentationis uerba proferrent? Qui etiam si tantopere  rogarentur, nequaquam suscipere oblata renuerent, presertim si aliquantulum numerosior alendorum fratrum sibi conuentus adesset. Eliseus autem Spiritus sancti discipulus, spe diues, thesauro fidei locuples, licet centum prophetarum filios sub discipline sue magisterio sustentaret, pecuniam spreuit, munera repulit, et impense gratie uicem recipere laudabiliter recusauit, ne uidelicet quod gratis acceperat, ad dantis iniuriam uendere uideretur. uenienti autem Naaman nequaquam superbe, sed prudenter non assurrexit, ne uidelicet alienigene, et de terrena adhuc gloria presumenti reuerentiam exhiberet: nimirum iam tunc apostolice dignitatis imaginem preferens, quam Paulus postmodum expressam representat, dicens: »Quandiu sum apostolus  gentium, ministerium meum honorificabo .« Nunquid enim minister humilitatis existimandus est, Naaman superbe fixisse pro foribus, qui de monte Carmeli in quo manebat, a femina se passus est pertrahi, et Sunamitem illam non solum comitatus, uerum insuper est secutus? Nam cum illa diceret : »uiuit Dominus, et uiuit anima tua, non dimittam te;« mox sequitur Scriptura, dicens: »Surrexit, et secutus est eam.« Nunquid etiam copiosa munera tumidi fastus supercilio respuit, qui a uiro quodam de Balsalisa ueniente, uiles hordeaceos panes caritatiue suscipere non despexit?

Sed hic dum prophete obstaculum, ne tumide elationis arguatur, apponimus, in nosmetipsos exactorie  questionis aditum aperimus. Potest enim aduersus hec que proponimus, questio huiusmodi fieri: Si tantus propheta, et panes de manibus offerentis accepit, et exire de eremo feminea supplicatione consensit; qua ratione monachus, uel seculum frequentare non audeat, uel suscipere munera difficilius acquiescat? Ad quod nos sub compendio respondentes, nequaquam quid accipiendi licentiam monacho prorsus abscidimus, sed quo id temperatius, et cum discretione fiat, cum fraterna deuotio postulat, suademus: nimirum ut necessaria queque, sicut propheta panes quibus indigebat, accipiat, et que superflua iudicauerit, sicut ille pecuniam, non admittat.

Quod autem Eliseus ad resuscitandum Sunamitis  filium, de montana remotione descendit, huius temporis monachis potius est uenerationi habendum, quam imitandum. Liceat sane monacho ad seculum ex uoluntate recurrere, quoties mortuum hominem ad uitam potuerit suscitare. Illud namque propheticum iter omnino cognoscitur, et uirtute plenum per resurrectionis humane miraculum, et typicum per significationis interne mysterium. Quid autem significet non otiosum creditur, si breuiter apponatur. Sunamitis nempe filium puer ab Eliseo missus cum baculo non resuscitauit: per semetipsum uero Eliseus ueniens, seque super mortuum sternens, atque ad eius membra se colligens, huc illucque deambulans, et in ore mortui septies aspirans, hunc  ad rediuiuam lucem 274 protinus per mysterium compassionis animauit. Auctor siquidem humani generis Deus quasi mortuum puerum doluit, cum exstinctos nos iniquitatis aculeo miseratus aspexit. Et quia per Moysen terrorem legis protulit, quasi per puerum uirgam misit. Per legem quippe Deus uirgam tenuerat, cum dicebat: »Si quis hec uel illa fecerit, morte moriatur .«

A peccati igitur morte lex nos suscitare non ualuit, sed ad statum uite Deus aspirata mansuetudinis gratia clementer erexit. Sed puer cum baculo mortuum suscitare non ualuit, quia Paulo attestante: »Nihil ad perfectum adduxit lex .« Ille autem per semetipsum ueniens, et super cadauer se humiliter sternens, ad exequanda sibi mortui  membra se collegit: »Quia cum in forma Dei esset, non rapinam arbitratus est se esse equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo .« Huc illucque deambulat, quia et Iudeam iuxta se, et longe positas gentes uocat. Super mortuum septies aspirat, quia ad perceptionem diuini muneris gratia septiformis Spiritus in peccati morte iacentes inflammat. Moxque uiuens erigitur, quia is, quem terroris uirga suscitare non potuit, per amoris spiritum puer ad uitam redit .

Quis ergo propheticum discursum iure audeat in exemplum trahere, cuius nimirum constat, quia neque uirtutem, neque mysterium possit equare?  Excubet igitur assidue bellator Christi in procinctu celestis militie lorica munitus fidei; pro castris sui imperatoris ad dimicandum paratus semper assistat, ne fortassis extra castra uagantem reperiens eum gladius hostilis absumat. Donec Abner commilitonum castris interfuit, aduersariorum cuneis terribilis exstitit; postquam uero arma deposuit, rudioris adhuc militis gladio, cesi nuper Asel penas exsoluit . Urie quoque si proprie domus hospitium placuisset, sententiam procul dubio regie indignationis, ac fraudis euaderet. Sed quia extrinsecus in alienis, quam in proprio dormire cubiculo maluit, auctores sue mortis litteras ad castrorum urbem obsidentium principem reportauit .



CAPUT XXIX. Quod hoc tempore predicatio non, sicut olim, sit admodum fructuosa.


Et quidem fuit olim tempus, quo bona annuntiantibus mundus egebat, sed elapsa sunt, ac euoluta tempora, quibus religiosus quisque potuerit secularibus fructuose consulere, et in mente carnalium spiritualia non inutiliter seminare. Nunc infelices quique uerba uite fabulas deputant, et salutaribus monitis licet aures adhibeant, ea tamen seruare declinant. Porro si fidei oculos ad transacta reducimus, uelut fructuosos ramos in sterilia degenerasse uitulamina, preteritum in hoc presens seculum inuenimus.

Quis enim non miretur, quod Niniue, spatiosa nimis  et incomparabilis ciuitas, ad uocem unius hominis tam facile a sua prauitate 275 conuertitur; et innumerabilis populus, non solum cum paruulis et mulieribus, sed etiam cum iumentis ad penitentiam reuocatur ? Quis hoc tempore, non dicam infirme etati, uel sexui, sed ipsis etiam uiris presumat ieiunia triduana prescribere, ut nec aquam bibere, nec quidquam omnino cibi liceat degustare? Ecce apud gentiles bruta etiam pecora ad prophete uocem triduanos cibos leuant; cum et ipsi homines sub euangelica disciplina, ultra diem ieiunare contemnunt. Illi ad penitentiam uno predicante unanimiter confluunt; isti predicatorum turbas indesinenter audiunt, et obedire nullatenus  acquiescunt. Quis etiam non obstupescat, quod omnes uiri Iuda et Beniamin, quicunque uxores alienigenas duxerant, ad predicationem Esdre sacerdotis non solum illicita connubia dissoluerunt, sed et omnem sobolem que ex eis genita fuerat, abiecerunt ? Quis nesciat quantus uirorum amor circa uxores proprias uigeat, quanta circa filios pietas paternum pectus astringat? Quis ignoret ad dissoluendum duplex huius necessitudinis uinculum, quo merore, qua amaritudine se potuerunt uiscera humana concutere? Quo uehementissimi doloris incendio paternus affectus, coniugalis animus compulsus est estuare? Habentes tamen ueram circa Deum pietatem, ad nichilum redegerunt false pietatis imaginem; atque ut essent in spiritu  ueraciter pii, facti sunt contra carnem et sanguinem laudabiliter rigidi. Armauerunt se contra iura nature, ut naturarum Auctori fideliter militarent. Obliti sunt erga filios, quod fuerant genitores, ut ueri patris ipsi ascriberentur heredes; atque ut superne pacis sibi federa resarcirent, coniugalis tori copulam resciderunt. Nesciunt seruare matrimoniis fidem, ubi fides melior ad proprium recalescit auctorem. Quibus utique conuenienter aptatur quod per Moysen dicitur: »Qui dixit patri suo et matri sue, nescio uos; et fratribus suis, ignoro uos, et nescierunt filios suos, ii custodierunt eloquium tuum, et pactum tuum seruauerunt «

Quis, rogo, nunc possit incestuosa coniugia quantumuis instantissima predicatione rescindere?  Quis ualeat, non dicam populum, sed uel unum hominem ad illiciti matrimonii repudium prouocare? Clamant sacri canones, humane in tantum scelus uindicant leges, obsistunt predicatores Ecclesie: et cuncta hec perditis hominibus uelut aniles nenie risum potius mouent, quam ad corrigendi piaculi lamenta compungant. Ecce insuper hoc anno, sicut nostis, per Romane sedis antistitem bis congregatum est synodale concilium, ubi denuo omnes incestuosi iuxta canonum decreta, ecclesiastica sunt communione priuati.

Sed quis ex tot millibus hominum saltem unum uidit ab infausti federis abominatione diuulsum? Imo ne profundiori iuste clamitantis absorberetur hiatu, quis eorum post hec, Ecclesie limen terere  destitit? Aut quis insuper ista considerans, ab eorum se familiaritate remouit? In omnes itaque lethalis lepre contagium serpit, quia nimirum omnes eorum complices apostolice excommunicationis nexus astringit. Enimuero quisquis coniugalis prosapie 276 titulis insignitur, quisquis male blandientis forme auita uenustate mulcetur, presertim si largioris substantie dotibus affluit, uel subcrescentis sobolis indoles spem sibi future posteritatis infundit; consultius iudicat a Deo manifeste recedere, quam adeo lucrosi matrimonii glutinum disgregare. Si uero his contraria euenerint, atque luxurie calamitatis incommoditate percellatur, ipse uir false consanguinitatis lineam texit, et inaudita  proauorum nomina per multa argumenta confingit, atque senes quosdam in huius allegationis testimonium aduocat, quos tamen per uite terminum sublatos e medio non ignorat. Ipse itaque sibimet accusator, et reus crimen impingit, scelus exaggerat, atque adminiculum, quo ex tam periculoso naufragio enatare possit, inquirit.

Eat ergo nunc monachus, salutiferum uite sue otium deserat, uitamque suam sub specie lucrandi animas, inania sectando, consumat. Quis enim Simoniacus nostre commonitionis instinctu sua se aliquando sponte deposuit? Quis alieni iuris uiolenter inuasor, paterno solo depulsos in patrimonia sublata restituit? Quis in campo bellicosis armatorum cuneis constipatus, si ex equo congredi potuit,  obstaculo sequestre pacis ad propria nisi fuso sanguine repedauit? Quis exactor egeno debitori prefixum chirographo fenus indulsit? Quis debitor creditoris heredibus bone fidei iura seruauit? Omnia in orbe confusa, cuncta pietatis ac fidei decreta conuulsa. A iudicibus iustitia uenditur. A legisperitis ueritas tenebroso cauillatorie argumentationis colore fuscatur. uenales sunt siquidem leges, et pecunia iustificat delinquentes. Aurum nunc ipsis senatoribus presidens in tribunalibus iudicat, et uelut imperator quidam pragmatice sanctionis edicta promulgat. Sicut enim rex in secretalibus adytis de regni statu, de rerum summa deliberat; quodammodo sic aurum et latet in occulto, et sententiam depromit in publico. In sudario angusto concluditur,  et decisis negotiis calculos iudiciales apponit. Plerumque enim quos causa condemnat, mendax pecunia premio dignos procaciter asseuerat; econtra, quos conscientia testatur innoxios, statuit impia coram iudicibus reos. Nummus nempe momenta legibus tribuit, atque ad suum intellectum obscuras sententias falsus interpretator inflectit. Nummus cor iudicum circa diuites oleo impietatis emollit; erga pauperes uero ad exercendum uigorem rigide animaduersionis impellit. Nunc igitur auaritia malorum omnium radix, uberius pullulat, et tanquam uirose propaginis ramos per totum orbem feralium uitiorum portenta dilatat.



CAPUT XXX Quod nunc omnia uitiorum monstra feralius uigeant.


Hec nimirum tempora apostolico denuntiantur oraculo, dum Timotheo futura predicit: »In nouissimis, inquit, diebus erunt tempora periculosa, et erunt homines seipsos amantes, cupidi, elati, superbi, blasphemi, parentibus inobedientes, ingrati, scelesti, sine 277 affectione, sine pace, criminatores, incontinentes, immites, sine benignitate, proditores, proterui, tumidi, uoluptatum amatores magis quam Dei, habentes speciem quidem pietatis, uirtutem autem eius abnegantes ;« atque his premissis, illico subiungit: »Et hos deuita .« Nunquid usque ad mundi huius terminum Timotheus peruenturus erat, cui cum prauitates hominum in nouissimis diebus  futuras Apostolus enumeraret, protinus ut deuitaret adiecit? an potius in unius persona discipuli, illis mandatum hoc communiter indidit, quos adhuc deputatos officio iuxta finem seculi fore preuidit? Igitur dum non dicit: His predica, his uerba uite denuntia, sed »hos deuita,« profecto moderne temeritatis insolentiam arguit, atque ab infructuosa tumidos quosque predicatione compescit.

Quid ad hec nos monachi dicimus, qui mensure nostre metas excedimus, atque ius nobis alieni muneris usurpatorie uindicamus? Si Paulus discipulum in hoc ipso specialiter constitutum ab incorrigibilium predicatione prohibuit, qua nos audacie nota corripimur, qui nequaquam nobis delegato predicationis officio, importune nosmetipsos ingerimus, et  nostra salute postposita, alienis quasi profectibus inaniter insudamus?

Cedat ergo, cedat sterilis cura negotii. Superfluum iudicetur infructuoso indulgere labori. In semetipsa mens totis collecta uiribus redeat, aduersus infatigabiles aduersarios peruigil se ad certamen accingat. Charitatis quidem uisceribus erga omnes intrinsecus affluat, ad exteriora uero se causa aliene salutis extendere superuacuum ducat. Ad se uenientibus monita salutis impendat, nullius hortatu leuiter proprie quietis lucra postponat. Imperialis edicti pagina ueredario discurrente defertur; bullate nobis apoche ab auctore sedis apostolice diriguntur; synodus congregatur, religiosis uiris totius concilii summa committitur. Solotenus illico se monachus  flectat, honorem sacris litteris reuerenter exhibeat; huius tamen expeditionis munus a se alienum irretractabiliter ducat, reputans intra se: Quid mihi cum regibus terre? quid mihi cum synodali conuentu? Sufficiat mihi peccatis meis flendis insistere; satis mihi sit me huic mundo mortuum exhibere.

Nolite, queso, monachi, nolite sub ecclesiastice compassionis specie regum aulas irrumpere; nolite aures principum uelut salutaria suggerendo, fastidiosa importunitate pulsare; credite experto, credite in huius gratie studiis non leuiter fatigato. Imperatorie namque maiestati sepe que suggerenda uidebantur expressimus; a summis pontificibus inuitati,  synodalibus conciliis interfuimus; sed qui hoc tempore ista prosequitur, tanquam si semina crederet arenosis littoribus uideatur.



CAPUT XXXI. Quod in synodo monachus ad episcoporum inuidiam libere loqui non audeat.

Sepe namque in conciliis synodalibus positi, quosdam sibi feraliter conscios presidere 278 in numero sacerdotum uidimus, non modo sui securos, sed ultro etiam ad aliorum crimina defendenda impudenter accinctos: qui nimirum, ut ferebatur, et cum Simone prius emerant , et cum Giezi postmodum carismatum dona uendiderant . Quorum tanta uis erat ad excusandas excusationes in peccatis, ut inter cetera mala, etiam Simoniace  hereseos non modo defensores, sed uiderentur potius assertores. Quis ad istorum inuidiam monachus mutire presumeret? Quis ad arguenda crimina, uel iustitiam declarandam, uendicare sibi ius libertatis auderet? Illico seuirent, illico in nos dure suggillationis arma corriperent, et premisso iurgio, silentium imperarent, inter se scilicet hoc modo inuicem conquerentes: Ad concilium hoc iudicaturi conuenimus.

Sed, o noua presumptio! mortuorum sententiis subiacemus, et episcoporum sunt iudices facti, qui legaliter sub eorum fuerant legibus constituti. Quibus aliquando respondetur: uenerabiles Patres, et domini, sicut uobis specialiter prerogatum est iudicare, ita etiam minoribus Ecclesie membris competit  quod sentiunt in commune conferre; nec ulla canonum auctoritas prohibet iuniores que Ecclesie ducunt profutura depromere, dum tamen uentilata negotia pontificalis iudicii debeat clausula terminare. Si quando ergo hoc, aut aliquid huiusmodi illis cum humilitate suggeritur, nequaquam patienter admittitur: sed quidquid a nobis in synodo dictum est, totum ad inuidiam nostram superbo uocabulo iudicium nuncupatur.

Hec breuiter idcirco perstrinxerim, ut in me quilibet inexpertus discat, sibimet etiam a talibus declinare quam diligenter expediat. In uno siquidem preuadante colligitur, utrum a subsequenti exercitu ignote aque tuto fides habeatur. Protinus se ab impetu proprii cursus institores uenalium reprimunt,  cum uel unum ex suis redire a nundinis uacuum non distractis mercibus cernunt. Quem ruralibus curis intentum frequenter seges negata delusit, quamplures a sterilis arui cultura compescuit. Cum scrutator fluctuum labore frustratus, uacua lassus lina reportat, facile iam nudatos a perlustrandis inopis aque finibus reuocat. Sic nimirum me, non mihi soli, sed et cunctis fratribus meis talia tentasse sufficiat, ut dum unius labor inutilis fuisse perpenditur, non uni, sed multis a superuacui laboris impendio cautela prebeatur.



CAPUT XXXII. Quod monachus se a mundo cohibeat, et Dei iudicium suis semper oculis anteponat.

 Quisquis ergo monachus perfectionis culmen festinat attingere, intra remotionis sue se claustra cohibeat, spirituale otium diligat; discurrere uero per seculum, uelut mersare se in lacum sanguinis, perhorrescat. Tot enim criminum magis ac magis in dies mundus contaminatione polluitur, ut quelibet sancta mens sola eius consideratione fedetur. 279 Et dum ueteribus noua semper augentur, quid aliud agitur, quam Antichristi uia procul dubio sternitur, ut iam ultra finem seculi in mundum ueniens, sine offendiculo liber ingrediatur? Et cum illius uia nichil aliud prorsus quam nostra sint absque dubio scandala, eadem causa debet uestigia nostra compescere, que illi spondet liberis posse gressibus [.....] tare.

 Reprimatur ergo quilibet frater nunc in angusto sue remotionis ergastulo, ut infinite magnitudinis domus sibi paretur in celo. Ieremias ait: »O Isrel, quam magna est domus Dei, et ingens locus possessionis eius: magnus, et non habet consummationem, excelsus, et immensus!«  Nunc se uinculo diuini timoris obstringat, ut postmodum ius uere libertatis obtineat. Requiescens in Christo, reputet nil sibi commune esse cum mundo; ut quod Ioannes apostolus iubet, non solum corde, sed et corpore ipso conseruet: »Nolite, inquit, diligere mundum, nec ea que in mundo sunt. Si quis diligit mundum, non est caritas Patris in eo .« Clarescat seruum Christi, nulla mundum affectione cordis diligere, atque ad hoc probandum  corporalibus etiam hunc fastidiat gressibus frequentare. Ipsa porro corporalis abstinentia pie mentis odium comprobet, ut quo quisque a noxia mundi notitia magis alienatus, eo arctiori Deo familiaritate iungatur. Nunc flebilis, et merens defixos in terram oculos teneat, quos ad eum uidendum, qui uenturus est in nubibus celi cum potestate magna, et maiestate , tunc letus attollat, sicut scriptum est: »Respicite, et leuate capita uestra, quoniam pinquat redemptio uestra .«

O quam ad pronuntiandum breuissima uerba, quam ad pertractandum medullitus infinita sententia! uidelicet cum reprobi eiulantes tremefactis uisceribus dicent: »O montes, cadite super nos, et colles,  operite nos a facie Sedentis in throno .« Cum denique »sol oscurabitur, et luna non dabit lumen suum, et stelle cadent de celo « Tunc nimirum cum uidebit eum omnis oculus, et qui eum pupugerunt, et plangent se super se omnes tribus terre. Que autem mens humana concipere, que lingua ualeat explicare quantum erit tunc electorum gaudium, quam inenarrabilis letitia beatorum, cum periclitante mundo, ipsi de cetero subiacere periculis desinunt, et uenienti immortali Sponso accensis lampadibus tripudiantes occurrunt!  Cum membra mundi ad perferenda tartaree combustionis supplicia corruunt, ipsi ad percipienda inaccessibilis glorie premia felices assurgunt! Cum illorum uita repente mors immortalis intercipit, istorum  mortalitatem uirtute resurrectionis absorptam, incorruptio gloriosa consumit! Hoc cunctis seculis admirandum singulare spectaculum incessanter sibi mens sancta proponat. Hanc tremendam uenture discussionis imaginem assidua pre oculis meditatione depingat. Iam se uir electus ad tribunal raptum Iudicis deputet, iam se in examine positum ad reddendam rationem diuinis questionibus perurgeri formidabiliter penset. Mundo se extraneum reddat, ut Deo propensioris gratie largitate familiaris adhereat. Hoc itaque modo mortuus uiuat, a 280 terrenis uexationibus se subtrahat, ac uelut in sepulcro iam positus, in solo Creatoris sui desiderio suauiter requiescat. Sicque in Deo uita eius abscondita,  quatenus apparente Christo, et ipse cum eo apparere mereatur in gloria . Amen.



CAPUT XXXIII. His scriptor alloquitur uenerabiles monachos Petrum et Albizonem.

Nunc igitur, fratres karissimi, alter scilicet teres forma cenobitarum, alter imitandum eremitice conuersationis exemplum, ad uos styli huius articulum reuoco, ut quibus primordium incipientis intenditur, in eos etiam consequenter peracti opusculi clausula terminetur. uidetis igitur, quam celeriter breuis hec uita pertranseat, uidetis, quia mundus hic uicinum sui terminum indiciis iam euidentioribus clamat. Tellus enim genitalibus effeta humoribus, quodammodo inuita aratrum tolerat, dum ferre  fructus suis cultoribus negat; et uelut anilis aluus, dum sanguis in corpore, uulua marcescente, frigescit, etiamsi procreandi studium non defuerit, ad gignendam tamen sobolem non assurgit. Aqua etiam nichilominus sterilitatem patitur, ut iam piscator retibus impendium deneget, dum inopis capture questus duris per elementum liquidum laboribus non respondet. Nec te, er olim fecunde, preteream, qui nunc, dum diuersis tendicularum argumentis in uolucrum captione non prouenis, nimirum aucupes casso labore frustratos, ad exercitium rurale remittis; et quos dudum ad sublimia captandis tuis muneribus faciebas intentos, iam ut meminerint, cui sustendande uite adminiculum acceptum referre debeant, alumne terre reddis obnoxios: quique  tunc largus quelibet grossiora edulia tuis iubebas deliciis cedere, iam nunc ad te manum retrahens, uilia facis oluscula, uelut accuratas epulas, mensas diuitum infercire.

Mundus itaque, ut predictum est, quasi longo lassatus iam senio per cuncta sua membra probabiliter indicat quia cursus sui terminos diutius non elongat. Huc accedit quod homines nunc in iuuentute senescunt, et iuuenili adhuc decore uernante intempestiuis canis uerticem spargunt. Nimirum quos propria dictat etas immature uenustatis adhuc flore uirescere, senex mundus quodam uiolente auctoritatis imperio secum precipit decrepitos apparere. Quo fit ut sicut cauernose arboris poma mox ut producta fuerint, ante maturitatem corruunt: ita  nimirum homines acerbo, ut ita dixerim, exitu priusquam ad etatis plenitudinem ueniant, moriuntur.

Cum itaque mundus precipitem et iamiam protinus pre oculis imminentem sui cursus minetur occasum, homines etiam quotidie immaturo preuenti rapiantur interitu, quid restat nisi ut hoc breui puncto, quo uiuimus, lapsura queque uelut iam lapsa despicere, et ad ea que permanent, pleno feruide mentis studeamus desiderio festinare? Ecce non leuia currentibus premia proponuntur, et itineris nostri 281 stadium quotidie breuiatur. Nulla ergo uite presentis offendicula nostri cursus iter impediant, nullas nobis moras carnalis illecebre torpor innectat.  Quisque iam ad promissa munera perspicacis fidei oculos dirigat, et a brutis [f. abiectis] ignauie uinculis obuiantia queque terrene prauitatis obstacula robuste spei penna transcendat. Ecce enim qui de longinquo uocauerat, manum iam appropinquantibus porrigit; et quasi teneros filios uacillantibus nutantes poplitibus firmat, blandeque ac leniter in gremium sue caritatis inuitat.

Adeamus ergo cum fiducia thronum glorie , arripiamus tante insignia pietatis; et quod temeritatis fuerat querere non promissum, pudoris sit nolle suscipere uel oblatum. Dedignemur iam cenosi huius mundi lutum sepius corporaliter terere, cuius amorem Deo inspirante didicimus libero mentis pede calcare. Ab eo itaque, quem non diligit  animus, ipse etiam corporeus reprimatur incessus: indignum censeamus uisitationis nostre frequentia, qui de nostra gliscit triumphare ruina. Inimicitias mentis ipsa quoque testetur absentia corporalis, nec crebro nostros mereatur ille discursus, quorum fedare consueuit obtutus; solusque in insidiarum suarum foueas incidat, qui nostris assidue gressibus deceptionum laqueos parat. Sic sic frustratas fraudum suarum excubias lugeat, dum nobis in pace quiescentibus nocturne nostre profectionis aditum callidus insidiator explorat.

Sufficiat autem nostre discursioni diuini campus eloquii. Per hunc campum iugiter gradiamur, in eo delectabiliter spatiemur. Licet illic liberis gressibus per parilem sacrarum historiarum planitiem currere.  Possumus etiam per mystice intelligentie profunditatem quodammodo preruptorum illic montium celsitudinem repere. Illic perfruemur fidelium amicorum dulci colloquio, illic diuersi apparatus, epularumque celestium iuge conuiuium. His dapibus inhians fidelis anima, assidue lectionis alimento uegetata robur accipiat, et purissime orationis adipe saginata pinguescat. Relinquatur fames seculi fastidientibus conuiuium mundi. Nos autem illas didicimus epulas esurire, que et famelicis satietatem assolent cum iucunditate tribuere, et tamen satiatis nesciunt fastidium generare. Que nimirum epule et mentis nostre stomachum suauiter replent, et tamen cloacarum secessibus nichil debent. Nihil enim de se prorsus egestioni relinquunt, sed ad prebendas uires  per omnium se uenarum poros, cunctorumque uiscerum penitus interna diffundunt.

282 His itaque celestis mense dapibus mens intenta inexplebiliter uacet, his oculus solerter inuigilet; lingua articularis styli uerba percurrat; cor, que leguntur, intelligat, et mysterii latentis arcana reuoluat. Hoc pabulum sacra animalia per assidue retractationis studium iugiter ruminent, que nimirum a uentre scientie ad memorie guttur sepius iterata meditatione redundent. Has, inquam, dapes mens ieiuna semper esuriat, ab his uero nunquam satiata recedat; sed quo magis expletur, eo rursus ad earum appetitum auidius accendatur: sicque omnes sensus nostros circa istas uitales epulas occupemus,  ut cunctis causarum secularium negotiis insensibiles facti, uere mortui mundo, soli uiuamus Deo; quatenus ipse auctor, et instructor felicissimi huius ferculi, illis suis conuiuis nos dignetur ascribere, qui ex ore ueritatis merebuntur audire: »Ego dispono uobis sicut disposuit mihi Pater meus, regnum, ut edatis et bibatis super mensam meam in regno meo .«

Omnipotens Deus, qui caritas est , fratres karissimi, sancto cordi uestro clementer inspiret, ut pro me peccatore dignemini semper orare.





SCHOLIA.

Concludendum est igitur, quia sicut ab his cauendum est, quos moderna synodorum concilia ab ecclesiastica  societate repellunt; ita et ab illis nichilominus declinandum, quos antiqui Patres eliminandos esse decernunt. Hoc loco beatus Damianus loqui uidetur iuxta Ecclesie morem, qui eius etate seruabatur. Ante concilium enim Constantiense in uniuersum prohibebatur fidelibus participare cum excommunicatis, cap. Cautum est 11, qu. 3. et cap. Cum desideres. Et alibi sepe. uerum in concilio Constantiensi, per Martini u Constitutionem, que incipit: Ad euitanda multa scandala, quam et Leo X in concilio Lateranensi, sess. 11, confirmauit, eamque refert Martinus Nauarus in Summa, cap. 27, num. 36, cuius adhuc meminit Didacus, Couarr. in cap. Alma mater, I par. Relect. paragr. 2, decretum est, »Licere fidelibus communicare excommunicatis, exceptis duobus, iis uidelicet, qui nominatim fuerint denuntiati, aut notorii clericorum percussores.« Iuxta quod decretum, nostri doctoris zelum et sententiam interpretabimur.


Sit nomen Domini benedictum.





283-284 OPUSCULUM DECIMUM TERTIUM. DE PERFECTIONE MONACHORUM. AD O. . . . ABBATEM POMPOSIANUM EIUSQUE CONuENTUM.





ARGUMENTUM.

In hoc libello preceptoris, ut ita dicam, officio fungitur. Nam cum monachorum sui temporis corruptos mores et instituta deplorasset, eosdem saluberrimis preceptis ad perfectionem instituit: quid fugere debeant, quid amplecti, ut ad optatam laborum metam, certaminumque palmam peruenire possint, solerter erudit. Et quidem pene totus in eo est, ut eos posthabitis terrenis cupiditatibus, non ob penarum formidinem, sed sua sponte ad Deum ardenter amandum inuitet, et ad ipsam uirtutum arcem, caritatem, quasi manu perducat. Hac regia uelut semita patefacta, ad reliquos deinde uirtutum calles digreditur, patientiam scilicet, humilitatem, obedientiam, compunctionem, penitentiam, et contemplationem, quibus tanquam clarissimis gemmis monachi cuiusque animus ornatus, non ad externa duntaxat intuentium oculos, sed ad ipsius interni spectatoris conspectum pulcher et formosus apparet. Ubi generatim ad omnes locutus est, tum demum singillatim unumquemque sui officii admonet, abbates, prepositos, ceterosque cuiuscunque etatis ad bene beateque uiuendum iuxta prescriptam a maioribus normam informans.

 Domno O. . . . uenerabili abbati, et sancto conuentui, PETRUS peccator monachus deuotissime seruitutis obsequium.

Pauperculo debitori licet soluere nequeat omne quod debet, excusationi tamen est, id perexiguum offerre quod habet. Sepe nimirum rusticus, qui pecuniam feneratus acceperat, exactori suo olerum duntaxat aduexit xenium, et mox cautionis sue chirographo rediit absolutus. Ego itaque, qui beneficiis uestris magna debeo, uiles litteras mitto; uiles, inquam, mea rusticitate, non suo genere, uidelicet que et diuine uoluntatis indices, et ueterum nouorumque gestorum depositarie sint fideles.




[DE PERFECTIONE MONARCHORUM.]



CAPUT PRIMUM. De remissione feruoris sancte religionis.

 Itaque non ignoratis, fratres mei, quod gemens loquor, ad quantum sancti feruoris lapsus sit, imo procliuius quotidie labi non desinat noster ordo defectum, ut iam omnium pene mandatorum negligenter obliti, sola professionis huius uideamur ueste contenti. Sub religionis enim specie seculariter uiuimus, et uiolato discipline genio, dum nos per illecebrarum fluxa dissoluimus, uelut a nobilitatis nostre titulis degenerantes, monachorum nomen inaniter  possidemus. Ac si spurius puer patris quidem se censeri nomine gaudeat, sed generis sui degenerata conditio legibus hunc ab hereditate repellat. Nam et Ismel et filii Cethure omnes indifferenter Abrahe filii dicebantur. Sed cum ad successionum iura peruentum est, Isaac legitimo filio tota in integrum hereditas traditur; concubinarum autem filiis tantummodo munera tribuuntur. »Spuria, inquit Salomon, uitulamina non dabunt radices altas .« Nec uos, queso, quod loquor, in uestram uertatis iniuriam. Nostis enim, quia fomes apte congeritur, ubi scintilla saltem ignis superesse uidetur; illic autem quis inaniter sufflat, unde calorem penitus exbalasse considerat? Ego etiam, nisi per Christi gratiam de uobis meliora confiderem, relictis aliis, exhortationis  285 stylo uos etiam prosequi superuacuum iudicarem.

Quapropter, karissimi, in uires uos, Christo auxiliante, colligite, eiusque militiam, in cuius arma iurastis, non segniter, non eneruiter, sed feruide potius ac uiriliter baiulate, ut rudimenta conuersationis uestre, que adhuc in quodam meditullio posita sunt, non ad nichilum, quod absit, per negligentiam redeant, sed per continui feruoris instantiam  ad perfectionis culmen excrescant. Mementote quod angelo Sardis Ecclesie dicitur: »Esto uigilans, et confirma cetera, que moritura erant; non enim inueni opera tua plena coram Deo meo .« Quia enim plena coram Deo eius opera non inuenerat, moritura etiam illa, que iam bene gesta fuerant, perhibebat. Si enim quod mortuum in nobis est ad uitam non accenditur, hoc etiam exstinguitur, quod quasi adhuc uiuum tenetur. Perdit quippe quod egerat, qui quod faciendum est non consummat. Quid enim prodest si in materno utero formari corpus incipiat, et tamen ad naturalis incrementi plenitudinem non pertingat? Non enim uos latet de qua sobole dicitur: »Mulier cum parit, tristitiam habet, quia uenit hora eius; cum autem peperit puerum, iam non meminit  pressure propter gaudium, quia natus est homo in mundo .«



CAPUT II. Quod nisi quisque studeat cepta perficere, ad amorem Dei nequeat peruenire.

Abortiuum plane opus Deus non approbat, qui personarum et officiorum, conditionum et ordinum actus in statera prouide discussionis examinat, et diuersas habet lances per singulos ordines. An ad trutinanda regis opera stateram habilem non habuerat, eaque actus illius appenderat, cui per manus articulum in pariete describebat: »Regnum tuum appensum est in statera, et inuentus es minus habens? « Atque idcirco presto subiunctum est: »Diuisum est regnum tuum, et datum Medis et  Persis .«

Si ergo regnum simul et uitam illis Deus omnipotens abstulit, non ob aliud crimen, nisi quia tam boni operis, quale regem decuerat, in eo plenitudinem non inuenit; quid de nobis est sentiendum, qui sub professione manastica et scandere perfectionis excelsa promisimus, et adhuc tamen sub torpore desidie in imperfectionis nostre conualle iacemus? Ut quid homo totis nisibus non satagit implere quod instat? Ob id saltem ne perdat omne quod preterito labore quesierat. Nam quantumlibet itineris quisque perrexerit, quid, queso, proficit si ad locum propositum non attingat? Porro, si quispiam regi uehementer infensus, non aliter redire in gratiam possit, nisi centum argenti libras  appenderit, certus quia post solutum exactionis regie debitum, non solum gratiam, sed et magne cuiusdam dignitatis erit infulas accepturus; nunquid non fatuus erit si nonaginta nouem libras, que publicis erariis illate iam fuerant, perire patitur, nisi sola una 286 que de ratione remanserat, persoluatur? Nonne melius est ut modicum id quod restat plene soluatur, et gratiam simul cum dignitate homo recipiat, quam et quod datum est, perdat, et, quod terribilius est, in Regis indignatione permaneat?

Dedimus, fratres, ut confidenter dicam, dedimus nonaginta libras argenti regi nostro Christo, pro cuius intuitu possessa reliquimus, coniugium spreuimus, esum carnium deuitamus, mundi pompas et  gloriam perhorrescimus, nitorem secularis habitus humili ueste mutamus. Magna sunt hec, ardua sunt, fateor, magisque superne retributionis muneribus compensanda; sed adhuc restat unde prefixum debeat pondus impleri, ut in gazophylacium Regis eterni mereatur admitti. Queritis quid sit hoc: Occurrit mihi protinus, ut uobis ista respondeam. Obedientia, caritas, gaudium, pax, patientia, cetereque uirtutes, quas gentium predicator enumerat . Sed uolo compendiose perstringere, quo menti uestre ualeat facilius, ac per hoc arctius inherere. Itaque nichil est aliud nisi feruor in Deum et mortificatio in temetipso. Si enim apostolica in nobis sententia uiueret, qua dicitur: »Semper mortificationem Iesu in corpore nostro circumferentes  ;« quia carnalis amor non haberet ubi se intra nostra diffunderet, necessario se omnis nostra delectatio in Deum suspensa transferret: et illic noster ignis exsiliens uiueret, quia intra nos diffundendi se spatium non haberet. Prudens etenim uir, et ad salutis sue custodiam uehementer intentus, tanta reprimendis uitiis sollicitudine semper inuigilat, ut perfecte mortificationis cingulo lumbos suos et renes, uentrem una cum lateribus undique circumstringat. Quod nimirum tunc fit, cum pruriens gula reprimitur; cum lingua procax sub silentio cohibetur; cum auris a detractionibus clauditur; cum oculus aspectare que sunt illicita, prohibetur; cum retinetur manus, ne creduliter feriat, pes ne uagabundus inaniter pergat; cum resistitur cordi, ne prosperis  aliene felicitatis inuideat, ne quod suum non est, per auaritiam concupiscat, ne se ab amore fraterno per iracundiam diuidat, ne se super ceteros arroganter extollat, ne titillanti luxurie ex delectatione consentiat, ne se uel in merorem immoderatius deprimat, uel letitia lenocinantem resoluat. Quia igitur humana mens penitus uacare non ualet, ut cuiuslibet rei se amore non occupet, cum hoc uirtutum muro undique circumcluditur; qui se circa se nequaquam dilatare permittitur, supra se necesse est rapiatur.



CAPUT III. Quod necesse sit terram nostri cordis excolere, si de ampla uolumus possessione gaudere.

Hoc itaque modo cum mens nostra in suo ceperit  auctore quiescere, et ex illa iam dulcedinis intime suauitate gustare: mox quidquid diuine legi iudicat esse contrarium, respuit; quidquid a superne iustitie regula discrepat, abhorrescit. Hinc plane uera mortificatio 287 nascitur; hinc fit, ut homo Redemptoris sui baiulans crucem, mundo mortuus uideatur. Itaque iam non fabularum gaudet ineptiis, non otiosis acquiescit diffluere uerbis; sed psalmis, hymnis et canticis spiritualibus uacat, remotionem querit, latibulum expetit; colloquentium officinas, publicum claustra monasterii forum deputat; angulis gaudet, secreta rimatur: et ut liberius conspectui sui Creatoris assistat, in quantum preualet, etiam colloquia humana declinat.

 Hic itaque uir postquam urbes hostium subruit, postquam regum in spelunca latentium colla calcauit et perdidit; postquam maritima, campestria ac montana regna subuertit, quid iam restat, nisi ut repromissionis terram cum triumphatore Iosue tranquilla pace possideat? alioquin quid prodest, quod deserentes Aegyptum, diuiso mari Rubro transiuimus, si in deserto nunc per quadraginta annorum spatia coarctamur, et nec ad ollas carnium redire iam possumus, nec terram lacte melleque manantem iure possessionis intramus? Dormimus, stertimus, et sub ignauie torpore marcemus.

Merito itaque nobis ad opprobrium dicitur, quod septem tribubus necdum possessiones habentibus idem Iosue dixisse perhibetur: »Usquequo, inquit,  marcetis ignauia, et non intratis ad possidendam terram, quam Dominus Deus patrum uestrorum dedit uobis .« Stultus denique miles est, qui satagit uincere, si non studuerit ante pugnare; nimis delicatus est, si ante nititur obtinere uictoriam, quam egrediatur ad pugnam. Frustatur agricola, si antequam desudauit serere, ambiat triturare; cum constet, quia quisquis desiderat frumenta colligere, prius necesse sit frutices simul cum uepribus exstirpare. Et reuera diuina uoce peccatori homini dicitur: »Terra tua spinas et tribulos germinabit ;« ut autem terra ista ualeat esse ferax segetum, patiens sit ante ligonum, et uomerum; quatenus diuersis afflictionibus, perfecteque penitentie disciplinis exculta, uelut uberum prouentu frugum, sic  adornetur omnium fecunditate uirtutum.

Ad hanc profecto agriculturam typice impellebat Iosue filios Ioseph, cum eis de parue sortis funiculo conquerentibus, diceret: »Si populus, inquit, multus es, ascende in siluam, et succide tibi spatia in terra Pherezei, et Raphaim, quia angusta est tibi possessio montis Ephraim .« Nam, ut rem ad id quod propius adiacet, non incongrue referam, in angusta se montis Ephraim possessione cohibuit, qui sola B. Benedicti regula contentus esse decreuit. Sed audi, quomodo te ad montem Iosue nouus impellat, et ad latiora possessionum spatia festinare precipiat: »Regulam, inquit, hanc descripsimus, ut hanc obseruantes aliquatenus, uel honestatem morum, uel initium conuersationis nos demonstremus  habere.« Ecce mons Ephraim. Sed quoniam angustam hic possessionem esse perpendit, mox ad altiora, simul et latiora transmittit: »Ceterum qui festinant, inquit, ad perfectionem, sunt doctrine sanctorum, siue collationes et instituta Patrum,« et cetera: que quoniam uobis notissima nouimus, hic apponere superfluum iudicamus.



288 CAPUT Iu. De his qui Gabaonitarum imitantur exemplum.

Sed, o utinam, quia tepidi atque degeneres nequaquam ad altiora contendimus, huius saltem parui montis angustias nauiter sulcaremus; ut nullus in eadem regula mandatorum angulus sub negligentia delitesceret, quem nostri laboris, et exercitii aratrum non  sulcaret. Nam ubicunque duriora, uel quantumlibet altiora precepta conspicimus, illuc aratrum nostri sudoris immittere, uelut in preruptum montem, uel in uiuum lapidem formidamus. uolumus siquidem annumerari inter cuneos militum, sed insignia non curamus habere uirtutum. Ad oculos quidem hominum pretendimus honestatis imaginem, sed in conspectu occulti Iudicis habere negligimus ueritatem. Nonnulli namque  sic ad noue religionis transeunt ordinem, ut tamen preterite uite nunquam deserant uetustatem: hi nimirum Gabaonite sunt, non Isrelite. Notum quippe est, quod Gabaonite mortis timore perterriti, ad Isreliticum populum cum fraude et calliditate uenerunt, ita ut se ueteribus uestimentis induerent, panes etiam  siccos, utres, saccos, calceamenta, atque omnia simul inueterata portarent: quibus scilicet, postquam impetrato federe uita donatur, consequenter etiam fraus patefacta cognoscitur: quos Iosue comperto dolo sub maledictione damnauit, et aque gestatores, lignorumque cesores perpetuo iure constituit .

Qui sunt autem Gabaonite, qui ad Isrelitas mortis formidine transeunt, nisi ii qui ad seruitutis diuine militiam non perfectionis amore, sed tremefacti scelerum suorum immanitate confugiunt? Sed eorum nonnulli ueste, non mente mutati, siccos panes ad esum portant, quia azyma adhuc sinceritatis et ueritatis ignorant . uetustis uestibus conteguntur, quia in ueteri adhuc homine constituti,  nouum induere nesciunt, qui secundum Deum creatus est in iustitia et sanctitate ueritatis . Postremo omnia uidentur inueterata, que gestant, quia in preterite uite uitiis perseuerant, non obtemperantes precipienti Apostolo: »Renouamini, inquit, spiritu mentis uestre ;« nec illa eis sententia congruit, qua dicitur: »uetera transeunt, et ecce facta sunt omnia noua .« Ad nouitatem quippe superficietenus uenientes, re ipsa in uetustate persistunt; quia emendationem et nouam conuersationem in suis moribus non ostendunt. Tales itaque maledictione plectuntur, nec ad sortiendam cum Isrelitis hereditatem aliquatenus admittuntur. Non enim ex illorum numero sunt, quibus dicitur: »In hoc uocati estis, ut benedictionem hereditate possideatis.«  Aqua autem insipida est, et ligna dura. Ligna ergo cedere, et aquas uectare iubentur; quia gustus intelligentie spiritualis ignari, duris atque insensibilibus exterioris exercitii negotiis occupantur. Sic igitur aliquam quidem in exterioribus uidentur utilitatem Ecclesie seruiendo conferre: sed quia seruiliter uiuunt, hereditatem inter Isrelitas nequeunt possidere.



289 CAPUT u. De iis qui eorum tenent figuram, qui ad maledicendum constituti sunt in Hebal.

Talium tamen nonnulli si frequenter admoniti fuerint, si eis correctionis seueritas adhibetur, si pena grauis irroganda proponitur, si terror denique  tremendi iudicis intentatur, de seruitute ad libertatem ueniunt, et ad capessenda cum ceteris iura hereditarie possessionis assurgunt. Quorum scilicet typum tribus ille tenuerunt, que et prius precipiente Moyse, deinde Iosue exsequente, ad maledicendum sunt constitute. Sic enim Scriptura testatur: »Omnis populus, et omnes maiores natu, ducesque ac iudices stabant ex utraque parte arce in conspectu sacerdotum qui portabant arcam federis Domini, ut aduena, ita et indigena: media eorum pars iuxta montem Garizim, et media iuxta montem Hebal. Porro ii qui stabant iuxta Garizim, benedicebant factores legis; qui uero iuxta Hebal, maledicebant transgressores legis .« Quid enim designant isti, qui benedictionis funguntur  officio, nisi eos procul dubio, qui non penarum metu, sed spe celestium premiorum, et perfectionis amore, ad seruitia diuina confugiunt, et iugiter Deum sancte conuersationis operibus benedicunt? Quid autem illi, qui ad maledicendum positi sunt, nisi eos qui non amore perfectionis estuant, non desiderio glorie celestis anhelant, sed ad hoc tantum que in lege precepta sunt, seruant, ut gehenne penas euadant?

Ad maledicendum itaque missi sunt, ut dum maledicunt, ipsi ad conscientiam redeant, et perpendentes penas in Scripturis peccatoribus constitutas, a peruersitate peccandi se uel timore compescant. Hinc est plane quod ille tribus que ad benedicendum constitute sunt, nobiliores sunt, filii uidelicet  uxorum; que autem ad maledicendum, ignobiles, utputa ancillarum, id est, Gad et Aser, Dan et Nephtalim, inter quos erat Ruben, qui maculauerat torum patris, et Zabulon Lie ultimus.

Notandum autem, quia omnes stetisse circa arcam federis referuntur, quia omnes tam nobiles quam ignobiles, ac per hoc siue tepidi, siue in Dei amore feruentes, a sancta Ecclesia non recedunt. Hoc autem a Moyse quidem preceptum, sed longe post Iosue est exsecutione completum. Quid per Moysen nisi lex; quid per Iosue nisi Euangelium figuratur? Benedictionem ergo iustis debitam, et maledictionem peccatoribus irrogandam, non solum lex uetusta predixerat, sed euangelice nouitatis gratia manifestat. Sed quanquam isti sint nobiles, ideoque benedictionis  potiantur officio: ignobiliores illi ac per maledictionis formidinem terreantur; quia tamen aduersus hostes unanimiter dimicant, quia communi laboris instantia promissam terram sibi uindicare desudant, omnes simul admittuntur ad sortes, et non diuerso iure fiunt sibimet inuicem coheredes. uerumtamen ualde clarius est, ut feruentes atque robusti nobilium inueniamur titulis insigniri, 290 quam molles in aliquo degeneri compellamur ignobilitate notari.

Fugiamus ergo Hebai, contemnamus multo magis et Gabaonitas, ut neque exterioribus implicatos seruilis nos conditio deprimat, neque solo gehenne timore constrictos inter ignobiles filios desidie torpor  abducat. uindicemus uirtutum armis hereditatem nostram, ut possessionis nostre terminos assidue culture sudoribus dilatemus. At fortassis desides quique respondeant, quod filios Ioseph tunc dixisse Scriptura commemorat: »Non poterimus, inquiunt, ad montana conscendere, cum ferreis curribus utantur Chananei, qui habitant in terra campestri .« Alta quidem petunt, sed eos, qui in imis habitant, pertimescunt; quia ad arcem nituntur festinare uirtutum, sed carnalium uitiorum diffidunt superare posse conflictum; quibus tamen ignobiliter requiescere non conceditur, sed illico respondetur: »Populus multus es, et magne fortitudinis, non habebis sortem unam, sed transibis ad montem, et succides tibi, atque purgabis ad habitandum spatia,  et poteris ultra procedere .« Imo ut audaciam timidis prebeat, ipse Deus omnipotens clamat: »Ego sum, inquit, qui delebo eos a facie Isrel.« Et Iosue celestis militie bellatores hortatur, ac facilem de hostibus uictoriam pollicetur: »Nolite, inquit, timere, nec paueatis: confortamini, et estote robusti; disperdet enim Dominus cunctos hostes uestros, aduersum quos dimicatis .«



CAPUT uI. De his qui dum perfectionem in sola conuersione constituunt, conuersis penitentiam non imponunt.

Preterea, dilectissimi, ut uobis tanquam complicibus, et unanimibus in Christo familiariter loquar, quamdam in plerisque monasteriis teneri consuetudinem nouimus, quam ut uos abdicetis, humiliter  suademus. Nonnulli namque rectores fratrum plus tribuentes monastice regule quam expediat, quibuslibet a seculo uenientibus, etiam si grauiter lapsi sunt, aliam penitentiam non imponunt, nisi tantum communem monasterii ordinem seruare precipiunt quod profecto quam sit inconsideratum, quam in humanum, quam penitus indiscretum, quisquis sapit, intelligit. Hi nimirum auditores suos in Hebalitarum ignobilitate constituunt, dum penitentie feruorem tollunt, dum non post solutum debitum amore perfectionis ad alta conscendere; sed penarum semper terrore constrictos, et cautione fenoris obligatos docent sub degeneris ignauie torpore languere; ut non cum his qui iuxta Garizim sunt, secure Dominum benedicant, sed circa Hebal potius cum  ancillarum filiis maledictionum iacula pertimescant. Qui hec enim agit, quid distet inter decem millia talenta et centum denarios, non attendit. Nam si ius discretionis inspicitur, unusquisque quo magis grauatur offensis, eo maiori grauandus est pondere satisfactionis. Facilius quippe debitor soluitur, qui mutuatus est unciam, quam ille qui libram; nec pari 291 emendatione plectendus est qui ouem rapuit, et ille qui bouem.

Nam si diligenter attendimus, ipsos quoque apostolos discipline nostre principes, et Christiani dogmatis duces, iuxta prioris uite culpas laborum inuenimus inter se inuicem habuisse distantiam. Nam Paulus quia se in nece Stephani crudelis admiscuit  , plura quam ceteri, passionum supplicia tolerauit; Petrus autem nuptiarum sordes abluit cruore martyrii  [uide scholia ad calcem opusculi]; at Ioannes, quia uirgo eligitur , ceteris omnibus plus amatur; et quoniam in puerili etate mundo subtractus grauiter non deliquit, non penas martyrii patiendo , sed suauiter et quiete quasi dormiendo migrauit. Et cum predicator ille egregius dicat: »Ego sum minimus apostolorum, qui non sum dignus uocari apostolus, quoniam persecutus sum Ecclesiam Dei ;« cum corpus suum castiget, seruitutique subiiciat ; cum quod aliis ipse concedit, de Euangelio nichil accipiat, sed de manuum suarum laboribus uiuat; cum ille plus omnibus laboret, et tamen  non se comprehendisse formidet : si ille, inquam, inter tam magnifica uirtutum opera non confidit adhuc in apostolatu, quid nos infelices et miseri tantum presumimus de nostre desidie monachatu? Quisquis sane ad religionis huius ordinem confugit, finem malis imponit.

Sed quid prodest a peccatorum perpetratione desistere, nisi et hec ipsa que perpetrata sunt, studeat quis districte penitentie satisfactione delere? Sed quia mihi fortasse non creditur, quid ex hoc in Pastorali libro perhibeat beatus papa Gregorius, inquiratur, ubi ait: »Admonendos esse qui peccata deserunt, nec tamen plangunt, ne iam relaxatas estiment culpas, quas etsi agendo non multiplicant, nullis tamen fletibus mundant.« Que uidelicet tam  plena, tam euidenti illic sunt ratione digesta, ut quisquis diligenter illa perlegerit, ex hac re de cetero dubitare non possit; nos autem his apponenda non ducimus, quia prolixitatis fastidium deuitamus. Et reuera quomodo de reatus sui relaxatione securus est, qui ad locum penitentie ueniens, penitentiam non obseruat?

At fortassis obiicitur, quia preter id quod commune est, speciale cuiquam uenienti de seculo ieiunium in regula non iubetur. Ad quod facile respondemus: quia B. Benedictus sua quidem precepta monachis edidit, sed iudicantes de peccatoribus sacros canones non destruxit, imo omnia catholica scripta firmauit: conuersis plane dedit precepta uiuendi; peccatoribus autem penitentiam non donauit,  alioquin murmurare possunt, et iuste conqueri tam ii qui in puerili etate, quam qui a grauibus custoditi ad conuersationem ueniunt, si eumdem uiuendi modum tenere cum his qui criminibus grauati sunt, compelluntur. Nam si aliter ieiunare nunquam debemus, nec aliam agere penitentiam, nisi que in eadem regula sancta precipitur, cur ibi iussum est : »Ut ieiunium a priore frangatur propter hospites, nisi precipuus ieiunii dies sit?«

Age nunc, lege, percurre, reuolue folia, solerter inuestiga, et dies ille ieiunandi precipuus, qui hic in transitu dicitur, ostende ubi 292 sancti doctoris auctoritate iubetur; et cum inuenire non poteris,  necessario confitere, quia sanctus uir non sola que scripsit obseruare nos uoluit, et dum sua condidit, edicta Patrum precedentium non cassauit. Sed ne me quis temeritatis incessat, tanquam qui sacrum ordinem derogando diiudicem, atque depretiem, nos sancte professioni tantum tribuimus, ut et secundicerium apostolici ordinis, et secundum nichilominus fateamur esse baptismum. Sed dico quod dictum est, cum princeps apostolorum quibusdam ad conuersionem uenire uolentibus dicat: »Penitentiam agite: et baptizetur unusquisque uestrum ;« qua igitur mente securus est, qui transactas culpas flere negligit, quando ipse summus pastor Ecclesie huic etiam sacramento addendam penam credidit, quod principaliter peccata dimittit? sancta nimirum  regula illis est sub tanta discretionis arte disposita, illis specialiter sub tante moderationis libramine temperata, qui spontaneo desiderio, et perfectionis amore gratis seculum deserunt, non propter eos, qui scelerum immanitate deterriti, fugere necessario compelluntur. His, inquam, qui amore ueniunt obedientie, non his qui trahuntur timore gehenne: desiderantibus scilicet augere gratiam, nec precauentibus uitare uindictam. Quod in ipso libri principio manifeste colligitur, si ad quem sua uerba Spiritus sanctus dirigat, subtiliter attendatur.

Spiritum sanctum dico. Neque enim uir sanctus, tanteque cultor humilitatis protinus ut in uerba prorumperet, magisterii cathedram, et precipue  pii patris sibi priuilegium usurparet, dicens : »Ausculta, o fili, precepta magistri, et inclina aurem cordis tui, et admonitionem pii patris libenter excipe.« Sed ille seruum suum proprie uocis organum fecit, qui similiter in ipso uaticinii incipientis exordio clamare per Isaiam cepit: »Filios, inquit, enutriui, et exaltaui .«

uideamus ergo cum scribere incipit, quibus uerba dirigit, ad quod hominum genus omnem uim secuture elocutionis intendit; ait enim : »Ad te ergo nunc meus sermo dirigitur, quisquis abrenuntians propriis uoluptatibus, Domino Christo uero regi militaturus, obedientie fortissima atque preclara arma assumis.« Quantum ergo ex  sancti uiri uerbis colligere possumus, magis ad discendam obedientiam, quam ad peragendam penitentiam regule huius schola cognoscitur instituta; non ut siue peccatores, siue iustos excludat, uel unum genus hominum respuat; sed quia omnem uim et intentionem ad edocenda obedientie precepta constituat.

uerum dum hec scribimus, non ignoramus nos quosdam fratres offendere, eos uidelicet, qui arbitrantur et absolutionem criminum, et uirtutum clausulam in sola duntaxat conuersione constare; nobis autem sufficiat respondere, quia dum ista proferimus, nulli iuxta Apostolum, laqueos iniicere uolumus, sed ad hoc tantum quod bonum est, prouocamus  . Cur autem hec tantis protraham, quia non alienum uidetur, exponam. Quidam nempe frater ad nos de monasterio uenit, quid in laicali uita commiserit 293 confessus est. Porro debebatur illi septuaginta, si recte teneo, annorum penitentia, sicut nobis ex sacrorum canonum sententia uidebatur. Erat autem fere iam septennis in habitu religionis; cumque quereremus pro his peccatis quantum iam penitentie peregisset, respondit: Domino quidem abbati se cuncta fuisse confessum, sed eum preter communem monasterii obseruantiam, nullam sibi penitentiam indidisse; quia perhibuit solam conuersionem pro omnium peccatorum suorum absolutione plene sufficere. Quid dicam? Fateor, res mihi ualde displicuit; despexi, horrui, et hominem  deceptum esse clamaui: nimirum qui penitentiam necdum haberet inceptam, quam diuersis afflictionum modis iam habere potuerit consummatam.



CAPUT uII. Quod melius est agere quod ex auctoritate precipitur, quam quod misericorditer indulgetur.

uobis autem, karissimi, et hec et alia multa displiceant, que decepti homines, dum se recte agere arbitrantur, ignorant: atque, ut in aliis, que non agenda sunt, libera possitis auctoritate corrigere, ipsi cautius euitantes abominanda monstrate. Ut autem ad illud redeam, sancta regula quasi ampla quedam, capax et spatiosa domus facta est ad omnia genera hominum capienda, pueros uidelicet et senes, fortes et debiles, deliciosos, multimoda  morum inequalitate diuersos. Non ergo debemus uana nosmetipsos securitate decipere, nec omnem clementiam regule nostris quasi licenter usibus arrogare. Licet enim uia publica cunctis itinerantibus pateat, indiscretus ille uiator est qui totam occupare diuaricatis gressibus tentat. Singulorum totus est fons, qui in medio profluit; sed insolenter agit qui totum uindicare propriis usibus concupiscit. Ita nimirum et de remissione sancte regule dicimus, et hortamur, ut unusquisque frater, qui de sua est salute sollicitus, ad possibilitatis sue conscientiam redeat, et de remissione regule non tam quod licet, quam quod necessitas postulat, in proprios usus assumat. Aliud quippe quod ex auctoritate precipitur, aliud quod misericorditer indulgetur.  Sed quod precipitur, non sine peccato negligitur; quod autem indultum est, bonum est si dimittitur, non malum est, si completur. Sed si ipsius regule uerba diligenter inspicimus, quod dicere uolumus, facilius approbamus. Nam cum dicit alicubi : »Infirmorum condescendentes imbecillitati, credimus minam uini singulis sufficere per dies; quibus autem donat Deus tolerantium abstinentie, propriam se habituros mercedem sciant.« Quid aliud de uino monachis, quam quod Apostolus de communi amplexu coniugibus dicit? »Hoc autem, inquit, dico secundum indulgentiam, non secundum imperium ;« ubi mox addit: »uolo autem omnes homines  esse sicut meipsum; sed unusquisque proprium donum habet ex Deo, alius quidem sic, alius uero sic .«

294 Aliud itaque uolebat Apostolus, et aliud permittebat. uolebat siquidem omnes homines esse sicut semetipsum, hoc est, coniugalibus negotiis alienos: sed quia id omnibus persuadere non poterat, necessitate coactus, nuptias permittebat; melius esse iudicans, ut nuptiarum lecto, uelut infirmi iacerent, quam ut in luxurie uoraginem decidentes, ceruices effringerent. Sed beatus qui audit Apostolum quod uult precipientem, non quod non uult ignoscentem. Sic itaque auctor sancte regule librato discretionis examine, alia ex auctoritate precipit, alia propter imbecillitatem fragilium necessitate  permittit. Nam cum dicit : »Licet legamus uinum monachorum omnino non esse;« et alibi : »Licet omni tempore uita monachi Quadragesime debeat obseruationem habere, tamen quia paucorum est ista uirtus,« et multa similia; quid est aliud quam si dicat: alta quidem ostendo, sed poplitibus teneris adhuc uos claudicare conspiciens, per plana deduco; si cui autem possibilitatis uigor accesserit, deserat ima que inuitus indulgeo, teneat alta que uolo? Nimirum melius est quidem saluari animam in Segor, quam sulphureo in Sodomis igne consumi. Melius est enim nubere quam uri . Sed quam gloriosius est ad montana conscendere, quam in paruule Segor obscura ignobilitate iacere.

 Et ut ad id quod nostrum est redeam, melius certe est in spiritali ordine uel segniter uiuere, quam funditus in mundana conuersatione perire. Sed quam elegantius est omnia uitiorum portenta festinanter elidere, et ad uirtutum culmen estuanti desiderio festinare, quam sub tempore desidie in sola suscepti ordinis securitate dormire. Ac si promulgator sancte regule suis auditoribus dicat: Suscipientes quidem quod indulgeo, non peccatis, sed non suscipientes, mercedem habetis: admissa siquidem misericordia non incurritis penam, sed propter Deum dimissa pertingitis ad coronam: et hec quidem speciali crimine non depressi; alioquin quisquis se meminit illicita perpetrasse, uersa nunc uice debet a licitis abstinere: et qui  commisit superbe prohibita, debet nunc humiliter abdicare concessa. Plerique enim molliter suauiterque uiuentes si aliquando suadentur, ut quantumlibet uel parum saltem arctioris uie arripiant institutum, mox ratiocinium sibi defensionis obtendunt, dum quispiam eorum sic ait: uiuo, inquit, ut iubeor, dum rebus concessis utor, legis mee mandata conseruo: deinde ut tanquam uictor de superiori contendere uideatur, in audaciam prosilit. Nunquid, inquiens, regula ab his, et huiusmodi, licentiam tollit? Nunquid non mihi hec et illa concedit? uerum quisquis ista contendit, inter uoluntatem, necessitatemque scriptoris discernere necdum didicit: et alia secundum indulgentiam permittit,  alia secundum imperium precipi non cognouit.

Hic itaque in deserto moriturus est, quia dum in carnis sue uoluptatibus ignobiliter habitat, ad obtinendam sui iuris terram per laborum certamina non desudat; siue cum Rubenitis et Galaaditis antequam Iordanem transeat, figitur, atque ideo terram lactis et mellis 295 possidere post triumphum cum aliis tribubus non meretur, intentionis sue terminum posuit: et quia adhuc in expeditione positus, iam domi se habitare credit, ad hereditatis sue funiculum, ubi uera est requies, et secura tranquillitas, non attingit.



CAPUT uIII. De uita actiua et contemplatiua, sub figura Lie et Rachelis.


Omnis denique nostra conuersio, et abrenuntiatio seculi ad nil aliud, nisi ad requiem tendit; sed hec requies sic acquiritur, si prius homo diuersis certaminum laboribus exercetur, ut, cessante postmodum omni perturbationum strepitu, per gratiam contemplationis transferatur animus ad indagandam speciem ueritatis. Sed cum ad hanc requiem, sicut dictum est, non nisi per labores et certamina peruenitur, quomodo quis ad requiem peruenit, qui necdum ad certamina ipsa, que in medio sunt constituta, descendit? Quo enim pacto quis ualeat aulam ingredi regiam, si eam, que pre foribus est, nondum transiuit arenam? Qui propaginare non didicit, qui palmitum sarmenta non secuit, qui glebas  sarculis nunquam fregit, qui uomeribus noualia non sulcauit, quomodo excussis paleis in horreo frumenta recondere, aut plenis musto canalibus uinaria poterit amouere?

Porro non obscurum est quod Laban duas filias habuit, quarum iuniorem Iacob in coniugium concupiuit, ad cuius tamen amplexus peruenire non potuit, donec maiorem ignarus, atque ideo inuitus accepit. Sed quia rem scientibus loquor, non mihi multis elaborandum est uerbis. Laban quippe dealbatio interpretatur. Quis autem ad Deum conuertitur, nisi ut deposita peccatorum nigredine per remissionis gratiam dealbetur? Sicut ipse pollicetur dicens: »Si fuerint peccata uestra quasi uermiculus, tanquam nix dealbabuntur .« Quod felix  ille peccator postulabat, cum diceret: »Mundabor, lauabis me, et super niuem dealbabor .« Lia interpretatur laborans; Rachel, uerbum, siue uisum principium. Sed si Scripturam diligenter attendimus, nec uno quidem die seruisse Iacob propter Lie desiderium reperimus, sed per totas illas annorum hebdomadas pro sola Rachel seruituti subiacuit; insuper et ipsam Liam ad illius intuitum tolerauit. Quis enim ad Deum idcirco conuertitur, ut labores et erumnas, ac tentationum certamina patiatur? Omnis enim Deum querentis intentio hoc sperat, ad hoc spectat, ut ad requiem quandoque perueniat; et in summe contemplationis gaudio, uelut in pulchre Rachel amplexibus requiescat;  uidelicet ut per uerbum quod audit, scandat ad uidendum principium quod quesiuit.

Sed necesse est ut hunc diuersorum certaminum labor exerceat, antequam ad quietis intime suauitatem, quam concupiscit, attingat. Prius seruitute deprimitur, ut iure postmodum ad perfecte libertatis titulos prouehatur. Septem uero annis sub dealbationis gratia seruit, cum septem ea que ad proximi dilectionem 296 pertinent, Decalogi mandata custodit: uidelicet ut primo timore constrictus, atque ideo seruitutis iugo depressus, saltem a uetuste legis incipiat institutis , ut nimirum parentes honoret, ut non mechetur, non occidat, non furetur, non falsum testimonium proferat, non uxorem alterius, non rem proximi concupiscat.  Quibus rite seruatis, non mox, ut sperabat, ad contemplationis oblectamenta perducitur, ut uelut exspectata diu Rachel pulchritudine perfruatur; sed Lia sibi per noctem inopinata supponitur, quia inter humane huius ignorantie tenebras tolerantia sibi laboris iniungitur. Ex qua tamen iam numerosam sobolem suscipit, quia uberes spiritualis lucri per hunc laborem fructus acquirit.

Hanc itaque tolerat, ut ad illam quandoque perueniat, quam perseueranter amat. Suadetur ergo ut alios septem annos seruire desudet, quia profecto necesse est ut adhuc alia septem precepta conseruet, sed iam aliquanto liberior, non legalia tanquam seruus, sed euangelica sicut gener: uidelicet ut sit pauper spiritu, sit mitis, lugeat, esuriat, sitiatque  iustitiam ; sit misericors, mundum cor habeat, sit postremo pacificus. Enimuero uellet homo si fieri posset, nullas quidem laborum molestias agendo, uel patiendo perferre, sed protinus in ipsis sui tirocinii rudimentis ad pulchre contemplationis delicias peruenire; uerumtamen hoc non in terra morientium fit, sed in terra uiuentium; quod significare uidetur illud quod a Iacob dicitur: »Non est, inquit Laban, in loco nostro consuetudinis, ut minores ante tradamus ad nuptias .« Nec absurde maior appellatur, que prior est tempore. Prior est enim in hominis eruditione labor boni operis, quam requies contemplationis. Expletis itaque duabus hebdomadibus, altera uidelicet legis antique, altera euangelice gratie, mox ad diu desiderate  Rachelis peruenitur amplexus; quia quisquis pertingere ad diuine contemplationis oblectamenta desiderat, prius necesse est ut utriusque Testamenti peragere mandata contendat.



CAPUT IX. De Zelpha et Bala.

Sed quia electus quisque perfectionis sue limite non contentus, filios etiam Deo gignere spirituali fecunditate desiderat, postquam coniugale fedus Iacob cum duabus sororibus iniit, ad propagandum uberioris germen sobolis, ancillas quoque ad generandi usum suscipere non refugit , atque ut omnia spiritualibus intelligantur redundare mysteriis, ipsa quoque ancillarum nomina sub mysticis  sunt enuntiata figuris. Nam Bala interpretatur inueterata. Sane quia intellectum spiritualis substantie nudis uerbis humana lingua nequit exprimere, quandoque doctrina sapientie per quasdam corporeas similitudines audientem nititur informare. De ueteri autem uita, et carnalibus sensibus dedita, corporee cogitantur imagines: quarum uidelicet ad docendum usus assumitur, cum aliquid ex incomprehensibili et incommutabili essentia diuinitatis auditur. Rachel itaque maluit 297 utcunque filios ex ancilla suscipere, quam omnino sterilis permanere; quia doctrina sapientie, siue gratia contemplationis, per exteriorum scientiam, uel uisibilium rerum formas, auditoribus intimat quidquid de inuisibilibus intra arcana mentis  occultat; et sic quodammodo per ancillam filios accipit, dum per eam, que sub se est, scientiam, spirituales Deo filios parit; Zelpha uero interpretatur os hians.

Hec igitur ancilla illos figurat, quorum in predicatione euangelice fidei os quidem hiat, sed cor non hiat. De quibus uidelicet scriptum est: »Populus hic labiis me honorat, cor autem eorum longe est a me .« Et de quibus Apostolus: »Qui predicas, inquit, non furandum, furaris .« uerumtamen ex hac ancilla heredes futuros aliis Lia filios accipit; quia sepe per tales etiam predicatores actiua uita multos regni filios adoptauit. De quibus ueritas: »Que dicunt, inquit, facite; que autem faciunt, facere nolite .« Et Apostolus:  »Siue, inquit, occasione, siue Christus ueritate annuntietur, et in hoc gaudeo, sed et gaudebo .«

Sed iam sufficiat, quod sacre mentionem historie hucusque protraximus, qui seriatim Scripturas exponere propositum non habemus. Hoc tantum in his considerandum esse perpendimus, quia sicut Iacob Rachelis solius intuitu omnes illas mulieres accepit, ex quibus filios genuit, sic quisquis sub dealbationis gratia constitutus, fructificare Deo spirituali fecunditate desiderat, necesse est ut per omne quod agit, ad contemplationis semper gratiam tendat.



CAPUT X. De his qui uagationibus dediti, ignorant spirituale coniugium.


Sed quid ad hec dicimus, cum uideamus in domo Laban nonnullos sub tanti torporis atque desidie negligentia uiuere, ut neque Rachelis ambiant pulchritudinem, neque etiam circa Lie se uideantur exercere laborem? Hi profecto sunt, qui in monasteriis constituti, neque per remotiorem uitam, siue per assidue orationis instantiam ad gratiam contemplationis anhelant, neque sub ieiuniorum se, diuersorumque laborum districtione castigant. Huiusmodi plane uel coniugiis omnino liberi, uel ancillarum tantummodo complexibus sunt contenti, quia uel inertis ignauie potiuntur otiis, uel si quid agunt, non ad hoc tendunt, ut actiue uel contemplatiue  uite perferant fructum, sed ad hoc potius ut proprii arbitrii, sueque uoluntatis expleant appetitum.

Hi sunt denique, qui ad quelibet peragenda negotia huc illuc uotiua iugiter uagatione discurrunt; et dum quiescere nesciunt, uideri uelut obedientes uolunt: sicque morbum uitii quo laborant, superducto uelamine uirtutis obumbrant. Hi nimirum non idcirco laboribus atteruntur, ut obediant, sed ideo suis prepositis obedire deliberant, ut laborandi materiam non amittant, otium uidelicet tolerant, labore fruuntur; quia uagationem, quietem, molamque negotiorum uoluere, suauem deputant uoluptatem. Sunt enim quedam anime paralytice 298 que se gaudent crebris discursionibus agitare.  Quisquis enim corporee paralysis languore constringitur, sepe ministrorum uexatione concutitur, et sic agitationibus refouetur. Hi certe, spirituales uidelicet paralytici, uel solis ancillis dicendi sunt esse coniuncti, atque ideo eorum filii nullatenus ad hereditatis capessende iura perueniunt; uel si liberas habere se putant, non ancillas, ut ita dixerim, propter filias Laban, sed peruerso ordine filias sibimet federare uolunt propter ancillas; quia non ad hoc laborant, ut obediant, sed ad hoc potius obediunt, ut laborent. Nec more Iacob, ad actiuam, uel contemplatiuam uitam fructus suorum operum referunt; sed siue de actiua quid in sua operatione demonstrent, siue de contemplatiua aliquid uerbis enuntient, non in his spiritualis utilitatis expetunt  fructum, sed proprie tantummodo uoluntatis aucupantur arbitrium.



CAPUT XI. De monachis qui grammaticam discere gestiunt.

Ut autem cum stomacho loquar, ex istorum numero sunt ii, qui grammaticorum uulgus adeunt, qui, relictis spiritualibus studiis, addiscere terrene artis ineptias concupiscunt: paruipendentes siquidem regulam Benedicti, regulis gaudent uacare Donati. Hi porro fastidientes ecclesiastice discipline peritiam, et secularibus studiis inhiantes, quid aliud quam in fidei thalamo coniugem relinquere castam, et ad scenicas uidentur descendere prostitutas? Et, ut ita fatear, meretricum lenociniis oblectati dant repudium liberis, ut, uiolato nuptiali federe, socientur  ancillis. Deserunt uxores Laban, uidelicet filias, et ad lupanares transeunt concubinas; ut merito cum Bala ueteres, et cum Zelpha uaniloquia uideantur urbanitate dicaces. Sed fortassis obiiciunt, quia ad hoc exteriorum artium nugis insudant, ut locupletius ad studia diuina proficiant. Iacob certe petitionibus uxorum, concubinarum tolerauit amplexum: alioquin qui ex eis nati sunt, nullatenus cum ceteris ad hereditatis iura concurrerent, si adulterine conceptionis infamie subiacerent. Querunt ergo, et auctoritatem Patrum subtiliter consulunt.

Quod si his artibus operam dare monachum sacra Scriptura permittit, dicatur iam quia uxor uiro ancillam in usum sobolis tradit. At si Gregorius, Hieronymus,  aliique doctores sancti hec funditus abnegant; nouerint isti, quia adulterino pellicum amore decepti, uelut contra coniugale fedus sine federe pertinaciter pugnant. Nam non solum prohibemur post acceptum sacrum ordinem uanis huiusmodi doctrinis intendere; sed ex iis quoque que ante didicimus, superflua queque precipimur detruncare. Unde per Moysen lege decernitur, ut mulieri in bello capte, et in coniugium uictoris electe, corporis superfluitas abscindatur: »Que radet, inquit, cesariem, et circumcidet ungues, et deponet uestem in qua capta est, sedensque in domo tua flebit patrem et matrem uno mense; et postea intrabis ad illam, 299 dormiesque cum illa, et erit uxor tua .« Mulieri quippe cesariem radimus,  cum rationali discipline sensus superfluos amputamus; ungues etiam circumcidimus, cum ab ea mortua queque superstitionum opera desecamus. Que etiam uestem deponere, in qua est capta, precipitur, ut superductam fabularum et quorumlibet figmentorum exuat superficiem, ac solidam uere rationis exhibeat ueritatem.

Patrem uero et matrem deflet, quia liberalium auctores artium mens nostra mortuos deputat, et eos in errore periisse compatiendo deplorat. Consuetudo autem feminarum est, per unumquemque mensem sui sanguinis effusione purgari: post mensem itaque ad hanc mulierem intrare precipimur, ut artem cuiuslibet discipline omni superstitionum contagio defecatam, uelut in coniugium sortiamur;  quatenus iam Isrelitica facta, consequenter in Isrelite coniugium transeat, et bene fecundam spiritualium operum sobolem reddat. Et hec omnia illis procul dubio congruunt, qui in seculari militia liberalium studiorum artibus instruuntur: ceterum quibus non licet etiam cum hospitibus loqui , in quibus uidelicet ipse Christus alloquitur, et suscipitur: qui non nisi ad interrogationem os aperire debemus, et cum reficimur, ex ipsa etiam sacra lectione consulere non audemus; quomodo liceat theatralia grammaticorum gymnasia insolenter irrumpere, et uelut inter nundinales strepitus uana cum secularibus uerba conferre? Hec autem aduersus monachos nugis exteriorum artium implicatos diximus, ut eorum uanitas quam procul a  linea rectitudinis exorbitet, monstraremus.



CAPUT XII. De laude lacrymarum.

Ultro etiam expedit, ut quicunque frater seculum perfecto corde deseruit, ea ipsa que sibi iam nota sunt, si noxia probantur esse, dediscat, et obliuioni perpetue, in quantum preualet, tradat. Nesciat itaque iam disputare de coquis, ignoret esculentiores preferre lautioribus cibis, non iam calleat urbana, uel captiosa uerba proferre, non rhetoricos colores in usus tinnule declamationis assumere, non denique per sales atque facetias risum cuilibet extorquere. Ieiunium amet, necessariarum rerum penuriam diligat, aspectus hominum fugiat, sub silentii  se censura constringat, ab exteriori se negotio subtrahat, os suum ab otiosa confabulatione custodiat, mentis sue latibulum petat, ubi ad uidendam Creatoris sui faciem totis nisibus inardescat: ad lacrymas anhelet, lacrymas a Deo quotidianis precibus flagitet. Lacrymarum quippe mador animam omni labe purificat, et ad proferenda uirtutum germina nostri cordis arua fecundat. Sepe namque miserabilis anima uelut sub pruinali glacie comas, et foliorum ornamenta deponit, et recedente gratia, ipsa sibimet derelicta, tota remanet arida, et quasi decidentium florum uidetur decore nudata. Sed mox ut lacryme ex munere intimi inspectoris eruperint, protinus hec eadem anima reuirescit, torporis ignaui frigore 300 soluitur, et tanquam arbor uerna, Austri  fomite recalescens, rediuiuo uirtutum suarum flore uestitur.

Lacryme porro que a Deo sunt, diuine exauditionis tribunal fiducialiter adeunt, et impetrantes presto quod petunt, de peccatorum nostrorum certa remissione confidunt. Lacryme sunt in federanda inter Deum et homines pace sequestres, et ueraces sunt atque doctissime in qualibet humane ignorantie dubietate magistre. Nam dubitantes ex aliquo utrum Deo placeat, necne, nunquam melius certitudinem capimus, quam cum ueraciter lacrymantes oramus. Tunc enim quidquid agendum mens nostra decreuerit, super hoc rursus ambigere necessarium iam non erit. Lacryme porro diluunt omne spurcitiarum in meretrice contagium , et immundis  manibus tribuunt , ut non solum pedum, sed et Dominici capitis mereantur attactum. Lacryme tribuunt, ut negator apostolus non modo non pereat omnino post lapsum, sed ultro etiam ut super ceteros celestis curie senatores obtineat principatum. Lacryme contulerunt, ut Dauid post adulterii simul et homicidii  profundissimum barathrum non modo regnum cum uita non perderet, sed ultro etiam promissionem heredis ex se nascituri cum iuramento susceptam immobiliter obtineret, qui et regni sui solium, et omnium regna terrarum perpetuo possideret. Lacrymis est concessum, ut morituro mox Ezechie tria annorum lustra ad uitam Deus omnipotens adderet, et insuper se et urbem Hierusalem de regis Assyriorum manibus  liberaret . Lacrymis certe diuina pietas contulit, ut Saram Raguelis filiam de uinculo turpis improperii clementer absolueret, et ad digni uiri thalamos nuptiali per angelum federe destinaret . Lacrymis impetrauit Esther, ut Isreliticum populum Deus de communi periculo perditionis eriperet, et in Aman, quod ipse parauerat, propositi suspendii sententiam retorqueret . Lacryme nichilominus contulere Iudith, ut et caput abscinderet Holophernis , et intra cubiculum luxuriantis illecebre florem non amitteret pudicissime castitatis.

Quid de centurione Cornelio referam , qui munere lacrymarum apostolice meruit uisitationis  accessum: moxque deserens gentilitatis errorem, ad Christiane regenerationis translatus est nouitatem? Quid Susannam memorem , que mox ut ad lacrymarum patrocinium confugit, protinus de manibus ad mortem se trahentium rapitur, in falsorum caput testium damnationis sententia uertitur, et sic per spiritum iunioris pueri sanguis innoxius liberatur? Porro autem si cuncta lacrymarum percurrere dona uoluero, prius forte dies claudetur quam exemplorum copia subtrahatur. Hec sunt enim, que et animam peccatorum labe purificant, et cor uagum in oratione confirmant. Hec sunt, que de merore pariunt gaudium; et dum per oculos carnis erumpunt, ad spem nos superne beatitudinis erigunt. Non enim possunt in sua petitione  contemni, que et magnas uoces habent in auribus Creatoris: quas profecto uoces ille ad Deum frequenter emiserat, et quid ad obtinendum possent, subtiliter 301 nouerat, qui dicebat: »Exaudi orationem meam, Domine, et deprecationem meam; auribus percipe lacrymas meas .« Qui enim non oculis attendi, sed auribus percipi lacrymas postulat, uoces inesse lacrymis manifeste designat. Lacryme nempe cum in conspectu pii iudicis supplicant, nichil hesitant, sed sic misericordiam tanquam rem quamlibet proprii iuris sibimet uindicant, et impetrasse se quod petierant confidenter exsultant.

O lacryme delicie spirituales, super mel uidelicet et fauum, atque omni nectare dulciores! que mentes  ad Deum erectas iucunda saporis intimi suauitate reficitis, et arida ac tabescentia corda haustu superne gratie medullitus irrigatis. Terrenarum namque dapum sapores atque dulcedines superficie quidem palati gustantes oblectant, uiscera autem interiora non penetrant; sapor uero diuine contemplationis omnia interiora nostrat replet, uegetat, obdulcat. Lacrymantes equidem oculi diabolum terrent, et sic lacrymarum erumpentium expauet impetum, ac si procellosi nimbi grandinem, uel furentium undique uentorum effugiat tempestatem. Nam sicut spumosi torrentis cumulus superueniens, cunctis alueum sordibus purgat; sic lacrymarum profluentium cursus ex mente flentis et diabolice uersutie semina, et omnes sordentium uitiorum  pestes eliminat.



CAPUT XIII. Quod ex amore Dei compunctio nascitur, et rursum ex compunctione diuinus amor augetur.

Sed hec aqua ex igne profluit, ut quisquis affluere imbris inundatione desiderat, diuini amoris ignem prius necesse est in camino sue mentis accendat. Quod facilius exprimere possumus, si quod in secundo Machabeorum libro perhibetur historialiter gestum, ad memoriam deducamus. Ait ergo Scriptura: »Cum in Persidem, inquit, ducerentur patres nostri, sacerdotes, qui tunc Dei cultores erant, acceptum ignem de altari occulte absconderunt in ualle, ubi erat puteus altus et siccus, et in eo contutati  sunt eum, ita ut omnibus ignotus esset locus. Cum preterissent autem multi anni, placuit Deo ut mitteretur Nehemias a rege Persidis: hic misit nepotem sacerdotum illorum; qui absconderant, ad requirendum ignem, et sicut narrauerunt nobis, non inuenerunt ignem, sed aquam crassam .« In quibus omnibus uerbis illud unum spiritualiter attendendum est: quod in alto et sicco uallis puteo prius ignis absconditur, et postmodum non ignis, sed aqua crassa a requirentibus inuenitur. Mens quippe sincera atque perfecta Deum intentione querentis non incongrue per puteum uallis altum, et siccum designatur: que nimirum et a fluidis illecebrarum carnalium uoluptatibus arida, et terrene concupiscentie ruderibus alte defossa, et in uere  humilitatis est conualle fundata. Huic itaque puteo sacrificii ignis immittitur, cum in electi cuiuslibet mente diuini amoris flamma concipitur, atque ad celeste desiderium pius animus 302 inflammatur Sed hic ignis in aquam uertitur, quia ex aqua diuini amoris lacrymarum compunctio generatur.

Et notandum, quod non pura duntaxat aqua, sed crassa aqua narratur illic fuisse reperta. Quid enim crassa est aqua, nisi lacrymarum compunctio, diuine procul dubio gratie pinguedine saginata? Qua uidelicet pinguedine saginari Propheta estuabat, cum diceret: »Sicut adipe et pinguedine repleatur anima mea .« Et per alium prophetam hec eadem promittitur crassitudo, cum ait: »Delectabitur in crassitudine anima uestra .«  Hinc iterum dicitur: »Memor sit, inquit, Dominus omnis sacrificii tui, et holocaustum tuum pingue fiat .«

Nec pretereundum, quod abscondentes hunc ignem, contutati quidem fuisse, non autem funditus exstinxisse referuntur; quia nimirum ignis diuini amoris, quem in ara nostri cordis accendimus, ut ex aromatibus bonorum operum suaue Deo sacrificium offeramus in ipso nostre conuersionis initio, intus quidem debet occulte semper ardere, non autem foras se per uane glorie flammas expandere. Contutatur ergo sopitis flammis, non autem ui priuatur ardoris, ut non prorsus intereat, sed sese postmodum mirabiliter ignis in aquam uertat. Hec porro aqua, compunctio uidelicet lacrymarum, non solum nos a  peccatorum contagione purificat, sed etiam, ut placeant ipsa Deo bona nostra, commendat. Omne namque bonorum operum sacrificium in conspectu superni iudicis suauius redditur, si contrite mentis lacrymis aspergatur. Unde illic apte subiungitur: »Et sacrificia, inquit, que imposita erant, iussit sacerdos Nehemias aspergi aqua ipsa, et ligna que erant superposita .«

Sed cum operum nostrorum sacrificium uere compunctionis aqua perfundimus, mox mentes nostras splendor irradiat, et quidquid obscurum, quidquid in eis tenebrosum eatenus latebat, illustrat. Quidam namque se nobis tunc intime lucis radius aperit, et omnes anime nostre latebras, noua fulgoris iucundi  serenitate perfundit. Quapropter illic cum premittitur: »Quia iussit haurire, et afferre sibi, et sacrificia que imposita erant, iussit sacerdos Nehemias aspergi aqua ipsa, et ligna que erant supposita;« protinus historie series addidit: »Hoc factum est, et tempus adfuit, et sol refulsit, qui prius erat in nubilo: et accensus est ignis magnus, ita ut omnes mirarentur .«

Audiuimus ante, quia aqua pro igne reperta est, nunc e contrario dicitur, quia per aspersionem aque ignis magnus accensus est. Ergo et ex igne aqua nascitur, et ex aqua ignis inuicem procreatur. Quia uidelicet et ex igne diuini amoris gratia compunctionis oritur, et rursus ex compunctione lacrymarum desiderii celestis ardor augetur. Alterum siquidem pendet ex  altero et sibimet utrumque inuicem prestat, dum et ex amore Dei lacrymarum compunctio profluit, et rursus per lacrymas ad amorem Dei mens nostra feruentius inardescit. In qua autem mente huius alternitatis reciproca uarietas agitur, ab omni procul dubio reatus sui squalore purgatur. Unde illic non incongrue postremo subiungitur: »Appellauit autem 303 Nehemias hunc locum Nephthar, quod interpretatur purificatio.« Locus itaque noster ubi sacrificium offertur: ubi aque et ignis, ut dictum est, uarietas alternatur, fidelis est anima. Que profecto non incongrue purificatio dicitur; quia dum nunc superni amoris igne decoquitur, nunc contriti cordis fletibus mundatur, uelut secundi baptismi fluentis abluitur.

 Has autem successionum alternantium uicissitudines, et mutationum spiritualium uarietates Isaias profunde inspexerat, cum dicebat: »Orietur, inquit, in tenebris lux tua, et tenebre tue erunt sicut meridies; et requiem dabit tibi Dominus semper, et implebit splendoribus animam tuam, et ossa tua liberabit .« Ecce ignis in puteo absconditus. Sed audi quomodo ignis hic conuertatur in aquam; nam protinus subdit: »Et eris quasi hortus irriguus, et sicut fons aquarum, cuius non deficient aque .« Postremo, ut noueris, quia hec rursus aqua in ignem conuertitur, et per lacrymarum gratiam diuini amoris ardor feruentius excitatur, paulo inferius addidit: »Tunc delectaberis super Domino, et sustollam te super altitudinem terre  .«



CAPUT XIu. De Syluestro lacrymarum inundatione decepto.

Hic autem quid nobis acciderit, silentio pretereundum esse non ducimus. Nam hucusque scribentibus Dominica festiuitas superuenit, emergentibusque negotiis a scriptione diutius exteriorum nos sollicitudo compescuit. Tunc iuuenculus quidam, Syluester nomine, qui hec non quidem me dictante scribebat, sed ut digne me predicem, tabulis descripta in schedulas transferebat, tanta maligni hostis arte delusus est, ut in lacrymas repente prorumperet, et uix nocte uel die preter horas soporis, et cibi, sese a lacrymarum inundantia cohiberet;  uinum autem omnino dimisit, cibo quoque se continentissimo, ac permodico sustentabat; somno etiam summotenus indulgebat. Interea suggerebat illi diabolus, ut remotioris eremi secessum peteret, ubi uidelicet uel raro, uel nunquam hominem iam uideret: cumque sibi conclusionis copiam preberemus, aiebat se concludi quidem nullatenus uelle, talem autem desiderare locum, ubi dum ingrederetur et egrederetur, libere, et solitarius a nemine uideretur. Obsistebant autem huic obstinationi omnes unanimiter fratres, et technam hanc, uersutiamque diaboli probabiliter asserebant. At ille peruicax et obstinatus, dum lacrymis exuberantibus fidem prebet, in uoto suo, quod maligno spiritu suggerente conceperat, irreuocabilis permanet. Puto quod antiquus  hostis aptum deceptionis sue nactus articulum, hoc eius oculis ingerebat, quod in hoc opusculo paulo superius Syluester ipse conscripserat: ubi dicitur, quia dubitantes ex aliquo, utrum Deo placeat necne, nunquam melius certitudinem capimus quam cum ueraciter lacrymantes oramus. Non enim attendit, quod huic uersiculo paulo ante premissum est; quia ille duntaxat lacryme, que a Deo sunt, exauditionis 304 tribunal adeunt; non ille certe que a callidi insidiatoris prestigiis suggeruntur.

Hoc etiam oscitando preteriit, quod dictum est, ueraciter lacrymantes. Non enim ueraciter, sed fallaciter lacrymatur, cui per mendacem ab initio spiritum falsus fletus immittitur: nam nec dissimile quod et beatus papa Gregorius in suis Moralibus  scribit, dicens: »Sed hec, inquit, uitia, que sub uirtutum specie antiquus hostis occultat, ualde subtiliter manus compunctionis examinat. Qui enim ueraciter intus dolet que agenda foris, que non agenda sint, fortiter preuidet. Si enim nos uis compunctionis in intimis afficit, omnis mox strepitus praue suggestionis obmutescit. Et si cor ueraciter intus dolet, linguam contra nos uitia non habent.« Ecce hic magnificus doctor, cui et fatuitatis nostre concordat ineptia, non ait, si cor intus dolet, sed si cor ueraciter intus dolet. Ut patenter insinuet alium esse dolorem, quo mens diuinitus afflata compungitur; alium quo per insidiatoris fraudem quasi contriti cordis lacrymas imitatur; alias esse lacrymas, quas mendacii, et erroris spiritus simulat; alias autem,  quibus ueritatis Spiritus animarum squalorem et rubiginem purgat.

Ut igitur ad relationis ordinem redeamus, quia dudum in alia solitudine habitare permissus, semetipsum temerarius abscidit, nec non et ad alia loca uagabundus errauit: ille duntaxat confisus in lacrymis, equis consiliis nullatenus acquiescebat prebere consensum: nec se aliquatenus decipi posse credebat, quem quotidiana compunctio crebris lacrymarum profluuiis inundabat. Quid plura? ouum certe, quod aspis in pectoris eius nidulo confouebat, tandem familiarem prorupit in fetum. Nam librum nobis admodum charum, uidere ad modicum petiit, cuius quatuor de medio furtim quaterniones abscidit, ac  fibulas ad mensuram stringendi codicis, ne tale quid suspicaremur, accuratissime detruncauit: deinde stimulo conscientie territus, ne compedibus uinciretur, pre foribus cellule stans, cultello uulnus infligere uel sibi, uel aliis, si quis eum contingeret, minabatur. Tunc liquido patuit huiusmodi lacrymas non de celesti rore descendere, sed ex tartari sentina sine dubio scaturire. Hoc autem, fratres mei, uobis narrare curauimus, non ut delinquentis fratris exaggeremus infamiam, sed ut uos suspectam semper in ipsis etiam bonis studeatis habere cautelam.



CAPUT Xu. De diuersis officiis monasterii; primo de abbate.

Libet hic diuersa monasterii officia succincte perstringere, et quid administratoribus eorum quibusque  seruare conueniat, summotenus expedire. In primis igitur, o uenerabilis abba, fac ipse quod precipis, exerce quod predicas, imple quod mandas; non uita discordet a lingua, non opera uideantur a sermone discreta, nec aliud doceat auctoritas presidentis, aliud exhibeat operatio conuersantis. Raro autem progressurus egredere, ut semen uerbi, 305 quod sparseras, iugiter ualeas excolendo rigare. Non itaque hospitem te monasterii frequens discursus exhibeat, sed habitatorem potius, atque domesticum diuturnitas morose grauitatis ostendat. Commendet inedia ieiunia predicantem, nec loquentis sententias comedentis fauces impugnent. Melius nempe sobrietatem docet manus, cum ad os sub moderamine ducitur, quam si uescentis  lingua loquatur. Porro uiuida satis, et efficax in discipulorum mentibus predicatio est: alii os ad mensas impellere, impellentem uero in rigore ieiunii permanere. Sic intenta delinquentibus ferulam, ut in te motum iracundie sub rigida cohibeas disciplina.

Interim uero dum minaris, dum terroribus culpabilem concutis, in temetipsum oculos reuoca, modum humane fragilitatis attende, et temetipsum corripi posse, si censor adesset, subtiliter meditare: nec mireris, si subiectus quispiam forte transgrediens cuncta iussionis tue mandata non impleat, cum tanta sit conditionis humane fragilitas, ut ipsa etiam corporis tui membra prorsus in omnibus timibet  obtemperare non possint. Ut autem quod dicimus, euidenter eluceat, precipe oculis tuis, ut eis acedia non obrepat; cordi, ut cogitationum phantasmata non amittat; indica genitalibus pudicitiam, ut aliquando incentiua luxurie non titillent; gule sobrietatem, ut alimenta esculentiora non pruriat; postremo toti simul corpori, ut morbis irruentibus non patescat. Et cum liquido probaueris hec a temetipso exigere fidem, sed penitus impetrare non posse, quid mirum si in his, qui a te personis et moribus disiuncti sunt, perfectam in omnibus nequeas obedientiam reperire? Plane si hec in te solerti meditatione consideres, fraterne quoque imbecillitatis excessum equanimiter ferres. Si quid forte patrimonii latioris accesserit, si suppetere copia cernitur, si Dei domus  augetur, noli tuis meritis, siue studiis arrogare, sed beneficiis duntaxat diuinis ascribe. Reuoca itaque ante oculos tempora, quando priuatus eras, et recole, quia tibi nullatenus ista prouenerant.

Constat ergo quia non tibi, sed Christi confertur Ecclesie, quod tu sine illo assequi nequiuisti. Non mensam fratrum cenaturus exhorreas, non te conuiuia priuata delectent: et cum quibus tibi est altaris mensa communis, non indignos iudices, qui tibi participent etiam in corporalibus alimentis. Non igitur suspicionem priuate uescentis absentia generet, unde ad perniciem murmurantium, siue detrahentium tua quoque fama laboret. Nec magnopere cures quam pretiosum sit quod latrinam compleat, sed id potius unde fraterna caritas in Christo per  amoris mutui glutinum coalescat.

Noli monasterii bona prodigere, nec popularis aure fauorem proprium de communi uelis utilitate captare. Si enim credimus, quod ditantium Ecclesias peccata soluuntur, credendum est etiam procul dubio, quia minuentes, et dilapidantes eas grauis sacrilegii uinculis innectuntur; et inde sunt isti peccatis obnoxii, unde reperiuntur illi peccatorum nexibus absoluti. Caue dum parentium stiparis obsequiis, 306 dum uerbis assentantium suauiter deliniris, ne, quod absit, ipsa in mente tua prelatio, uel impensa reuerentia lenocinetur, et quasi dignus sis, qui ad ista perueneris, male demulcens cogitatio blandiatur. uillicus quippe quanto in commissa largiori possessione beatior, tanto est in reddenda ratione  miserior; tantoque debet plura cum reddit, quanto gloriatur ampliora cum accipit. Plane timendum est ualde quod dicitur : »Quia de omnibus sibi commissis animabus rationem redditurus est abbas, addita et sue anime ratione.« Pensemus itaque quanto nunc expedit, ut sit timore perterritus, qui in tremendo examine ad sui discussionem uenit alienis iam ratiociniis fatigatus; sed quia doctori magis docendum est, quam discendum, hec illi pauca sufficiant, qui dum sua constitutus sit dicere, aliena forte fastidit audire.



CAPUT XuI. De priore monasterii.

Prior autem monasterii hoc modo sui prioratus  officium nauiter administrat, si ab abbatis sui uoluntate non discrepat, si omnium fratrum animos, quantum in se est, in eiusdem abbatis sincera dilectione confirmat. Ioseph nempe herili prepositus domui , noluit ad ultimum aliene coniugis in se desiderium trahere sed in amore uiri proprii docuit permanere. Nobilis et ille seruus Abraham, ut uxorem domino suo sincera fide prouideat , omne uir strenuus impense humanitatis officium calcat: laboris sui scilicet, ac tanti itineris obliuiscitur, ut soli domino suo militet, quidquid in expeditione positus operatur. Sicut enim abbas per omne quod agit ad amorem Christi debet filios prouocare; ita etiam prior ne qua, quod absit, zelotypia generetur, in dilectione abbatis sui fratres  studeat unanimiter confouere. Non itaque circa delinquentium culpas se exhibeat mitem, ut abbatem faciat apparere crudelem; sed sic illo absente praua queque redarguat, ut is postmodum rediens uelut in tranquilli portus sinu, sic in spiritualium fratrum iucundantium letitia requiescat.

Teneat igitur rigidam in excedentium correptione censuram, nec patiatur apud se consuetam regularis propositi tepescere disciplinam. Ille sit ad iustitiam rigidus, ut abbas uideri ualeat in mansuetudine pius; ille instet exigere, ut sit quod abbas paterna possit pietate donare. Moyses quippe ut fidelis famulus nude iustitie precepta tradidit; Christus autem ut uere pius Dominus, austere legis duritiam temperauit. Aaron uero, qui preuaricanti populo se quasi  tractabilem prebuit, cum eo simul ad sacrilegos ritus idola fabricauit. Sicut appendebatur uelum ante arcam federis, sic prior ad exteriora queque negotia quasi quoddam sit tegmen abbatis. Ille siquidem pulueribus de seculi uia surgentibus semper expositus obuiet; iste uelut arca Domini in sui fulgoris munditia iugiter perseueret. Ille tanquam Aaron os abbatis factus, loquatur ad populum; iste sicut Moyses, in his que ad Deum pertinent, diuinis alloquiis perfruatur. Uterque igitur in 307 unitate spiritus alterutrum concurrentes, talem, si possibile est, Deo sobolem nutriant, cui in ius celestis hereditatis ascripte posteritas nulla succedat.



CAPUT XuII. De significatore horarum.

 Nouerit autem significator horarum, quia nulli magis in monasterio est obliuio fugienda, quam sibi. Si enim articulum suum cuiuslibet synaxis hora, uel preuenta, uel dilata non teneat, omnem procul dubio horarum succedentium ordinem turbat. Non ergo fabulis uacet, non longa cum aliquo colloquia misceat, non denique quid a secularibus agatur inquirat; sed commisse sibi cure semper intentus, semper prouidus, semperque sollicitus, uolubilis sphere necessitatem quiescere nescientem, siderum transitum, et elabentis temporis meditetur semper excursum. Porro psallendi sibi faciat consuetudinem, si discernendi horas quotidianam habere desiderat notionem: ut quandocunque solis claritas, siue stellarum uarietas nubium densitate non cernitur, illic in quantitate  psalmodie, quam tenuerit, quoddam sibi uelut horologium metiatur. Enimuero mos, ut homines ad ecclesiam, dum pulsantur tintinnabula, congregentur, ex antique legis mystica traditione descendit, iubente Domino Moysi: »Fac tibi, inquit, duas tubas argenteas ductiles, quibus conuocare possis multitudinem, quando mouenda sunt castra: cumque increpueris tubis, congregabitur ad te omnis turba ad ostium tabernaculi federis .« Sicut enim tunc Isrelitica plebs cum tubis ad tabernaculum confluebat, ita etiam nunc fidelium populus ad ecclesiam, audito tintinnabulorum clangore, festinat.

Neque hoc discrepat, quod illi dicuntur castra moueri,  cum uidelicet castra ad bellorum noscantur pertinere procinctum. Unde et paulo post dicitur: »Si exieritis de terra uestra contra hostes qui dimicant aduersus uos, clangetis ululantibus tubis, et erit recordatio uestri coram Domino Deo uestro, ut eruamini de manibus inimicorum uestrorum .« Ad pugnam quippe quasi castra contendimus, cum, ut ita dicam, psalturi, uel oraturi ad ecclesiam festinamus. Illic enim tenebrarum principes aduersum nos feraliter dimicant, ut per illusiones phantasmatum ab his que per labia defluunt, uagabundas mentes auertant. Et re uera quam pulchra militie species, precipue nocturnis horis, cum fratres quasi tubarum clangoribus excitati cuneum faciunt, et tanquam directa acie properantes, attoniti ad procinctum  diuini certaminis concorditer gradiuntur. Cum uidelicet puerorum ala precedit, iuuenum uero tanquam manipulorum turma subsequitur; postrema autem legentes uestigia senes, belli scilicet robur, ne subsidat aliquis, ne uel hostis furtiuus immergat, totius exercitus terga custodiunt.

Adde, quod laterna in prima belli fronte prefertur, ut columna ignis per desertum precedere populum aptissima similitudine uideatur. Sic nimirum, sic centurie Christi ad comedendum celeste manna; sic ad obtinendam terram 308 lacte melleque manantem uere Isrelitice properant legiones. Clangentibus namque tubis ad tabernaculum federis properant, ut uerbi celestis illic epulas  comedant, et sacrificium laudis Deo, ac bone uoluntatis uota persoluant. Unde et ibidem non inconuenienter additur: »Si quando, inquit, habebitis epulum ad dies festos et Kalendas, canetis super holocaustis, et pacificis uictimis; ut sint uobis in recordationem Dei uestri .« In his igitur et huiusmodi uerbis significator horarum prudenter aduertat, quam uigilem, quamque sollicitum in assignato sibi ministerio esse semper oporteat, ne tantum uidelicet opus per eius incuriam sui ordinis statuta confundat.



CAPUT XuIII. De mense lectore.

Mense lector sollicita consideratione perpendat, quam distincte, quam aperte, quam denique intelligibiliter  legere debeat. Quandoquidem cum refectione corporum, ille pabulum exhibet animarum. Dixit Apostolus: »Esca uentri, et uenter escis; Deus autem hunc, et illam destruet .« Per alios igitur offertur esca corporibus, que mox in putredinem uertitur: per hunc diuina ministrantur eloquia, que celo etiam terraque transeuntibus, non transibunt. Sic ergo legendum est, ut dum caro sua stipe reficitur, anima quoque celestibus epulis saginetur.

Legatur itaque non lectori, sed auditori; nec aucupetur proprie rumusculos fame, sed edificationi potius consulat aliene. Nec curet quid de lectore dici, sed quid de lectione possit intelligi.  Edentibus etiam suggerendum est, ut sic refectionem sobrietas temperet, quatenus commolentium strepitus faucium meatus aurium non obturet. Sic mediatrix inter os et mensam manus scilicet moderata discurrat, sic se sub grauitate freno suspensa cohibeat, ut dum terrena per fauces esca trahitur, nequaquam a diuinis ieiunare dapibus esuriens anima compellatur.



CAPUT XIX. Quanta cellerarium oporteat discretione pollere.

Cellerarius autem, quia quasi pater constitutus est monasterii, debet officium sibi commissum tanta dispensationis arte peragere, ut manum et aperiendo substringat, et stringendo discretus aperiat; quatenus in eo et parca sit largitas, et parcitas larga.  Summopere quippe cauendum est, ne parcitatem tenacitas, largitatem effusio mentiatur. Sepe enim uitium uirtutis se specie palliat, quantoque quasi bonum esse quod malum est cernitur, tanto difficilius emendatur. Bonus autem administrator sic dispensat necessaria corporum, ut saluti etiam consulat animarum; quia et parcendo sobrietatem nutrit, et largiendo murmurationis uitium ne oriatur, obsistit. Sepe enim  liberalitate liberalitas perit, 309 uidelicet et cum res et non indigentibus indiscrete profunditur, ideoque quid uere indigentibus dandum sit, postmodum non habetur.

Debet itaque negari superfluum nostris, ut supersit unde caritas impendatur extraneis. Nehemias  enim ut uenientes quosque de gentibus per circuitum in conuictum proprie mense suscipiat , gregibus suis parcere inhumanum putat; sicque suis necessitatem stipendiis temperat, ut caritatis officium et in alienos extendat. Tobias cum tanta laboraret inopia, ut uxor eius textrini operis questum conducta susciperet , hec ipsa, que habebat, adiecit parua diuidere, ut concaptiuis fratribus qualecunque saltem solatium exhiberet. Peregrinus itaque pietatem a se peregrinari non pertulit, et rebus pauper opulentissime caritatis diuitias non amisit. Abigail dum magnifici conuiuii partem subtrahit , a uiri iugulo gladium Dauid in ultionem contumelie festinantis auertit; sicque suis cibum bene furata subripuit,  quibus utique uitam extraneis ministrando seruauit. Paulus etiam monet per unam Sabbati, quod placuerit apud unumquemque reponi, ut Hierosolymam sanctis indigentibus Corinthiorum posset gratia destinari . Sic itaque debemus nostris quotidiani uictus stipendia ministrare, ut meminerimus, etiam si facultas suppetat, et extraneis in necessitate succurrere. Sit autem Ecclesie dispensator, non acceptor personarum, sed considerator infirmitatum; non captator gratie, sed sustentator imbecillitatis aliene, ut equaliter indigentibus equalia tribuat, quos autem fragilitatis diuersitas separat, administrationis etiam dispensatio moderata discernat. Sic enim omne scandalorum seminarium tollitur,  si singulis quibusque membris, non quod uoluntas ambit sed quod necessitas expetit, impertiatur.



CAPUT XX. Admonitio puerorum.

Porro autem, quia totum sancti huius cenobii corpus, uelut extensis quibusdam fraterni amoris ulnis amplectimur, ratum ducimus, ipsa quoque etatum momenta distinguere, et tanquam congruentia quedam admonitionum indumenta singulis quibusque membris aptare. Ut igitur ab incipientibus ordiamur: instruendi estis, o pueri, quia nunc etas uestra cerea est: et sicut teneri adhuc estis in pusillitate membrorum, ita etiam utique flexibiles diuersitatibus morum. Quantumque a ramis adhuc  Pythagorice littere procul agitis, tanto faciliores estis, uel in dexteram dirigi, uel in sinistre partis procliuia detorqueri. Sed si inter manus figuli plasta uitium lesionis incurrit, nisi presto corrigitur, postquam ad instar lapidis obduruerit, non medetur. Si uirgula ex prima radice succrescens, in obliquum se qualibet occasione retorqueat, ad rectitudinem nunquam remeat, si aliquanto diutius in eadem obliquitate perdurat; et quia ut hastile sit, indigna decernitur, flammis edacibus pabulum deputatur.

Cauete ergo, ne uitium aliquod uestrum cum 310 incremento corporis simul adoleat, ne prauitatis cuiuslibet in uobis nodositas obdurescat; sed sitis uasa non in contumeliam, sed in honorem  facta, atque in domo Domini in omne opus bonum parata. Plane si uultis adultorum probitate nitescere: et, quod aliis impossibile est, absque laboris tedio uirtutibus abundare, amodo sobrietatis arma corripite, et aduersus estuantes carnis illecebras totis uiribus decertate. In ipso iam tirocinii uestri primordio certam uobis uictoriam Deo pro uobis stante promittite, et prelato crucis uexillo certamen infederabile cum aduersis spiritibus audenter inite. Calcate superbiam, frenetur ira, frangatur inuidia, teneat silentii lingua censuram, ruminatio Scripturarum gule pruritus exstinguat; detractionem ut lingua non profert, sic et auris non audiendo condemnet. »Cum detractoribus, ait Salomon, ne commisceatis colloquium,  quoniam repente ueniet perditio eorum, et ruinam utrorumque quis nouit? « Tam uidelicet eius qui detrahit, quam illius qui aurem accommodat detrahenti: et quidem non detrahendum, uerumtamen peccatum fratris illi, a quo debeat corrigi, non celandum.

Quod nimirum tanto interdum a pueris facilius deprehenditur, quanto in eis uel noscendi, uel deferendi suspicio non habetur. Accusauit Ioseph fratres apud patrem crimine pessimo ; sed unde illorum tunc pertulit odium, inde postmodum super eos dominationis obtinuit principatum. Achimas et Ionathas, suppositi iuxta fontem Rogel latuerunt, regique Dauid, ut a facie Absalon  quantocius fugeret, nuntium detulerunt : et hoc Abiathan et Sadoch fecere per filios, quod facere non poterant per seipsos. Sepe siquidem per iuniores culpa detegitur, que a maioribus salubriter emendatur. Nolite autem iam grandiusculi de priorum uestrorum perperam forte uiuentium meritis disputare, et non qua uia gradiantur, sed cuius uice fungantur, attendentes, illis in Christo humiliter obedite. Patres enim carnis, ut Apostolus ait, habuimus eruditores, et reuerebamur eos, quanto magis obtemperabimus patri spirituum, et uiuemus?  Samuel namque edoctus est ab Heli, quid uocanti se Domino responderet ; et ille, quamuis reprobo sacerdoti, quia tamen humiliter  paruit, oraculum mox diuine reuelationis accepit. Superbum Saulem nequam spiritus uexat, et ei Dauid obsequi crispando citharam non recusat .

Ut libidinis autem ualeatis estus exstinguere, irritamenta gule tanquam stuppe, naphte, picis, et malleole fomitem declinate. Qui enim inter tres abstinentes pueros in camino ignis quartus apparuit , et uobis tanquam uentum roris flantem spiritus sui refrigerium ministrabit. In omnibus igitur crepundias infantie lactantis exuite, et rudimenta tirocinii uestri Domino per ingenuitatis indolem dedicate. Illum sequimini inter tentationum certamina ducem, illum querite in prosperitatis pace custodem. Insuperabilibus igitur  uirtutum telis accincti, Christo propugnatori uestro unanimiter dicite: »Iudica, Domine, nocentes me, expugna impugnantes me; apprehende arma, et scutum, et exsurge in adiutorium mihi .« Ille uos in 311 uirum perfectum, in mensuram etatis plenitudinis sue perductos, sua faciet uirtute uictores. Ille uos hostium uestrorum triumphatricibus plantis dabit calcare ceruices. Legite etiam epistolam quam Marino fratrueli nostro direximus  .



CAPUT XXI. Exhortatio iuuenum, uel adolescentium.

uos autem, ephebi adolescentes, uos etiam pubescentes iuuenes, tanto propensioribus exhortationum auxiliis indigetis, quanto duriora carnalis  incendii certamina toleratis. In uos siquidem recto cursu omnis hostilis impetus irruit, uobis omne belli robur incumbit. In uos omnigenum telorum densissime grandines, et constipatis aduersum uos iniquis spiritibus cum uitiis carnis turbulentissime uobis ingruunt tempestates. Feruent, feruent in ossibus bella, et tanquam uagus uesuuius, uel Aetna uaporati corporis uestri caminus flammarum globos eructat. Unde necesse est, ut quanto acrius impugnamini ad tutele uestre custodiam, tanto robustius insistatis. Ultro etiam satagendum est, ut iaculis pateant, qui iacula uibrare non cessant, et uulnera sentiant, qui infligere  uulnus anhelant. Nam aut fugandum est, aut fugiendum; aut terga uertendum est, aut e contrario terga cedendum. Huiusmodi enim pugna est, ut quicunque non deiicit, ipse deiiciatur, et qui gloriose non uicerit, turpiter superetur. Ubique periculum est, dum hostium exercitus circumfunditur, dissidentium eis ciuium cuneus agregatur; et dum acies ad conferenda bella dirigitur, castrorum aditus a seditiosis ciuibus aperitur. uitia quippe que intra nos sunt, tentatoribus in tentatione concordant, et uires iniquis spiritibus administrant.

Quapropter, karissimi, sobrietatis, humilitatis, patientie, obedientie, castitatis, caritatis omniumque uirtutum arma corripite, et non pro agris  et urbibus, non pro filiis, uel uxoribus, sed pro animabus uestris, que omnem affectum necessitudinis superant, dimicate. Precipue ut etas uestra uim sentiat, ieiunandum uobis est, et orandum; quatenus et ieiunium carnis robur edomet, et oratio ad Deum animam leuet. Notandum tamen, quia nonnulli dum peragunt indiscrete ieiunium, ieiunii non capiunt fructum; et quidquid enim uno die ieiunant, altero ad uotum se satiando compescant. Sicque fit, ut ieiunii dies sequenti militet diei, et dum externa uix hodie esca digeritur, uacuato stomacho crastini apparatus copia comeditur, dumque preter communia singulare aliquid, et lautius queritur, non sine ministrorum tedio cuncta apothecarum secreta curantur.  Ille igitur bene ieiunat, qui in die refectionis communibus contentus est alimentis, si uidelicet dum non escarum genere discrepat, etiam modum quotidie prandentium non excedat. Nec tamen ieiuniis nimium tribuentes, obedientiam, que aurea ad celum uia est, relinquatis.

Dicam non quod aliena relatione cognoui, sed quod oculis uidi. Pomposie quidam frater erat, 312 Raimbaldus nomine, frater uidelicet Petri reuerentissimi uiri, qui nunc apud uincentiam abbatis officio fungitur. Hic itaque adolescentiam suam crebris consueuerat edomare ieiuniis, et sicut in primis auspiciis famose indolis, in plerisque specimen dabat. Huic iniunctum erat officium, ut cuidam Teutonico ministraret incluso: qui nimirum effossis  oculis, et abscissa dextera, iuxta ecclesiam positus arduam ducebat uitam. Erat autem regula monasterii, ut nemo claustrensium egrediens loqueretur. Aliquando autem cum Raimbaldus in capitulo constitutus grauiter quereretur, se nequaquam posse pueris imperitis per signa precipere, ut seruo Dei uestes abluerent, et presertim que sibi edulia prepararent, postremo asserens, atque denuntians, quia nisi silentium frangeret, mandata penitus seruare non posset: econtra uir sanctus, abbas scilicet Guido, ne silentium solueretur, uehementer obsisteret, constanterque in auctoritatis sue sententia permaneret; demum ad hoc post multa peruentum  est, ut ille preciperetur ab administratione cessare, sibique quiescere. Sed, o diuine ultionis accelerata seueritas! uix dum dimidie hore cursus elabitur, et ecce Raimbaldus superposito dolori digito in gutture se esse percussum lacrymabiliter protestatur. Quid plura? Post diem, si rite teneo, tertium satisfactione facta, et accepta sancti Patris benedictione, defunctus est.

Hoc autem, karissimi, domesticum uobis idcirco retulimus, ut memineritis sanctam obedientiam pro confidentia nullius pii operis, siue religionis aliquando negligendam. Estote preterea inter tentationum uestrarum bella solliciti, undique uigiles, undique circumspecti, ut uidelicet tentationis hora pertranseat, ne quod in cogitatione suggeritur, protinus opere  consummetur. Sepe enim in secularibus preliis uno momento contingit, quod per nulla temporum spatia postmodum ualeat emendari. Econtra, qui unius uulneris cauerit ictum, breuissimo puncto diuturne uite lucratur augmentum. Nostis ipsi quod dicimus: sepe quis in peccati uoraginem subito labitur, quod per omne uite sue spatium flere necessario compellitur. In omni igitur tentationis articulo solerter est attendendum, ne tentatio ipsa perueniat ad effectum: nam si breui puncto operatio praua differtur, euaditur: et dum momentaneus ictus, ut ita loquar, effunditur, diu postmodum incolumis uita seruatur.



CAPUT XXII. De nouitiis.

 Ii uero, qui ad religionis ordinem nouiter conuertuntur, admonendi sunt, ut prima contra gulam bella suscipiant; ut dum sobrietatis legibus uenter parare compellitur, consequenter etiam in his, que sub uentre sunt, flamma libidinis temperetur. Refrenetur lingua non solum a sermonibus otiosis, sed et a fratrum plerumque confabulatione colloquii; ut tanto liberius in orationibus se uel laudibus diuinis exerceat, quanto hanc per ambagum uicissitudines 313 inanis uerbositas non fatigat. Terat oculus assiduis obtutibus pauimentum, mens per estuantis desiderii machinam suspendatur in celum. Utraque substantia suam perpendat originem, ut et caro quem cernit puluerem se esse non dubitet, et anima ad id erecta quod perdidit, inhianti,  atque indefessa semper cupiditate suspiret. Pannosas et hispidas uestes paucitas attenuata conciliet; uilia, ac despecta frigus indumenta commendet. Durum cubile diu dilatus raptimque sopor admissus emolliat. Paruipendit quippe strati mollitiem, qui solam indulte quietis cogitat quantitatem; nec cum Sardanapalo plumis innatare pensilibus inhiat, qui peruigiles cum Macario noctes ducere in orationibus intentus anhelat. Deseratur publicum, hominum fugiatur aspectus. Scrutentur anguli, remotiorum recessuum abdita penetrentur. Furtiue quippe orationes uim inferunt celo, et indulgentiam rapiunt, dum frequenter in tenebris celesti lumine perfunduntur. Illatis contumeliis non  uox contumeliosa respondeat, sed aut conuiciantis amaritudinem modestia respondentis obdulcet; aut si hoc facile obtineri non potest, ne iurgium feraliter effluat, irati linguam silentii saltem censura compescat. Furentibus nempe uentis nauis sepe uelficata submergitur; si autem antenna deponitur, omnis mox flatuum impetus necesse est inaniter effundatur. Ictum quippe conuicii sagitta non inuenit, cum conuiciati mens sese in humilitate uelut inclinata deponit. Tentet nouitius sepe maiora, ut que minora sunt reddantur eorum collatione facilia.

Quod dicere gestio tale est. Sepe aqua turbida, uel tepida hoc studio bibitur, ut contempta uini concupiscentia, perspicua solummodo, uel frigida  aqua sufficere iudicetur. Sepe cantabritius panis apponitur, ut dum communis appetitur, siligineus non queratur. Cui post puluinaria cento non sufficit, quouis sibimet stramine satisfacere poterit, si nudum prius pauimentum lateribus terit. Qui post carnes oleum nauseat, ut sobrius liquor faucibus suauiter sapiat, sallitis aliquandiu leguminibus uiuat. Quem insolita delectat equitandi uectatio, intra cellule se angustias colligat, et claustrum monasterii postmodum forum putat. Qui post gebellinam, martorinamue mollitiem ueruecum fastidit compeditem [f. compedem]; si birros induit, utrum a peregrinis, an a domesticis foueatur pellibus, de cetero non discernit. Moyses quippe ut simplici manne cibo contentus sit, ne cum ceteris Isrelitis sedere  super ollas carnium concupiscat , ab omni cibo, uel potu per duplicem quadragenarii cursum in monte ieiunat. Filii prophetarum, ut quelibet oluscula non abhorreant, amarissimas coloquintidas in ollam concidere non recusant . Daniel dum inter rabidos leonum rictus coactus est degere, peruersorum deinceps hominum didicit insidias non timere . Nabuchodonosor dum bruti animalis uecordiam tolerat, dum ferarum more, saltuum atque siluarum condensa perlustrat, formatur, ne de regalis imperii dignitate superbiat . Dauid cum a proprio filio a regalis solii sublimitate deiicitur, ne in Semei extraneum uidelicet hominem uindicet, eruditur . Isaias postquam 314 triennio nudus, et discalceatus incessit,  omnino credendum est, quia superfluis postmodum, uel mollibus indui non quesiuit .

Quisquis ergo uult facile sibi cuiusque laboris exercitium reddere, aggrediatur intrepidus et altiora tentare; quatenus asperitatem asperitas leuiget, et, ut ita loquar, tolerabiles indicentur urtice, palliuris uel hirsutis uepribus comparate. Neque hoc dicimus, ut non a minimis quis incipere debeat; sed hoc potius, ut dum difficiliora tentantur, collatione quadam hec eadem minima leuigentur. Studeat etiam hoc nouitius, qui ardua tentans augustum iter ingreditur, ut cum grauari ultra uires ceperit, mox ad latitudinem reuertatur. Acus quippe si duris uiolenter  impingitur, nisi ex discretione retrahitur, necesse est ut coacta frangatur; si autem sutor eam more cerdonum et impellit, et retrahit, facile quidquid soliditatis obstiterit penetrabit. Sic et nos in nostre conuersationis initio, dum modo nitimur, modo remittimur, modo per dura, modo per aspera uiolenter insistimus, modo nos remittendo laxamus, paulatim uia panditur, ut omne quod obstiterat, ingenue transeatur.



CAPUT XXIII.

uos etiam, sancti senes, preterire non debeo, quos utique tanto necesse est fieri cautiores ad prelium, quanto conspicitis ipsum uobis preliandi terminum iam propinquum. Unde constat, quia si nunc perditis, amisse uictorie titulos recuperare de cetero  non potestis. Nunc igitur ad fortiter agendum feruens animus incalescat, et senilis ad debellandam uitiorum barbariem robur iuuenile concipiat. Iamiam profecto in limine municipii pedem ponitis; iam ad felicissime quietis otium mediantibus duntaxat foribus propinquatis.

Abiiciatur ergo desidia, deponatur inertia, et non transacti longi forte laboris memoria retrahat, quos subiecte pene iam oculis oblatio mercedis inuitat. Rimator auri, quo profundius terre uenas effodit, eo robustius, atque feruentius se ad explendum id operis, quod restat, accingit. Nec tam preteritus labor uires eneruat, quam spes thesauri iam iamque propinqui ad egerendi ruderis studium prouocat. Sine causa ientaculum inhiat, qui pronubus ad conuiuium  nuptiale festinat. Ecce enim tauri euangelici, et altilia occisa, et omnia sunt parata; insuper et uox preconis: »uenite, inquit, ad nuptias .« Cur ergo preuenire delicias appetit, qui ad nuptiales dapes epulaturus accedit? Cur ructare ante uult, quam discumbere? Cur porcorum se siliquis satiat, qui ad epulas properat angelorum? Cur se non ab omni nunc uoluptatum suarum famelica satietate cerceat, quem summa ac perfecta beatitudo glorie celestis exspectat? Cur non linguam suam a fabulis nunc, et uana uerbositate refrenet, qui uerbum ipsum, per quod facta sunt omnia , presentissima in perpetuum contemplatione prospiciat? Cur se pro discipline censura ab aspectibus non remoueat hominum, qui ad curiam tendit imperatoris  eterni et celestium senatorum? 315 Cur asperis exhorreat contegi uestimentis, qui stola induendus est immortalitatis?

Non ergo nos pigeat a cunctis mundi delectationibus ieiunare, ut omnium deliciarum celestium copiis mereamur affluere, ne mens nostra hereat creaturis, sed ad amplexus potius inhiet Creatoris. Quisquis enim de longinquo ueniens aulicis liminibus appropinquat, uecordie arguitur, si fabricis intentus ad regis faciem non anhelat; nec a spe fortiter agendi effeti corporis debilitas frangat, quia si spiritus adest cordi, consequenter etiam uires artuum uisceribus administrat. Unde et Caleph quia mandata Dei feruenter impleuerat, iuuenili robore  uegetus aiebat: »Hodie octoginta quinque annorum sum sic ualens ut eo ualebam tempore, quando ad explorandum missus sum: illius in me temporis fortitudo usque hodie perseuerat tam ad bellandum, quam ad gradiendum .« Hoc est scilicet tam in resistendo uitiis, quam et per religionis tramitem in bonis operibus augmentandis. Et in Deuteronomio: »Moyses inquit, centum et uiginti annorum erat quando mortuus est; non caligauit oculus eius, nec dentes illius moti sunt .« Hinc est etiam, quod in benedictione Aser ipse dicit: »Ferrum et es calceamentum eius; sicut dies iuuentutis tue, ita et senectus tua .«

Nolite itaque, dilectissimi, uelut exstinctis iam  uitiis ieiuniorum, uel uigiliarum, in quantum fas est arma deponere: nolite dum adhuc in stadio curritis, quasi iam securi, deliciis lenocinantibus indulgere. Familiare quippe est senibus ieiunare, et licet cibos sepe debilitas appetat, nature uoluntas insita cum ieiunio et sobrietate concordat. Inuitatur Berzellai Galaadites ad requiem: »ueni, inquit Dauid rex, ut requiescas secure mecum in Hierusalem .« Sed opponit senecte stuporem, et excusat epularum regalium uoluptatem: »Nunquid, ait, uigent sensus mei ad discernendum suaue, aut amarum, aut delectare potest seruum tuum cibus et potus? uel audire ultra possum uocem cantorum, uel cantatricum?« . Unde perpenditur quam quietus, quam certe bene moratus fuerit iste  senex. Quomodo enim non esset rei familiaris, si contingeret, egestate contentus, qui regalis mense dapes despicit inuitatus? Quomodo delectaretur otiosa uel risibus apta uerba depromere, qui et alienas melodiarum uoces castis auribus dedignabatur audire? Et qui illic etiam delectari noluerat, ubi aliquando crisparentur uasa psalmorum, quomodo quiescere potuisset, ubi ludicra et saltationes perstrepunt histrionum?

Nonnulli plane senum sunt, quod pretereundum non est, qui etiam postquam ad religionis ordinem uenerint, ita fabulosis neniis occupantur, ut et sibi sint noxii, et auditoribus uideantur esse deliri. Modo enim rerum gestarum lacinias texunt, modo regum antiquorum edicta, uel uictorias referunt:  sicque diem in nugarum anilium inepta recitatione consumunt. Ita fit, ut per linguam Deo dicatam, quam non salutares occupant preces, ridiculose uani, ac superstitiosi recitentur annales: qui nimirum dum linguam pestiferis fabularum dapibus satiant, quia ieiunio semper est inimica uerbositas, 316 etiam uentrem digno sobrietatis moderamine non castigant.

Habemus denique senem, in monasterio scilicet Sitrie, uocabulo Mainardum, quem scilicet adhuc paludatum cum admonuissem, ut monachus fieret, ut uerbosus ac mordax semper exstiterat, in typum quodammodo iurgiose responsionis erectus: Ecce, inquit, ancille mee quotidiana me sedulitate undique  confouent et ministrant, et sic uix utcunque subsistere ualeo; quo igitur pacto potero spiritualis instituti iter arripere, qui absque ulla discipline sarcina me ipsum pene nequeo saltem pedibus sustinere? uerumtamen paulo post, quibus adnitentibus nescio, ecce factus est monachus: qui nimirum iam senex et languidus cum tanto feruore cepit, ut grandeuis atque maturis sani scilicet consilii uiris miraculum, iuuenculis autem monasterii lubricis atque lasciuis fieret in derisum. Qui profecto lacerantes eum detractionibus, et uerbis mordacibus obrodentes, nunquam eum a sui rigore propositi in tantum potuere deflectere, quin adhuc per dies singulos psalteria quatuor expleat, quatuor nichilominus per hebdomadam dies absque ullo cibo et potu tam  estiuo, quam hiberno tempore transigat. Hoc tamen adhuc de prisco more seruato, ut mensem unumquemque sic dedicet, quatenus in prima cuiusque mensis hebdomada, nisi Dominica die, uel quinta feria, penitus non manducet: est autem iam, nisi fallor, in sacre conuersationis habitu duodennis, et hic quidem in conuentu fratrum.

Est autem et alius intra cellule septa conclusus, et Leo uidelicet Prezensis, quem et in aliis nostre dictationis opusculis nos breuiter adnotasse meminimus: uir uidelicet tam decrepitus, ut qui eorum obitus recolit, quos ille parum nascendo precessit: quibusque simul uiuendo consenuit, senex sit. Hic igitur in tam effeti ac tremuli corporis grauitate uinum nisi duabus, uel forte tribus anni precipuis  festiuitatibus nunquam bibit. Ante horam nonam preter Dominicos dies nunquam comedit; duabus in hebdomada diebus, quando scilicet indulgentius uiuit, pulmentum preter unum prorsus aliud non admittit. Sic autem orationis eius ordo disponitur, ut quotidie siue per estatem, siue per hiemem unum psalterium cum canticis, et litaniis suis ante nocturnas Ecclesie uigilias expleat: secundum autem psalterium ab aurore crepusculo usque ad horam sextam pro defunctis cum nouem lectionibus canat, tertium uero psalterium cum Gloria iterum cum ipso aduesperascentis diei fine concludat.

Habet autem hanc gratiam, quam in nullo unquam quanteuis perfectionis uiro deprehendere potui, uidelicet ut psallenti nunquam se cogitatio  ingerat: tantaque cordis in eo puritas uiget, ut absque ulla resistenti molestia nichil omnino mens cogitet, quod a psallentis ore discordet. Illud etiam ualde mirandum, quia nunquam eius oculos acedie tedium deprimit. Adde etiam, quod cum pre senectutis caligine faciem hominis discernere nequeat, litteras discernit et legit; quotidie psalterium bis lectitando percurrit.

317 Hoc quoque stupendum, quia intra cellulam positus, ubi nimirum subobscura lux est, litteratim scripture discernit articulum; egressus autem ubi liberior uidendi facultas est, apices non agnoscit. Sic autem mihi subtiliter sciscitanti sepius ipse professus est. Nulla iam carnis certamina tolerat, nulla  mentis uel ad momentum quidem uagatione laborat Crucifixus igitur huic mundo iam pene que sunt humana non sentit, sed totus azymus, totusque sincerus, ut ita fatear, angelus uiuit.

Ecce, dilectissimi, cum multa suppetant, duo tantum exempla proposui, unum communis, solitarie alterum uite. Quibus nimirum manifeste colligitur, quia ubi feruidi spiritus ardor incanduit, senilis etas a boni operis studio non torpescit : sed sicut serpentem costis duntaxat, non pedibus innitentem, uiuax ad currendum spiritus euehit; sic senilia membra per spiritualis militie studium diuinus amor impellit. Qui enim nondum habemus manentem ciuitatem, sed futuram inquirimus , in qualibet hic etate sperare requiem non  debemus: in huius quippe mundi salo iusti laborant, ubi suam reprobi possident requiem. Quam uidelicet diuersitatem bene coruus et arca dimissus, et columba significant . Coruus quippe cadaueribus insidens, ad arce claustra non rediit; columba autem reuersa est, quia ubi pes eius requiesceret, non inuenit. Hic enim ubi praui quippe carnalibus se uoluptatibus satiant, sancti uiri reperire nequeunt ubi ad quiescendum desiderii sui pedem ponant. Hinc est etiam, quod qui peccasse deprehenditur, quadraginta uerberibus atteri per legis mandata iubetur. Quadragenarius quippe numerus totum hoc tempus per mysterium comprehendit, quo sancta Ecclesia, per quatuor partes mundi diffusa sub Decalogo legis uiuit. Quadragenario ergo numero delinquentes  cedimur, si in hoc tempore penitentie uerberibus castigamur. Debet itaque peccator quisque, siue senex sit, siue iuuenis, temporalibus atteri. ut purgatus in iudicio ualeat inueniri. Eos enim nulla illic animi aduersio affligere poterit, quos hic cuiuscunque etatis conditionisue fuerint, perfecte penitentie disciplina percussit.



CAPUT XXIu. Ubi omnes in communi ad caritatis studium prouocat.

Nunc autem, fratres karissimi, omnes uos generaliter alloquor ; omnes per id, in quo omne flectitur genu, Christi nomen obtestor. In fraterna caritate persistite, in mutui amoris studio aduersus antiqui hostis insidias unanimiter conspirate  . Tota sancte operationis uestre machina in caritatis se basibus erigat; omne, quod construitis edificium, ex uiuis uirtutum lapidibus sincere dilectionis glutino coalescat. Arcam quippe, que octo animas inter cataclysmi fluenta continuit, intrinsecus, et extrinsecus liniri bitumine uox diuina precepit. Sancta scilicet Ecclesia, que ad resurrectionis gloriam tendit, sic intus, et extra bitumine linitur: ut et foris blandiatur in fraterna dulcedine, 318 et intus cohereat in dilectionis mutue ueritate. Quisquis enim intus amat, sed foris a fratribus morum inconsona asperitate discordat, intrinsecus quidem bitumen habet, sed extrinsecus non habet. Quisquis uero se specietenus affabilem prebet, amicitiam  simulat, sed in cordis occulto ueritatem amicitie non conseruat, damnabiliter intus hiat, cum forinsecus superducti bituminis simulatione cohereat. Quorum uidelicet a diluuiali naufragio neuter eripitur. quia duplici caritatis bitumine, ut diuinitus preceptum est, non munitur.

Qui autem se et foris prebet amabilem, et intus conseruat amantem, foris cum ramis uerbi fructus exhibet beneficii; intus alte radicem figit, quia medullitus diligit; hic profecto et intus et extra bitumine linitur , quia duplici caritatis glutino cum proximis federatur. Porro autem quia de lignis leuigatis prius fieri arca precipitur, et sic deinceps ut bitumine liniatur; qualiter ligna uestra leuigari debeant, et dolabro penitentie ac discipline  poliri utcunque supra descripsimus: nunc ut compacte fabrice bitumen accedat, exigente rationis consequentia suademus. Enimuero quandiu mores hominum asperi sunt et inculti, inaniter eis caritatis gluten apponitur, quoniam ab inuicem cito dissiliunt, dum in eis polite moralitatis equata confederatio non tenetur.

Estote igitur leuigati per spiritalis exercitii disciplinam, estote bituminati per caritatis fraterne concordiam. Que tamen confederatio congruere perfecte non poterit, nisi cum arca in cubitu consumatur, id est, cum multis unus Christi uice proponitur. Unitas quippe facit, ut multa sibimet inuicem congruant, ut diuerse hominum uoluntates in compage caritatis, et communis spiritus unanimitate  concurrant.

Quapropter, karissimi, si cupitis inuicem in Christi caritate congruere, ei, qui uobis Christi uice preest, humili ex corde attentius obedite. Non inter uos sit garrulus ille Cham , qui nudata parentis uerenda denuntiet, qui paterne offensionis obscena diuulget. Qui uidelicet inter duos fratres medius, nec in primitiis numeretur Isrelitarum, nec locum mereatur in plenitudine gentium . Non ibi sit, qui contempto pastore, mercenarium querat, qui uoces alienorum audiat, qui in odii fornace discordie malleos ludat, qui regnum Isrel per schismatis seminarium diuidat. Non est, inquit, nobis pars in Dauid, nec hereditas in filio Isai. Plane tandiu apes in communi mellificant,  quandiu sub uno principe perseuerant. Grues  quoque iuxta uocabulum tandiu lineatim congruunt, quousque unum sequendo, litterarum utrinque ordinem non confundant. Roma mox ut condita est, duos etiam fratres simul reges habere non potuit: ideoque prima surgentis structure menia parricidio dedicauit. In Rebecce concupientis utero Iacob et Esau, cum necdum preter materna uiscera uestes induunt, iam uelut loricati bella committunt .

Rector itaque fratres tanquam filios amplectatur, et foueat; ut et ipsi tanquam patri a filiis deferatur. Scitum quippe est illud oratoris Domitii : »Cur ergo te, inquit, habeam 319 ut principem, cum tu me non habeas in senatorem?« Non ut hec spiritualibus sint  taxanda discipulis, sed ut murmurationis occasio tollatur infirmis. Omnes itaque diligat, ut iure ab omnibus diligatur. Sic igitur pastor et oues , dux et militum caterue uno spiritu confederentur in exercitatione uirtutum: ut caritas, que Deus est, indiuidue unitatis in eis teneat principatum. Ecce, dilectissimi mihi Patres et domini, ex studio uobis styli currentis articulum reprimo, quia incultum ac rusticum esse, quod scribitur, non ignoro: ut quod absque salis condimento iure despicitur, breuitatis saltem compendio commendetur. Queso itaque, ut qui lupinos aliquando post marinas delicias editis, hoc quoque pittacium post sacra uolumina utcunque respicere non spernatis.





320 SCHOLIA.


Petrus autem nuptiarum sordes abluit cruore martyrii. Caue putes sanctum doctorem nuptias, quas constat a Christo Domino sacramenti honore condecoratas, ullo modo uituperare; unde et illud Pauli: »Honorabile connubium in omnibus, et torus immaculatus .« Sed et ipse beatus Damianus suis in scriptis cum occasio se prebet, laudat nuptias, presertim lib. u, epist. 11, ad clericos Fauentinos. Sordes itaque nuptiarum ille intelligit, quas aliquis uite coniugalis occasione contrahit: in qua cum uiri rebus diuinis minus feruenter uacare soleant, et ob id dicat Apostolus: »Qui autem cum uxore est, sollicitus est que sunt mundi, quomodo placeat uxori, et diuisus est .« Cumque crebrius in uana delinquendi offendicula incurrant, non est mirum sordes contrahere, ac propterea eas expiare teneri.


 Sit nomen Domini benedictum.





321-322 OPUSCULUM DECIMUM QUARTUM. DE ORDINE EREMITARUM, ET FACULTATIBUS EREMI FONTIS AuELLANI.





ARGUMENTUM.

Ad exemplum, et imitationem posterorum, regulas, et uiuendi instituta, quibus eremite Fontis Auellani suo tempore utebantur, describit, iisque, ut qui post se futuri sunt, utantur, neque ad laxiorem uite normam declinent, grauissime obtestatur. Suisque ut in orationibus meminerint post mortem suam, obsecrat.

 Cum feruorem sancte conuersationis uestre, fratres karissimi, diligenter attendo, nullis hoc humanis  uiribus deputo; sed illi potius, qui operatur in uobis uelle et perficere, pro bona uoluntate, gratias  ago: Ille enim fons est et origo uirtutis: ille bone inspirator est uoluntatis. Et quid mirum, si fragilia corporum uestrorum uascula ad portandam post se crucem fortiter roborat, qui cuncta mundi horrea in leuibus culmorum aristis mirabiliter librat? Et quorum pondere lapidea sepe edificia corruunt, ad hec ferenda uolatiles spicarum thece, tenuibus miste paleis, non succumbunt. Quid mirum, inquam, si debilibus seruorum suorum membris uires attribuit, qui in tenuissimis uuarum folliculis omnium ubique regionum uina suspendit: et quod ex tunnis operose, et cum magno labore compactis sepius effluit, hoc perexilis corticis, quasi quoddam fidele depositorium sine diminutione custodit: imo quod illinc uel guttatim frequenter effunditur, hic  non minuendo, sed augendo potius per quotidiana incrementa seruatur.

Quis autem diuini operis magnitudinem narrare sufficiat, cum siue in palearum culmis, seu in uuarum botris recondi uideat cellaria potentum, promptuaria regum? uideamus in arbore folium sub ipsis pruinis hiemalibus lapsabundum, et consumpto autumnalis clementie uirore, iamiam pene casurum, ita ut uix ramusculo, cui dependet, inhereat, sed apertissima leuis ruine signa pretendat: inhorrescunt flabra, uenti furentes hic inde concutiunt, brumalis horror crassi eris rigore densatur: atque, ut magis stupeas, defluentibus reliquis undique foliis terra sternitur, et depositis comis arbor suo decore nudatur; cum illud solum nullo manente permaneat,  et uelut coheredum superstes in fraterne possessionis iura succedat. Quid autem intelligendum in huius rei consideratione relinquitur, nisi quia nec arboris folium potest cadere, nisi diuinum presumat imperium?

Quid ergo mirum, si, defluente iam ex maxima parte monastico ordine, quosdam seruos suos omnipotens Deus in perferendo diuersarum tentationum labore corroborat, qui et que uult in arboribus folia, ceteris decidentibus, ligat? Unde non immerito scrutator ille diuine patientie B. Iob: »Qui facit, inquit, magna, et incomprehensibilia, et mirabilia, quorum non est numerus .« Quapropter immensas Creatori meo gratias refero, qui me indignum ministerii locum habere uoluit in conuentu non multorum,  sed bonorum, quos mihi necesse sit ad patriam redeundo precedere; sed gaudendum est, si fraterna possim uestigia parili conuiatione tenere: ut fructum, qui nequaquam mihi ex spatiosa terra colligitur, uberius uideatur anguste fertilitatis recompensare prouentus.

uolo autem, fratres mei, de uestre conuersationis ordine pauca perstringere, ut quod in uestris nunc uiuis operibus legitur, etiam apicibus traditum ad eorum, qui nobis in hoc loco successuri sunt, notitiam transferatur: quatenus et si non contigerit eos ad altiora conscendere, eamdem saltem uiuendi regulam, quam uos tenuisse didicerint, et ipsi studeant fideliter obseruare: ut qui habitationis fuerint successores,  sint nichilominus et conuersationis heredes: et quod de regulari obseruantia sui loci uiderint specialiter scriptum, pudeat si de sua fuerit aliquando imitatione deletum. In hoc nempe loco, qui fons Auellani dicitur, plerumque uiginti plus minus monachi per cellulas, siue in assignata cuique obedientia degimus; ut omnes simul cum conuersis, et famulis tricenarium quinarium numerum, aut uix, aut breuiter excedamus. uiuendi autem regula hoc nostro tempore talis est.

Ab octauis nempe Dominice Resurrectionis usque ad diem sanctum Pentecostes, quatuor 323 dies per hebdomadam ieiunatis, preter Dominicum uero diem, de cuius reuerentia nullus addubitat, tertia feria, et quinta feria bis in die reficitis. Illo enim  tempore, ut nostis, non prohibentur monachi auctoritate sacrorum canonum ieiunare. Ab octaua autem Pentecostes usque ad festiuitatem sancti Ioannis, quinque diebus obseruatur sub hac discretione ieiunium: ut tertia feria ad horam nonam pulmentum habeatis, quinta uero feria secunda uice reficitis. A festiuitate uero S. Ioannis usque ad Idus Septembris, tertia et quinta feria tenetur bina in die refectio: reliquis uero quatuor diebus seruetur solito more ieiunium. Ab Idibus uero Septembris usque in Pascha Domini, quinque diebus ieiunium sine intermissione tenetur, saluo eo, quod semper infirmioribus fratribus, humorumque inequalitatem patientibus, prout necesse fuerit, misericorditer subuenitur. Nemo autem me mendacii temerarius arguat, dum me  non extraneis loqui, sed his, qui rem perite nouerint, presentibus hec narrare considerat: et certe non immerito erubescerem, si inter discipulos ueritatis, ipsis scientibus, commento fallacie deseruirem.

Etsi enim eos, qui postmodum audituri sunt, huius rei plenitudinem fraudare non debeam, malo tamen ex eo, quod est, salua ueritate relinquere; quam id, quod non est, uana persuasione iactare. Ecce enim de duabus illis quadragesimis, que uel Natalem Domini, uel sanctum Pascha precedunt, licet ego taceam, uos tamen scitis, quia nonnulli hic sunt, qui absque diebus Dominicis, duplex illud quadragesimale spatium totum ieiunando transcurrere soleant, exceptis tribus solemnitatibus, S. uidelicet  Andree, et sancti Benedicti, et Annuntiationis Dominice. Per alias autem festiuitates, que magne quidem, sed adeo non sunt precipue, siue in quadragesimali tempore, siue per totius anni curriculum, cellerarius cum his, qui iuxta ecclesiam commorantur, cum duodecim celebrent lectionibus, atque si priori uidetur, aliqua illis misericordia refectionis impenditur. Ceterum hi, qui sunt per cellulas constituti, trina lectione contenti, dum foras minime prodeant, ieiunium suum ex more conseruant.

Ieiunare autem illos diximus, qui panem cum sale et aqua percipiunt: ubi autem preter hec aliud aliquid additur, perfectum ieiunium non uocatur. Solebant autem hic quidam et Dominicis diebus  utriusque quadragesime coctionibus abstinere, quod nos ob reuerentiam sacre diei prohibere curauimus. Famuli autem, qui nobiscum sunt, per totius anni circulum tribus per hebdomadam diebus tenent ex more ieiunium. In illis autem duabus quadragesimis quatuor dies conuenienter obseruant, exceptis his, qui in uia longius diriguntur. A uino autem, ut nostis, aliquanto tempore continuimus; ita ut neque laici, neque extrinsecus uenientes, uel etiam in Pascha Domini, aliquid hic, preter aquam biberent: neque uinum hic, nisi pro sacrificio haberetur. Sed quoniam et hic manentes ceperunt egrotantes deficere, et quidam ad eremum transire cupientes, huius rigoris obseruantiam penitus abhorrere; fraterne, 324 siue, ut uerius dicam, communi imbecillitati  dispensatorie condescendentes indulsimus, ut uinum hic seruato sobrietatis moderamine biberetur: ut quod cum Ioanne non possumus ex toto relinquere, saltem cum Timotheo Pauli discipulo studeamus infirmo stomacho sobrie, et humiliter ministrare : et qui prorsus abstemii esse non possumus, esse saltem sobrii studeamus. uerumtamen in predictis duabus quadragesimis consuetudo tenuit, ut neque monachis, neque laicis uini uel etiam piscis perceptio concedatur. Pulmentum quoque in eisdem quadragesimis nunquam sit preter unum, nisi his quatuor festiuitatibus, scilicet B. Andree, S. Benedicti, in Dominica Palmarum, et Cena Domini, quibus nimirum sacratissimis diebus pisces, et uinum cum gratiarum actione percipiuntur.

 In Sabbato autem sancto, nec non et uigilia Natalis Domini, ut labor ecclesiastici releuetur officii, totum panem, qui uoluerint, comedunt: alium uero cibum siue laici, siue monachi penitus non admittunt. Tres autem solummodo octaue per annum ita celebrantur, ut ieiunare hic nemo cogatur, id est, Dominice Resurrectionis, et sancte Pentecostes, atque Natalis Domini. Sed quibusdam, quia propter desuetudinem [f. consuetudinem] graue est totius hebdomade binam continuare refectionem, quandoquidem hoc humiliter expetunt, ieiunare aliquantulum pro misericordia conceduntur. Consuetudo est autem fratribus in diebus Dominicis omni tempore, preter quadragesimas duas, duo habere pulmenta; in aliis uero diebus unum solummodo. Et de ieiuniis quidem ista sufficiant.

 In ceteris autem spiritualis exercitii studiis, que sit continui feruoris instantia, que sollicitudo, quam uigil et operosa frequentia, timeo dicere: ne mihi similibus, desidiosis uidelicet, et negligentibus uidear onerosus existere, atque eorum in me aliquatenus inuidiam concitare: hoc tamen mihi liceat, quia tanta est diligentia in flexionibus genuum, in disciplinis scoparum, et in ceteris huiusmodi, ut cum quilibet penitens incerte mentis metu, iniunctam penitentiam per hec remedia implere precipitur, breui tempore longa penitentia consumatur, salua tamen consuetudine, ut si postmodum uita nominis in longum ducitur, ieiunium non relinquatur.  Dantur autem ex more tria millia scoparum pro unius anni penitentia, siue uiginti psalteria, aut uiginti quinque misse.

De psalmodia uero consuetudo est, ut cum duo fratres simul commorantur in cella, duo persoluant in die psalteria, unum pro uiuis, alterum pro defunctis. Et illud quidem, quod est uiuorum, cum illis dicitur additamentis, que beatus Romualdus apposuit; quod uero pro defunctis cum nouem lectionibus dicitur, tribus nimirum per quinquagenos psalmos. Qui autem solus moratur, Psalterium quidem uiuorum totum per singulos dies adimplet: defunctorum autem siue medium, siue totum, iuxta quod uirium possibilitas administrat. Horarum autem psalmodia canonica omnino, sicut in monasterio, ita hic per  ordinem, tota nichilominus adimpletur.

325 Hoc autem inter cetera pretermittendum non est, quia in cellulis continuum tenetur, sicut reuera in oratorio, ex more silentium: nec pretermittitur, ut illic aliquis uel pro confessione loquatur; excepto si priori uisum fuerit, ut nouitiis, eorumque institutoribus ad tempus aliquantulum loquendi licentia concedatur. Si quid autem loqui indigent, ad ecclesiam prodeuntes, queque sunt necessaria manifestant.

Illud etiam non minima pars penitentie est, quod omni tempore, siue estate, siue hieme, non calceis, non ocreis utuntur in cellulis; sed nudis semper cruribus, et pedibus consuetudo est permanere, exceptis his qui graui molestia infirmitatis urgentur.

 Regulare autem est monasteriis, ut hi qui in uiam diriguntur, foris non comedant, si eo die sperant reuerti: cui uidelicet obseruantie illud etiam apud nos additur: ut siue ipso, siue alio die fuerit quis egressus, ieiunus semper ad eremum reuertatur.

De ceteris uero monastice institutionis obseruationibus quidquid in regulari, et districto monasterio tenetur, idem etiam hic caute, et solerter nichilominus custoditur: uidelicet de promptissima obedientia, ut quodcunque precipitur, feruentissime peragatur: de non dando, uel accipiendo sine iussione prioris: de proprio non habendo: ut dum sunt in claustro, quod est iuxta ecclesiam, siue in festiuis diebus, siue omnibus incompetentibus horis silentium teneant: ut in capitulo, in oratorio, in refectorio  regularem consuetudinem non postponant: ut cum hospitibus non loquantur, atque ideo a cellulis usque ad ecclesiam siue uenientes, siue redeuntes, a censura silentii non recedant; et multa huius generis, que nimirum nos idcirco enumerare postponimus, quia laciniosi styli fastidium deuitamus. Taceo de uilitate spontanea, et asperitate uestium, de duritia, de austeritate cubilium, et de districta censura silentii, de amore perpetue inclusionis.

Illud sane cuncta uidetur excellere, illud omnibus sancte uiuentibus digne censetur uirtutibus eminere, quod tanta est inter fratres caritas, tanta unitas uoluntatum uicarii amoris igne conflata; ut unusquisque se non sibi, sed omnibus natum credat:  quod alienum est, ipse possideat: et quod suum est, in omnes extenso amore transfundat.

Hoc mihi etiam non mediocriter placet, fratres mei, quia si quis inter uos debilior apparuerit, mox omnes certatim, quid patiatur, inquiritis, ut se de solito rigore remittere non moretur, instantes, et non solum necessaria queque suggerere, sed etiam uosmetipsos ad eius custodiam ultroneos gaudetis offerre.

Illud etiam silentio preteriri dignum esse non ducimus, quia cum frater quispiam ex nostris obierit, unusquisque pro eo septem dies ieiunat, septem disciplinas cum millenis scoparum ictibus accipit, septingentas metaneas facit, triginta insuper Psalteria ex more decantat, continuis quoque triginta  pro eo diebus missarum solemnia specialiter celebrantur. Hec igitur huius loci regula nulla uoti uarietate postponitur: hec consuetudo circa defunctos districta 326 prorsus et inuiolabili semper obseruatione tenetur. Si quis autem fortasse nouitius, uel quolibet modo morte preuentus, iniunctam penitentiam consummare non potuit, mox ut ad fratrum notitiam res patefacta peruenerit, cum magno feruore tota penitentia parili facta inter eos diuisione, suscipitur: et quantalibet sit, breui spatio per diuersos afflictionum modos ouanter expletur. Felices nimirum diuitie caritatis, que gratis se non modo uiuentibus ingerunt, sed et mortuos prosequuntur. Felices, inquam, que illic nobis ex aliena bone uoluntatis ubertate succurrunt, ubi proprii operis supplementa  deficiunt: et cum iam districte a nobis non habentibus, quidquid debemus, exigitur, ex fraterne caritatis abundantia debiti nostri libra completur.

Pauca hec de ea, que nunc est, huius eremi conuersatione sufficiant, ut per hec, que breuiter annotantur, ualeat colligi quid ex his, que silentio pretermissa sunt, debeat estimari. Sed ecce, fratres karissimi, dum de uestris uirtutibus aliquid uobis presentibus refero, timeo certe simul et erubesco: timeo scilicet uos offendere; erubesco, ne uidear assentationibus deseruire. Sed ad hoc scribendum, teste conscientia, bone me intentionis studium prouocat, fraterne salutis amor instigat: quatenus non solum uobis talia scribendo  consulere, sed et posteris uestris ualeam longius prouidere. Nimirum, ut et uos ista legentes studeatis ei, quod semel cepistis, bono operi perseueranter insistere: et illi in his discant, quid de nostra debeant imitatione tenere. Quia enim in hoc loco, nisi diuina prouidentia aliter senserit, non diu post spero me habiturum esse sepulcrum: non minus sum de futura huius loci religione sollicitus, quam his, que sub presentia uersantur, intentus. Unde te, o prior, quicunque mihi quotuslibet in huius loci administratione successeris, per aduentum Domini nostri Iesu Christi, per terrorem diuini iudicii, te lacrymabiliter obsecro, per nomen te diuine maiestatis obtestor, ut ab huius obseruantie regula, cum  his qui tibi subditi fuerint, non declines a bono tramite, per quem in hoc loco nunc inceditur, non aberres. Pudeat uos ab illorum nobilitate fieri uiuendo degeneres, qui facti estis habitaculo successores. Absit, ut diuini obsequii census uestro tempore uideatur imminui, qui Deo ex huius loci reditu solebat ante persolui: non impar quippe pensum debiti muneris exigit, qui possessionem suam nouis agricolis antiqua censitam pensione locauit.

Non ergo uos per spatiose uie latitudinem delectet incedere, qui iubemini per angustam portam, que ducit ad uitam, intrare . Stricta namque uia est que ducit ad celum; ampla autem est, que mergit in tartarum. Non itaque ad monasterialem laxitudinem ab eremitica uos libeat districtione  descendere: et, relicta lege spiritus, carnis illecebris et lenociniis consentire. Et quidem bona sunt illa, sed ista meliora. Et quid est aliud a melioribus ad bona descendere, nisi ab excelsis ad humilia declinare, a recto cursu post tergum redire, ab ardore spiritus in teporem noxium deferuere, atque sic paulatim sublimibus in precipitium ruere?

327 Hec igitur pauca, que scripsi, successor mi, sedulus inspice: atque ad imprimendum formam tue tuorumque conuersationi, quasi quoddam signaculum tene. Nunquam apud te hec deprauetur imago: nunquam tuo tempore hec salutaris forma per incuriam deteratur; ne, quod absit, paracharaximus pro nummo moneta degenerante procedat. Et certe non ignoras, quia falsarius trapezita, qui monetam  uiolasse conuincitur, plerumque iudiciali calculo manus abscissione multatur.

Ut autem ad hec obseruanda nullus excusationi pateat locus, iuxta id, quod exiguitate loci humilis competebat, studuimus eotenus possessiones acquirere: ut predictum fratrum numerum possis, nisi exercendi cura defuerit, sustentare. Librorum quoque numerum non minimum dereliquimus, ut fratribus nostris, qui pro nobis orare dignentur, meditandi copiam preberemus. Bibliothecam namque omnium ueteris et Noui Testamenti uoluminum, licet cursim, ac per hoc non exacte uobis emendare curauimus. Ex passionibus quoque beatorum martyrum; ex homiliis sanctorum Patrum; ex commentariis, allegoricas sacre Scripture sententias exponentium,  Gregorii scilicet, Ambrosii, Augustini, Hieronymi, Prosperi, Bede, Remigii, etiam et Amalarii, insuper et Haimonis, atque Paschasii, diuina gratia nostris allubescente laboribus, plures libros habetis, quibus uacare potestis; ut sancte anime uestre non solum oratione crescant, sed et lectione pinguescant. Ex quibus nimirum codicibus nonnullos pro nostra possibilitate correximus; ut in sacre discipline studiis intelligentie uobis aditum panderemus.

Claustrum quoque iuxta ecclesiam construi 328 hac intentione censuimus; ut si quem adhuc inolita monasterialis ordinis consuetudo delectat, habeat ubi in precipuis festiuitatibus solemniter ex more procedat: cui et processioni crucem argenteam satis  idoneam procurauimus. Eiusdem quoque intentionis studio, imbecillitati fragilium consulentes, etiam tintinnabula, atque bechinia, diuersaque diuine domus utensilia comparauimus. Calices quoque duos argenteos pulcherrime deauratos hac uobis ratione prouidimus; ut cum sacra Dominici corporis et sanguinis mysteria uultis accipere, stannum, uel uilius quodcunque metallum uestris labiis nequaquam necesse sit adhibere. Conspicua nichilominus sacrosancto altari tegmina, et celebrandis missarum solemniis pretiosa contulimus ornamenta.

Hec omnia, fratres, nos non sine labore quesiuimus, ut uobis laboris impendia tolleremus: tantoque liberius se uester animus ad alta sustolleret,  quanto minus hunc ad prouidenda sibi infirma rei  familiaris inopia non grauaret. Unde rogo, fratres karissimi, quicunque mihi estis in huius loci sacri habitaculo successuri, ut qui uobis ante consului, quam huius uite haberetis ingressum; uos etiam me pia uicissitudine uestris adiuuetis orationibus iam defunctum; et qui uobis paraui locum religiose uiuendi, uos mihi copiam acquiratis indulgentiam promerendi. Ecce, fratres mei, fui quod estis: et emensus sum, quod transitis. Presto uobis sunt que deserui; propinquum est quo perueni. Sic igitur compendium uestre mortalitatis excurrite; ut elapsis uanis, que temporaliter transeunt, ad bona perueniatis, que his perpetuo mansura succedunt.


 Sit nomen Domini benedictum.






329-330 OPUSCULUM DECIMUM QUINTUM. DE SUAE CONGREGATIONIS INSTITUTIS. AD STEPHANUM MONACHUM.





ARGUMENTUM.

Stephano cuidam qui ex cenobio ad eremum emigrauerat, eremitice uite, et conuersationis precepta desideranti depromit: nec non eremitarum, quibus ipse preerat, regulas, et uiuendi instituta exponit; saluberrima interim monita immiscens, ut rudem adhuc, et huiusmodi uie rationis inexpertum ad insidias cacodemonis superandas: dura, et aspera queque perferenda: et denique ad omnes perfecti eremite numeros implendos gradatim perducat.

 Charissimo fratri STEPHANO, amore superne caritatis incluso, PETRUS ultimus crucis Christi seruus, salutem in idipsum.

Honeste petitionis tue, dilectissime fili, uota suscepimus, quibus te per nostre admonitionis apices eremitice uite regula postulas informari. Monasterialem quippe latitudinem fugiens, mox feruido spiritu cellule te carceralibus angustiis inclusisti. Non contemnenda plane petitio, nec otiosum, uel ineptum negotium: sed si exsecutor inueniretur idoneus, etiam posteris non mediocriter profuturum. Nos autem, qui in huius professionis uia neminem uiuendo preimus, ceteros loquendo preire, uelut indices, siue iudices itineris, temerarium iudicamus. Preposterum quippe est, si lingua tanquam magisterii  super alios arripiat ferulam, cuius adhuc uita flagellis obnoxia exhibet clientelam. Sed qui calcato proprie uoluntatis arbitrio obedire Deo per omnia decreuisti, dignum profecto est tuis quoque petitionibus a fraterna caritate non segniter obedire.

Quapropter in angusto positi, dum et tuis desideriis satisfacere cupimus, et tamen proprie mensure metas excedere non audemus, tutum nobis arbitramur, et integrum huius quidem institutionis precepta non edere; sufficiat autem, quod in nostra fieri congregatione conspicimus, et experti sumus, simpliciter explicare. Nec tam quid ab eremitis fieri debeat, generali definitione prescribimus, quam quod in hac eremo fiat, cum de loco, tum persona specialiter intimamus. Quod tamen ex caritate legentibus  infructuosum esse non credimus, cum ad perfectionis culmen precepta quidem moueant, sed exempla compellant.




[DE INSTITUTIS SUAE CONGREGATIONIS.]



CAPUT PRIMUM. De solitarie uite laudibus.

uere, frater, ut dicitur, ipsius rei notam fixisti, cum ad Deum redire non per qualemcunque, sed per auream uiam laudabiliter elegisti. Nec ad hoc te prudentia humanitatis impulit, sed diuinus procul dubio Spiritus incitauit. Hec est enim uia, que inter reliquas ad summa tendentes eminens, et excelsa est. Interim per se currentem iam ponit in patria: et eum, qui adhuc uersatur in labore, iam quodammodo recreat, et consolatur in requie. Hec nimirum uia per se commeantium gressus neque spinis  sollicitudinum pungit, neque luto negotiorum secularium impedit. Porro hec uia spatiosa simul et angusta: sed hoc modo, ut quisquis per eam comite celesti desiderio graditur, et propter angustias noxie non impingat, et propter latitudinem a rectitudinis linea non diuertat. Nam etsi incipientibus plerumque stricta, uel difficilis uideatur, non tamen mox, nisi quod absit, fides desit, inconstanti pusillanimitate deseritur: assuetis autem et perfectioni iam propinquantibus, uel herentibus facilis quidam, et quodammodo lata uia uidetur eremitica uita. Nunquam tamen a portanda post Iesum cruce deficiunt, dum et proprias uoluntates reprimunt, et aduersus cogitationem suarum tentamenta confligunt. Duxisti, frater, uxorem, quam non quidem  cum uxoribus Iacob uel a gignenda sobole sterilitas priuet, uel a uenustate uultus lippitudo 331 dedecoret; sed illam profecto, que sit et cum Lia fecunda, et cum Rachele formosa. Nimirum ut et tibi clarescat obtutus ad uidendum principium, et plurimi nobiles tui feruoris imitentur exemplum.

Hec profecto est mulier, de qua dicitur: »Quia fortitudo, et decor est indumentum eius .« Solitarie nempe conuersationis officium est, ut sic desudet quis in magni operis fortitudine, quatenus semper sollicitus sit in exhibenda decori animi puritate. Hec est, inquam, de qua rursus dicitur: Quia »manum suam misit ad fortia, et digiti eius apprehenderunt fusum .« Quia uidelicet huius uite idoneus exsecutor sic se per  maiora opera ex desiderii feruore dilatat, ut etiam cautus que sunt minima non relinquat. Hec plane utrarumque sororum Lazari sibi uindicat dignitatem: quia et cum Maria sedens ad uestigia Domini eius uerbis intendit, et cum Martha eumdem Dominum diuersis sanctarum uirtutum epulis reficit .

Sed cur in describendis huius sancte uite meritis diutius immoror? Plane ut compendiosius eloquar, multe sunt uie quibus itur ad Deum; diuersi sunt ordines in uniuersitate fidelium: sed in omnibus his nulla profecto uia est tam recta, tam certa, tam expedita, atque cunctis supplantatorie impactionis offendiculis aliena; quia et omnes fere occasiones, quibus peccari possit, eliminat: et plurima  uirtutum, quibus Deo placeat, incrementa conuertat: ita ut quodammodo facultates adimat delinquendi, et bonis operibus insistendi uim necessitatis imponat. Quod nimirum qui non dedignatur inquirere, in aliis nostre paruitatis opusculis ualet expressius inuenire. Huic ergo sancte, et, ut uere fatear, uiuifice uite illud non incongruenter aptatur, quod per Salomonem dicitur: »Multe, inquit, filie congregauerunt diuitias, et tu supergressa es uniuersas .«



CAPUT II. De origine uite eremitice.

uerumtamen rei ordo postulat, ut antequam ramos conuersationis attingam, ipsam radicis originem solerter inquiram: et qui huius institutionis  auctores fuerint, euidenter expediam. Dignum scilicet arbitror fontem prius aspicere, ut post securius ualeam riuos haurire.

Huius itaque uite normam, ut anteriora preteream, in ueteri Tetamento Elias cepit; Eliseus uero aucto discipulorum collegio dilatauit. In Nouo autem Paulus et Antonius non dissimili ab his inuicem proportione creduntur. Dum constet iuxta fidem gestorum quod et Paulus in eremo singulariter uixit, et plures Antonius in hac professione discipulos enutriuit. Quanquam et hoc certe non lateat, quod et Moyses sub ipso tunc promulgate legis initio quadraginta annis populum per deserta ductauerit ; totidemque diebus ipse  Redemptor noster, illucescente iam uidelicet Euangelii gratia, eremum consecrauit. Teste Marco, qui post enarrationem baptismi, presto subintulit: »Et statim Spiritus expulit eum in 332 desertum, et erat in deserto quadraginta diebus, et quadraginta noctibus, et tentabatur a Satana, eratque cum bestiis .« Baptista quoque Ioannes huius professionis assertor non mediocriter exstitit, qui sine humano uictu in deserto uiuere non humana uirtute decreuit .



CAPUT III. De duplici eremitarum genere.

Quapropter et ex ipsa nascentis huius institutionis origine, et posterorum deinde succedente processu manifeste colligitur, quod eremitarum ordo bipartitus  est: quorum uidelicet alii cellulas incolunt, alii passim per eremi deserta gradientes, certas edes habere contemnunt. Sed qui per eremum spatiando discurrunt, anachorete; qui uero cellulis contenti sunt, usitato uocabulo eremite dicuntur: quibus nimirum nomen commune factum est speciale. Quanquam huius temporis fratres superbum ducant hoc sibimet arrogare uocabulum, sed humilitatis causa penitentes se potius gaudeant appellari. Anachoretarum autem iam tunc filii Ionadab primitie fuerant, qui, sicut Ieremias testatur, uinum et siceram non bibebant . Habitabant porro in tentoriis, et quas nox compulerat, sedes habebant. Hi denique scribuntur in Psalmo , quod primi captiuitatem sint sub huiusmodi persecutione  perpessi: quia ab exercitu Chaldeorum uastante Iudeam, urbes sunt introire compulsi. Hac uidelicet ratione, quod oppida carceres ducerent, et dulcis habitaculi requiem deserti solitudinem estimarent. Sed nos sanctis anachoretis, qui hoc tempore aut rari sunt, aut nulli, solam reuerentiam exhibemus, ad eremitas autem omnem huius disputationis articulum uertimus.



CAPUT Iu. Qua diligentia resistendum carnis ac diaboli tentationibus.

Quisquis igitur cellulam cum diabolo dimicaturus ingreditur, et in arena spiritualis prelii feruentis animositate pectoris incitatur, ad hoc totam sue mentis intentionem dirigat, ut delectationem carnis,  uel ad momentum quidem iam ultra non sentiat; sed sibimet, simul et mundo mortuus uiuat. Ad tolerandas itaque calamitates, atque miserias animum preparet, morti se pro Christo deuoueat, diuersis uirtutum telis lumbos mentis accingat; omnia sibimet aspera, et dura preponat; ut cum acciderint, non improuidus eneruiter concidat, sed omnia equanimiter ferat. Plane sicut fluuius ex sui fontis origine perexiguus oritur, sed processu longioris decliuii, riuis hinc inde confluentibus dilatatur: sic interior noster homo in sancte conuersationis itinere tenuis, et uelut aridus incipit: paulatim uero per incrementa uirtutum quasi riuis undique concurrentibus conualescit.

 Quisquis ergo nititur amnis fluenta restringere, iuxta fontis aditum, necesse est satagat obstacula conuectare: ut ubi nondum amnis, sed 333 adhuc riuulus cernitur, illic obicibus impactis facile reprimatur. Qui ad aulam quoque regiam properare disponit, in ipso demum expeditionis exordio cum paucis egreditur: confluentis autem subinde numerus societatis augetur. Quisquis denique huic struit insidias, non procul a domo, unde egreditur, latitat: ut necdum constipatus multitudine commeantium repentinos impetus non euadat. Tunc autem ueraciter ad regem nostrum properantes iter incipimus, cum rudes adhuc, nouique tirones in spirituali militia sacramenta iuramus. Sed quia necdum spiritualium studiorum agmine circumfundimur,  necdum perfectionis uirtutibus roboramur; tunc ueternosus hostis ante ipsum egressionis nostre uestibulum insidias preparat, ibi uersutie sue dolos, ibi malignitatis artes et laqueos, ibi deceptionum machinas, et omnia pestifere calliditatis argumenta concinnat: quatenus riuum adhuc tenuem boni operis obstruat, et gradientem, antequam commeantium agmine fulciatur, exstinguat.

Sed inter has iaculorum crebrescentium grandines, inter istas bellorum ingruentium tempestates, Christi miles non formidine contabescat, non fractus labore deficiat; sed inuicte fidei clypeo premunitus, quo acriora infestantium luctatorum certamina tolerat, eo certius de uicina Dei auxiliantis aspiratione confidat. Nec prorsus addubitet, quia si prime  tentationis articulum illesus euaserit: paulo post roboratus, et ualidus, terga uertentibus ac succumbentibus suis aduersariis, preualebit. Idcirco nempe insidiator spiritus totum fel sue nequitie circa nouitios euomit. Ideo omne uirus artificiose ac deceptorie calliditatis effundit: quia non ignorat, quoniam si tunc effectum peruersi conatus amiserit, opportunitatem ledendi postmodum non habebit. Imo qui supplantare non potuit, ruine postmodum turpiter subiacebit; et qui rudi non preualet, exercitato succumbet.



CAPUT u. De quiete, silentio, et ieiunio, eremitis precipue necessariis.

 Notandum autem, quia cum omnibus ad eterna festinantibus uniuerse uirtutes animi sint habende, solitarie uite proposito tria sunt precipue exteriora uidelicet, congrua speciali pre ceteris obseruatione tenenda: quies scilicet, silentium, atque ieiunium: et cetera quidem instrumenta iustitie in sola plerumque deuotione, uel habitu; ista autem in exercitio debent familiari quadam sedulitate uersari. Sicut enim sacerdotis est proprium sacrificiis offerendis insistere, doctoris est predicare; ita nichilominus eremite officium est, in ieiunio, silentioque quiescere. Unde non frustra reperitur ab antiquis uite huius institutoribus dictum: Sede in cella tua, et retine linguam tuam, et uentrem, et saluus eris. uenter siquidem reprimendus est, ne dum ipse immoderate  repletur cibis, cetera queque membra inficiat uitiis. Lingua uero restringitur, quia indisciplinate laxata, superne gratie uigore animam uacuat, 334 et a statu salutiferi rigoris eneruat. uerumtamen modus atque discretio in talibus est adhibenda; ne quod indifferenter agitur, uelut onus importabile, per intolerantiam pusillanimiter deponatur. Sicut ergo supra promisimus, que in hac eremo uiuendi regula teneatur, breuiter explicemus: ut dum hanc quasi quoddam uiuendi metrum considerationis tue oculis apposueris, siue excedens, siue inferius gradiens, ad hanc sedula intentione recurrens, errare non possis.



CAPUT uI. Regula ieiunii ac refectionis.

 Ab Idibus itaque Septembris usque ad resurrectionem Dominicam, quinque per hebdomadam diebus tenetur hic ex more ieiunium. Ab octauis autem Paschalis festiuitatis usque ad sextum diem Pentecostes, quatuor tantum per hebdomadam diebus ieiunium celebratur. Hac uidelicet discretione seruata ut propter Dominicum diem, de cuius speciali reuerentia nullus addubitat, etiam tertia et quinta feria bis in die reficiant fratres. Illo enim tempore licet aliquanto remissius uiuere: tametsi minime prohibeantur monachi auctoritate sacrorum canonum ieiunare. Ab octaua uero Pentecostes usque ad Natiuitatem B. Ioannis, tertia quidem feria pulmentum fratribus hora nona tribuitur, quinta uero feria refectio iteratur. Porro a festiuitate S. Ioannis usque  ad Idus Septembris, tertia et quinta feria bina refectio in die teneatur: reliquis uero quatuor diebus ieiunium ex more seruetur. Saluo uidelicet eo, quod si quis inter fratres infirmari conspicitur, mox illi, prout necesse fuerit, misericorditer subuenitur. In festiuitatibus duodecim lectionum, quecunque ueniunt ab Idibus Septembris usque ad Resurrectionem Domini, semel tantum reficiant fratres; exceptis uidelicet his solemnitatibus, omnium sanctorum, S. Martini et S. Andree, hebdomada Natalis Domini, et uno die Epiphanie, et Hypopanti. Quibus nimirum diebus iteratur pro more refectio. In ceteris autem festiuitatibus una tantummodo sint refectione contenti.

Notandum autem, quia non omnes, que in monasterio,  etiam in eremo celebrantur festiuitates. Et he que illic fiunt, plerumque transmutantur, ut aut in tertia, aut in quinta feria celebrentur: exceptis nimirum precipuis festiuitatibus, que ob reuerentiam dignitatis mutari non possunt. Plerasque autem festiuitates, que non adeo sunt precipue, siue in quadragesimali tempore, siue per totius anni curriculum, cellerarius cum his qui iuxta ecclesiam commorantur, cum duodecim celebrent lectionibus: atque si priori uidetur, aliqua illis, rarissime tamen, misericordia refectionis impendatur. Ceterum ii qui per diuersas sunt cellulas constituti, dum foris minime prodeant, trina lectione contenti, ieiunium ex more conseruent. Ieiunare autem illos dicimus,  qui panem cum sale et aqua percipiunt. Ubi preter hec aliud quid additur, in eremo ieiunium non uocatur. Duabus autem illis quadragesimis 335 que uel Natale Domini, uel sanctum Pascha precedunt, nonnulli fratres hic sunt, qui totam hebdomadam ieiunando transcurrunt; et quotidie, exceptis Dominicis, in pane et aqua uiuunt. Quidam etiam fratres in utriusque quadragesime non solum quibusque festiuitatibus, sed et Dominicis diebus coquinatibus abstinent. Quod nos in Dominicis diebus primo quidem propter excellentiam sancte Resurrectionis curauimus prohibere, sed rursus coacti sumus fraterna supplicatione permittere. uescuntur autem pomis, et herbarum radicibus, ac leguminibus infusis, uel etiam elixis.

 Nec illud plane silenter omittimus, quod in quadragesime utriusque principio omnes monachi, necnon et laici triduanum ieiunium districte conseruant: ita ut qui a percipiendis alimentis omnino se compescere nequeunt, solo tamen pane simul et aqua contenti uiuant. Est autem consuetudo fratribus omni tempore duo in Dominicis diebus habere pulmenta, propter duas scilicet quadragesimas superius nominatas: in quibus per omnes, et Dominicas uidelicet, et sanctorum festiuitates, uno duntaxat probantur esse contenti. Ceteris autem diebus, quibus nimirum temperato ieiunio remissius uiuunt, si bis in die comedunt, duo illis pulmenta fiunt, prandentibus unum, cenaturis alterum exhibendum. Sin autem una sit refectio tantum, unum sit nichilominus  et pulmentum. Quod autem in Dominicis diebus duo hic fieri solere pulmenta meminimus, constat extra eremiticam regulam idcirco fuisse permissum, quia perraro huc ab extraneis oblationum deferatur exenium. Ceterum ubi locus frequentatur deuotione fidelium, cessat procul dubio geminatio pulmentorum.

Unde fit ut in illa eremo, quam auctore Deo in latere Suauicinii montis ipsi construximus, pulmentum preter unum, cunctis eque temporibus penitus ignoretur. A uino autem aliquanto tempore continuimus, ita ut neque laici, neque extrinsecus uenientes, uel etiam in Pascha Domini aliquid hic preter aquam biberent: neque uinum hic, nisi pro sacrificio haberetur. Sed quoniam et hic manentes ceperunt  egrotando deficere, et quidam ad eremiticam uitam transire cupientes, huius rigoris obseruantiam uidebantur penitus abhorrere, fraterne, siue, ut uerius dicam, communi imbecillitati dispensatorie condescendentes indulsimus, ut uinum seruato sobrietatis moderamine biberetur. Ut quod cum Ioanne non possumus ex toto relinquere , saltem cum Timotheo Pauli discipulo meminerimus infirmo stomacho parcere, et humiliter ministrare ; et qui prorsus abstemii esse non possumus, esse saltem sobrii studeamus. uerumtamen in predictis duabus quadragesimis consuetudo tenuit, ut neque monachis, neque laicis uini, uel etiam piscis perceptio concedatur: exceptis his quatuor festiuitatibus,  sancti scilicet Andree, B. Benedicti, et Dominica palmarum, et Cena Domini: quibus nimirum sacratissimis diebus pisces, et uinum excellentium solemnitatum letitia inuitante percipiunt. In Sabbato autem sancto, nec non et uigilia Natalis Domini, ut labor ecclesiastici releuetur officii totum panem, 336 qui uoluerint, comedunt: alium uero cibum, siue laici, siue monachi penitus non admittunt. Tres autem solummodo octaue per annum ita celebrantur, ut ieiunare hic nemo cogatur, id est Dominice resurrectionis, et sancte Pentecostes, atque Natalis Domini. Sed quibusdam, quia propter desuetudinem graue est totius hebdomade binam continuare refectionem, quoniam quidem hoc humiliter expetunt, ieiunare aliquantulum pro misericordia conceduntur:  quanquam in octauis Pentecostes et ecclesiastica traditio, et Patrum decernat auctoritas ieiunandum. In reliquis uero octauis quarumlibet festiuitatum, ecclesiasticum quidem, prout regularis ordo postulat, tenemus officium, tenorem uero consueti ieiunii non mutamus.



CAPUT uII. De seruorum disciplina.

Ut autem tota domus Dei sub regulari custodia, et disciplina teneatur, et unumquodque membrum operetur in corpore, iuxta sue proprietatis officium, famuli quoque, qui huic loco deseruiunt, ab assignato sibi uiuendi ordine non recedunt: qui nimirum per totius annalis spatii cursum tribus per hebdomadam diebus tenent ex more ieiunium. In illis  autem duabus quadragesimis quatuor dies ieiunio dedicant, exceptis his, qui in uiam longius diriguntur. Porro quocunque prodeant, omni tempore carnibus non uescuntur: proprium etiam aliquid habere nichilominus, sicut et monachi, prohibentur. Nonnulli quoque ad audiendi Psalterii uigilias maturius surgunt, cum his uidelicet fratribus, qui apud ecclesiam commorantur. Promissionem autem ingredientes hanc faciunt: Ego frater N. promitto obedientiam et perseuerantiam omnibus diebus uite mee in hac eremo, que est edificata ad honorem Dei, et sancte Crucis; pro timore Domini nostri Iesu Christi, et remedio anime mee. Quod si aliquo unquam tempore hinc fugere, uel abire tentauero; liceat seruis Dei qui hic fuerint, me plena sui iuris auctoritate requirere,  et coarcte ac uiolenter in suum seruitium reuocare. Scripte ergo huic promissioni signum crucis ipsi prefigunt: et ab aliquo fratre coram omnibus lectam ponunt super altare. Monachi autem nullam promissionem faciunt, preter eam tantum, que in monasteriis fieri consueuit; solo duntaxat eremi nomine permutato. Enimuero et monachis et laicis introire uolentibus, omnia dura et aspera proponuntur: uidelicet extremitas, uel etiam nuditas uestium, penuria ciborum, proprie uoluntatis auersio, durissime correptionis asperitas, contumelie, reprehensionum, laboris, et assidue fatigationis instantia. Hec, et huiusmodi multa, que nimirum nos idcirco prosequi, et enumerare negligimus, quia hec  eadem in monasteriis fieri regulari traditione meminimus.



337 CAPUT uIII. De panis mensura, et spiritualibus exercitiis.

Panis autem eadem in eremo, que et in monasterio est mensura, hac tamen discretione seruata, ut in diebus quidem refectionis siue singule, siue bine, si totum uult frater comedere, reprehensioni non cogitur subiacere. In diebus uero ieiunii, quia unusquisque frater lances habet in cella, illis semper librat, quod sibimet cenaturus apponat. Mensura autem illa hunc habet modum, ut superaddito quadre dimidio dimidium buccelle totius appendat: quadra uidelicet remanente integra semis. Et ut nulla dubietas super huiusmodi mensura remaneat,  nouem ornicum, uel tria anserum oua libratis lancibus tantumdem pensant. Et de ieiuniis quidem, et de mensura ciborum ista sufficiant.

In ceteris autem spiritualis exercitii studiis, que sit hic continui feruoris instantia, que sollicitudo, quam uigil et operosa frequentia, timeo scribere; ne et meipsum forsitan eis cohabitantem, etsi non cooperantem, uana uidear elatione iactare. Hoc tantum mihi dicere liceat, quia non parua hic diligentia est in flexionibus genuum, in disciplinis scoparum, et in ceteris huiusmodi: que nimirum, frater carissime, quia eorumdem hec satagentium uiuis uocibus clarius potes addiscere, non expedit hic omnia litteris adnotare.



CAPUT IX. De psalmodia.


De psalmodia uero hec consuetudo est, ut cum duo simul commorantur in cella, duo persoluant in die Psalteria; unum pro uiuis, alterum pro defunctis. Et illud quidem quod est uiuorum, cum illis dicitur additamentis, que B. Romualdus apponit, que etiam nos non grauemur inserere; ne nos conqueratur forte nouitius, que sibi magnopere noscenda sunt, preterisse. Decursis plane quinque psalmis, protinus subinfertur: Gloria tibi, Trinitas, equalis una Deitas, et ante omne seculum, et nunc et in perpetuum. Orate pro nobis, omnes sancti Dei, ut digni efficiamur promissionibus Domini Dei nostri Iesu Christi. Pater noster. His expletis, mox subditur:  »Adiutorium nostrum in nomine Domini, qui fecit celum et terram .« Et euolutis aliis quinque psalmis, tunc dicitur: Te Deum Patrem ingenitum, te Spiritum sanctum paracletum, sanctam et indiuiduam Trinitatem, toto corde et ore confitemur, laudamus, atque benedicimus, tibi gloria in secula. Amen. »Domine Deus, in adiutorium meum intende, Domine, ad adiuuandum me festina. Confundantur, et reuereantur inimici mei, qui querunt animam meam. Adiutor meus, et liberator meus esto, Domine, ne tardaueris .« Gloria Patri, et Filio, et Spiritui sancto. Quo finito rursus dicitur: Adiutorium nostrum in nomine Domini. 338 Hec igitur per quinquenos psalmos alternatim semper adduntur, donec Psalterium cum tribus Dominicalibus,  nec non et totius hebdomade canticis expleatur. His etiam non neglectis, que in fine Psalterii uidentur adiecta, uidelicet, Te Deum laudamus; Nunc dimittis, Domine, seruum tuum; duobus symbolis; Gloria in excelsis Deo; Pater noster, cum fide catholica; postremo litanie cum orationibus hec omnia consueto fine concludunt. Psalterium uero pro defunctis cum nouem lectionibus dicitur, tribus nimirum per quinquagenos psalmos: qui autem solus moratur frater, Psalterium quidem uiuorum totum per singulos dies adimplet; defunctorum autem siue medium, siue totum, iuxta quod uirium possibilitas administrat. Horarum autem psalmodia canonica omnino sicut in monasterio, ita hic per ordinem nichilominus tota persoluitur.



CAPUT X. De silentii rigore


Hoc autem inter cetera pretermittendum non est, quia in cellulis continuum tenetur, sicut reuera in oratorio, ex more silentium: nec permittitur, ut illic alter alterum uel pro confessione loquatur, excepto si priori uisum fuerit, ut nouitiis, eorumque institutoribus ad tempus aliquantulum loquendi licentia concedatur. Si quid autem loqui indigent, ad Ecclesiam prodeuntes, queque sunt necessaria, manifestant. Est enim reuera, ut experimento cognouimus, animarum magna destructio, ubi passim fieri colloquium in cella permittitur. Nam dum infirmi quique fratres, qui sub confessionis specie se inuicem uisitant, breuiter explent quod ceperant, ad alia se mox  friuola et otiosa, data semel procaci lingue libertate dilatant: et obliti repente quare conuenerint, mox fratribus suis, uel etiam prioribus detrahunt: et quos amare sinceriter, et pure debuerant, dente, ut ita loquar, liuido mordaciter rodunt. Deinde ad secularia transeunt, et quidquid est, quod in urbibus agitur, de eo in cellula disputatur. Necdum id ad aures uulgi fama pertulit, unde plerumque montium iam secreta compleuit. Adde, quod absentibus arbitris, quanto reprehensionis securiores sunt, tanto, quidquid lingue confluxerint, liberius fundunt. Sicque fit, ut qui purgandi sese causa conuenerant, cumulato lingue contagio a se inuicem sordidiores abscindant.



CAPUT XI. De monastice institutionis obseruatione.


Illud etiam non minima pars penitentie est, quod omni tempore siue estate, siue hieme non calceis, non ocreis utuntur in cellulis; sed nudis semper cruribus, et pedibus consuetudo est permanere, exceptis his, qui grauiori molestia infirmitatis urgentur. Regulare autem est monasteriis , ut ii, qui in uiam diriguntur, foris non comedant, si eo die sperant 339 reuerti. Cui uidelicet obseruantie illud etiam apud nos additur, ut siue ipso, siue alio die fuerit quis egressus, exceptis precipuis festiuitatibus, ieiunus semper ad eremum reuertatur: sin alias penitentia non deerit.

De ceteris uero monastice institutionis obseruationibus,  quidquid in regulari et districto monasterio tenetur, idem etiam hic caute et solerter nichilominus custoditur: uidelicet de promptissima obedientia, ut quodcunque precipitur, humiliter et feruentissime peragatur; de non dando, uel accipiendo sine iussione prioris, de proprio non habendo; ut dum sunt in claustro, quod est iuxta ecclesiam, siue in festis diebus, siue omnibus incompetentibus horis silentium teneant; ut in capitulo, in oratorio, in refectorio regularem consuetudinem non postponant; ut cum hospitibus non loquantur; atque ideo a cellulis usque ad ecclesiam siue uenientes, siue redeuntes, a censura silentii non recedant : enumerare postponimus, quia laciniosi styli fastidium deuitamus.



CAPUT XII. De pietate erga defunctos.


Illud etiam silentio preteriri dignum esse non ducimus, quia cum frater quispiam ex nostris obierit, qui uidelicet nobiscum degunt, pro eo unusquisque septem dies ieiunat, septem disciplinas cum millenis scoparum ictibus accipit, septingentas metaneas facit, triginta insuper Psalteria ex more decantat, et unusquisque sacerdos septem missas illi pro sua persona persoluit, saluo eo, quod continuis quoque triginta diebus pro eo missarum solemnia in conuentu communiter celebrantur. Hec igitur huius loci regula nulla uoti uarietate postponitur; hec consuetudo circa defunctos districta prorsus, et inuiolabili semper obseruatione tenetur.

 Si autem quis fortasse nouitius, uel quolibet modo iniunctam penitentiam morte preuentus consummare non potuit, mox ut ad fratrum notitiam res patefacta peruenerit, cum magno feruore tota penitentia, parili facta inter eos diuisione suscipitur: et quantalibet sit, breui spatio per diuersos afflictionis modos ouanter expletur. Pauca igitur de ea, que nunc est, huius eremi conuersatione sufficiant: ut per hec, que breuiter adnotantur, ualeat colligi quid ex his, que silentio pretermissa sunt, debeat estimari.



CAPUT XIII. Adhortatio.

Hec itaque, dilectissime fili, que de fratrum nostrorum tibi conuersatione protulimus, diligenter intuenda  pre oculis pone; uires etiam tuas uelut in statera districte examinationis appende: ut siue subsidas, siue magis emineas, dum triti metam iugiter contemplaris itineris, per anfractuum diuerticula prorsus oberrare non possis. Nam et pictor imaginem 340 compilationis gratia sibimet pro scheda constituit, qui tamen ad mensuram tabule, que uersatur in manibus, omnia redigit, et huic coaptata mutuati operis libramenta componit. Tu etiam nichilominus iuxta modum uirium, quem tibi celestium carismatum Largitor infuderit, hec tibi sic in exercitium arripe, ut noueris, quantum cogaris ex necessitate minuere, uel quantum hec in te per accessum gratie possis augere. Nonnulli nempe totam  hebdomadam ieiunando facile transigunt, quidam uero etiam bidui ieiunium molestissime ferunt: sed in his exhibendis non dispar meritum uterque sortitur, et robustus uidelicet, qui fortia peragit; et debilis, qui ea, que preualet, minima non relinquit.

Quapropter difficile est definitiuam communemque regulam super ieiuniis constituere, ne cogere uideamur uel fortiores a sua perfectione languescere, uel debiles uiribus suis maiora tentare: Unusquisque enim proprium donum habet ex Deo, alius sic, alius autem sic. Nam et apud antiquos Patres nostros, plerosque legimus exstitisse, qui etiam simul in communi congregatione uiuentes, non communem uiuendi regulam tenuerunt. uires ergo suas unusquisque  considerans, non semetipsum inaniter fallat: non se simulata debilitate decipiat: sed prout uiderit se posse, sub sobrietatis legibus, et abstinentie se rigore constringat.



CAPUT XIu. De iis qui arctiori uiuendi genere se obstrinxerunt.

Porro et inter nos quoque nonnulli fratres sunt, qui longe alia, quam hic scriptum est, uia conuersationis incedunt, et arctiori se non minimum uiuendi lege constringunt. Alii siquidem nullo unquam tempore uinum bibunt, uel acetum quomodolibet hauriunt: alii uero ouis, lacte simul et caseo, suilla quoque pinguedine non uescuntur; plerique mattarum uelut mollia strata despiciunt, et papyrinis ad quiescendum contenti sunt storeis, ita ut palearum  quoque stramenta subiici prorsus abhorreant: alii asperrima queque cilicia tanquam mollia, ac delicata indumenta contemnunt, et loricis ad carnem ferreis induuntur. Non deest, qui totius anni tempore per singulos non modo communes, sed etiam festiuos, atque Dominicos dies, dimidio sit pane contentus. Hic idem frater per integrum et dimidium circiter annum quinque diebus hebdomade cibum non tetigit, solis autem Dominica, et quinta feria comedere contentus fuit. Nunc etiam Dominicis diebus, et quinta feria post horam uidelicet nonam sic uno pulmento reficitur, ut secundum prorsus ignoret.

Est etiam qui continentie et sobrietatis amore  non modo pomis, sed et cepis et porris, cunctis uidelicet herbarum acruminibus se decreuerit abstinere. Et qui utroque quadragesimali tempore singulis quibusque diebus, alliis geminato pugillo ciceris uiuat, quinta uero feria semper, tertia autem raro panem solummodo comedat. Hic etiam lumbos suos ferrea 341 semper catena circumdat, ne quando modum sobrie refectionis excedat.

Confessus est mihi quidam ex senioribus nostris, quia cum solus in cella comederet, non sibi iuxta pruritum famis alimenta citius indulgeret, sed remorando, ac protrahendo, raro uidelicet, atque minutius micas potius quam frustra panis in os mitteret, et sic se inter ipsa corporis alimenta durius per inopiam cruciaret: ut ipse etiam cibus  non tam resolueret quam puniret, et refectio potius uideretur esse dicenda defectio, dum non delectando reficeret, sed affligendo potius castigaret. Corripui adolescentem nostrum indolis adhuc ephebe, acriori insuper uerbere castigaui, quia cantabricii panis quadra uiuebat in die, et ita uix demum, ut ad medium usque relaxaretur, obtinui; qui nimirum tunc ferrea loricatus interula a Dominico die usque in quintam feriam nullum penitus cibum sumpserat, tribus uero reliquis hebdomade diebus solo pane uiuebat. Habemus inter nos fratrem adhuc et etate iuuenculum, et conuersione nouitium, qui totum implere Psalterium extensis in altum brachiis consueuit; per quinquagenos uidelicet psalmos brachia fatigata deponens,  sed antequam uel unum productiorem psalmum decurrere ualeat, iterum subrigens. Habemus et alium incuruum iam senem, qui duo Psalteria sub una brachiorum extensione decantat: unum uidelicet cum canticis et litaniis, multisque orationibus; alterum uero pro defunctis cum nouem lectionibus.

Dicam, sed quis sciat, utrum fides assertioni fidelissime prebeatur? Sed paruipendendum est, si humana temeritas arguat, quem summa ueritas falsitatis excusat. Idem senex, Dominicus nomine, nonnunquam uno die continuato cum nocte, nouem Psalteria meditando decurrit, et interim pene semper utraque manu scopis armata nudum corpus afficit. Notandum autem, quia dum peragere satagit,  nocte, uel die sibi dormire non uacat, sed aliquando genua flectens, dum caput terre deponit, sic nudo repente somnus obrepit, quo uidelicet solo contentus est. Hic mihi aliquando fraterna familiaritate conquestus est, quia cum nouem sic Psalteria sepe modulando perficeret, ad decimum nunquam potuerit peruenire. Noui fratrem, qui se fateretur toties psallendo genua flectere, quot in se uersus totum Psalterium contineret; cum uidelicet Psalterium quatuor fere millia uersuum habere dicatur, sicut asserunt qui supputandis operam dederunt.

Sed et hec prolixius idcirco non prosequor, quia et eos, de quibus loquer, offendere timeo: et illis cohabitare, quibus non cooperor, aliorumque  narrare feruorem frigidus erubesco. Dignum autem credo robustis ac perfectioribus uiris ista relinquere: sed et hec ipsa mitiora que superius scripta sunt, aliquantisper sub modesto discretionis libramine temperare; ut dum ualentiores quique per altum uirtutum pelagum citato feruent remigio currere, imbecilles etiam littoris uicina secantes, non compellantur herenti lembo in arenosis syrtibus remanere.



342 CAPUT Xu. De eremitarum ieiunio.

uerumtamen ne quod scribimus, prorsus a regule solutum lege nutare uideatur, credimus unumquemque fratrem in cellula commorantem, nisi omnino  egrotus sit, ita ut decumbat quidem in lectulo, toto anni tempore, siue estate uidelicet, siue hieme, tribus per hebdomadam diebus ieiunare in pane et aqua cum Dei adiutorio facillime posse: et quoniam Sabbato ieiunare etiam canonice traditionis authenticum est, non graue uideatur fratri etiam Sabbato refectionem ad nonam horam usque differre; ut semel quidem ipso die reficiatur, sed tamen uinum atque pulmentum percipere ex huius nostre institutionis indulgentia non uetetur. Et hoc quidem estate. Nam ab Idibus Septembris usque ad Paschale gaudium, quatuor per hebdomadam diebus nouerit ieiunandum: sed etsi aliquando tanta debilitas acciderit, hiberno etiam tempore die Sabbati aut leguminibus infusis, aut herbarum radicibus, siue etiam  pomis solitum licebit aliquantisper temperare ieiunium. Ita tamen ut si unum quodlibet horum sumat, aliud, nisi uere necessitatis causa dictauerit, non adiiciat. Postremo tamen propter pusillanimes, si hic necessitas omnino poposcerit, que fieri permissa est in estate, eadem Sabbatorum discretio seruetur in hieme.

De festiuitatibus quoque, que hiemali tempore celebrantur, in quibus nos asseruimus semel in die solere comedere, liceat geminare cibum, sicut mos est cenobitarum. Porro in duabus quadragesimis, uidelicet, que Dominicam Natiuitatem, Resurrectionemque precedunt, tertia quidem feria, et quinta pulmentum sumat; Dominicis autem diebus et precipuis festiuitatibus, addita insuper quinta feria,  etiam uinum bibat. Pulmento autem uno quadragesimali tempore contenti sint fratres, quando semel reficiunt; quando uero refectionem geminant, alterum prandentes, alterum cenantes accipiant. Reliquo autem anni tempore duo semper habeant. Dominicis quoque diebus, et maioribus festiuitatibus, si facultas affuerit, etiam tertium non negamus.



CAPUT XuI. Discretio prelati in moderandis subditis.

Discretionem tamen debilium in prioris arbitrio ponimus, nimirum ut ipse possibilitatem uniuscuiusque consideret: et prout cuique uiderit expedire, pie illis alimenta dispenset. Nam et nos approbamus, quod suis sepe discipulis B. Romualdus dixisse perhibetur: Dummodo, inquit, frater quilibet cellam  non deserat, etiam carnes permittatur ex discretione comedere, si tam ineuitabilis uideatur necessitas imminere. Addebat insuper: Tale enim propemodum est de eremo ad monasterium reuerti, quale de monasteriali ordine ad seculum asportari. Unde necesse est, ut 343 quicunque eremitice preest fraternitati, robur cuiusque diligenter examinet, et iuxta uirium facultatem necessaria subministret. Et quidem si omnes sub unius regule mensura uiuere preualent, optimum est; alioquin si unus, aut fortasse plures indigent, quod ii, qui incolumes sunt necesse non habent, clam uidelicet, et occulte sic infirmis pia exhibeatur humanitas, ut ualentes sine inuidie stimulo in sui rigoris permaneant disciplina.  Neque enim necesse est, quod uni casus irrogat, illico regulare omnibus fiat: cum et idem frater, qui hodie subueniri sibi per humanitatem postulat, secunda fortassis confortatus hebdomada, eiusdem humanitatis impendia non requirat. Nam et idem B. Romualdus, ut sui consueuerunt referre discipuli, sic estiui temporis hebdomadas alternabat, ut una quidem a Dominica in Dominicam in pane et aqua ieiunando transigeret; alterius uero hebdomade pulmentum quinta feria manducaret. De conuersis quoque quantum ieiunent, eiusdem prioris prouideat diligentia.



CAPUT XuII. De somni ratione.

De somno quoque non tam dura quibusdam districtio  quam modesta discretio necessaria est. Melius quippe est somnum carni temperata quadam dispensatione concedere, et feruenter postmodum in Dei laudibus excubare, quam summotenus soporatum dissolutis tota die labiis oscitare. Enimuero nuperrimis etiam predecessoribus nostris consuetudo non erat, ut aliquo tempore dormirent in die; nos autem estiuis diebus dormimus quidem, sed ut indubitanter experti sumus, quidquid prouectus in die dormientes amittimus, hoc et maturius nocte surgentes, et expeditius diuinis insistentes obsequiis compensamus.

Notandum autem, quia ante nocturne synaxis officium, si uel profundior adhuc nox, uel quolibet modo graues uidentur esse uigilie, repetere accubitum  licet: post nocturnum autem omnino non licet. Unde nos, ut hec regularis obseruantia posset facilius custodiri, hoc instituimus, ut quotidie signum primitus ad uigilias sonet, deinde expleto ex more Psalterio, uel quantum ratio temporis considerata permittit, sonante iterum signo, nocturnale peragatur officium: ut iuxta diluculum, quo uidelicet tempore grauius incumbit accidia, stantes nos et canonicis inueniat occupatos officiis. Absit enim tunc nos sopori uel ignauie cedere, qua uidelicet hora constat Redemptorem nostrum destructo mortis imperio surrexisse; ne si tunc dormiamus, quando oriente solo corporeo, etiam interior noster homo lucem debet inocciduam exspectare, quod absit, irrisio nobis uideatur illa congruere: »Discipuli eius  nocte uenerunt, et nobis dormientibus, furati sunt eum .«

Cauendum est autem, ne somno quis uel ad momentum quidem incompetentibus horis assentiat. Nam si sedenti quidem, uel etiam stanti frequenter obrepserit, postmodum cum dormire uoluerit, 344 ab eius oculis sopor abscedit. Sic nimirum dormitatio uigiliam, et uigilia dormitationem parit: cum et qui dormitat, inuitus postmodum uigilet, et rursus qui diutius uigilat, ex necessitate dormitet. Cui similem etiam indiscrete comedentibus sepe contigit. Hinc namque est, quod nonnulli ridicule delirantes, superfluo conqueruntur se cenare non posse, quod certe ex immoderati  ingluuie prandii manifestum est prouenire. Nam si frugalitatis metam in prandio non excederent, uespertinam mensam non tantopere fastidirent. Ut ergo cenare quis ualeat, ac mox quiescenti sopor incumbat, et sobrie prandeat, et dormitationis ignauiam non admittat. Nonnulli autem, quod pretereundum non est, ut nocte securius dormiant, et usque ad satietatem longis profundi soporis stertitionibus intumescant, dum adhuc dies est, psalmodiam anticipare festinant: quibus nimirum districte prohibendum est, ne antequam suo tempore Completorium dicant, psalmos incipiant.



CAPUT XuIII. De psalmodia priuata ac publica, nec non aliis eremitarum exercitiis.

 Psalterium autem unusquisque frater quotidie unum decantet, si uero pro defunctis uult addere uel totum Psalterium, uel medium, siue saltem tertiam partem, aut ex toto dimittere, eiusdem fratris relinquatur arbitrio; dum tamen meminerit omnem psalmodie ordinem, uiuentium scilicet et mortuorum, sicut in monasteriis actitatur, explere. Quatuor autem illis diebus, quibus ieiunandum esse censuimus, silentium teneant, nisi forte necessitas superueniens aliter imperauerit. In ipsis autem cellulis nunquam loquantur alicui, nisi forte aut omnino morentur inclusi, aut etiam sint iuxta monasterium constituti. Sed nec alium cum alio fratre siue de proprio conuentu, siue cum extraneo presumat  aliquando simul in cella comedere, uel ad comedendum alios inuitare, ubi nimirum non licet etiam confessionem cum alio fratre uerbis uulgaribus agere.

Si duo simul fratres in cella cohabitant, unus semper presit, et alter obediat, iuxta communis uidelicet prioris imperium: quod si uterlibet eorum nouitius est, semel, aut bis in hebdomada post uesperam colloquendi licentiam habeant: at postquam nouitius esse desierit, a mutua deinceps collocutione cessabunt. A cellulis uenientes, uel ad easdem redeuntes, sicut superius dictum est, semper silentium teneant. Cum signum sonuerit ad congregandos fratres, quicunque intellexerit, non habeat licentiam, dum se preparat, remorandi in  cellula, ultra quam quinque psalmos ualeat decantare.

Caueat autem utilis frater, ne res suis necessitatibus deputatas, seu quelibet utensilia deterere presumat, uel incaute tractare: utpote uestes, ferramenta, uasa, uel his similia. Presertim libros sanctos ita custodiat, ut nunquam manum super litteras teneat, nunquam fumo nigrescere, uel ignis odorem [f. ardorem] 345 permittat. Ponat autem iuxta se queque sibi sunt familiarius necessaria, ut cum usum horum necessitas postulat, ipse ad exhibendum sibi frequentius surgat. Tantopere quippe uagatio est uitanda, ut nec per ipsam cellulam spatiari inaniter liceat. Porro si uoluerit, calceis utatur in cellula.

 Super metaneis uero disciplinis atque palmatis, siue etiam brachiis extendendis in orationibus, ceterisque sancti feruoris exercitiis, nulla fratrem lege constringimus, quin potius sue committenda prouisionis arbitrio iudicamus. Sunt enim quibus horum aliqua non conueniunt, atque ideo tutum uidetur, atque liberius, ut in talibus magis optio proponatur, quam definitiua regule sententia prescribatur. Radant autem caput per menses singulos, exceptis quadragesimis duabus, que nimirum sine lauacro capitum transigende sunt. Balneis uero si fuerint incolumes, non utantur. Hec itaque nos remoto omni austeritatis rigore, ideo sub tam modeste discretionis libramine constituimus, ut frater, qui de sua est salute sollicitus, institutionem salutiferam  non abhorreat: et tamen si hec fecerit plenissime de omnipotentis Dei miseratione confidat. uerumtamen hec regula post nostrum teneat obitum: nam dum uiuimus, assuetum minui, Deo largiente, non patimur institutum.

Illud plane summopere est cauendum, ne sub colore quis eremitice uite iugum detrectet obedientie, imo tanto se arctiori obedientie lege constringat, quanto hanc institutionem superexcedere cenobitarum regulam non ignorat. Sepe enim frater de cella ad cellam iubetur habitaturus abscedere, nec aliquod utensilium, que suo etiam ipse labore parauerat, permittitur asportare. Sepe optantes in remotione quiescere, ad peragendum opus compelluntur exire. Aliquando claues cellarum foribus  subtrahuntur, et quam longo tempore nisi per singulos dies Dominicos non redduntur. Aliquando districtam sibi uictus continentiam indicentes coguntur remissius uiuere; uolentesque reficere, compelluntur e contrario ieiunare. Sepe post sagmarios frater procul ire precipitur: sepe distrahendi uel cemendi gratia ad nundinas destinatur. Sed hec et alia quecunque a priore mandantur, ita patienter, et humiliter sunt seruanda, ac si fuerint diuinitus imperata. Obedientia quippe et bona nostra commendat et negligentie offensas excusat.

Ut ergo nostra sit remotio uel afflictio fructuosa, salutifere sit semper obedientie sale condita: et quoscunque boni operis uita nostra ramos expandat, in radice semper obedientie necesse est coalescat.  Enimuero nos omnia huius institutionis precepta minutius non describimus, sed multa que et passim nobis occurrunt, ex studio preterimus. Quidquid enim in B. Benedicti Regula, quidquid in institutis, siue in collationibus Patrum est dictum, huic competere discipline perpendimus; tamen in unum hic cuncta colligere superfluum iudicamus. Huc accedit quod ipsa cellula, et diuturna conuersatio perseuerantem efficaciter instruit, et per processum temporis rebus aperit 346 quod uerbis perstrepentibus explicare carnis lingua non possit. Unde nos ex pluribus pauca, eademque breuiter perstringendo transcurrimus, maioremque huius sancte discipline peritiam ipsi potissimum cellule reseruamus. Perseueret enim  tantummodo frater in cella; illa habitatorem suum omnem uiuendi ordinem plenius edocebit.



CAPUT XIX. De cogitationibus uanis et nocuis non suscipiendis, uel expellendis.

Nunc autem ex his que uersantur in mente, pro styli compendio breuiter disputemus; ut in spirituali certamine dimicantem aduersus cogitationes proprias, et pugnas diuersas quasi quibusdam telis insuperabilibus instruamus. In primis igitur, fili, quicunque manus ad confligendum paras cum inuisibili hoste conserere, satage mentem tuam ab omni suggestionum obrepentium impetu peruigili custodia communire: et sicut quisquilias, et queque purgamenta, que de operibus manuum tuarum decidunt,  in ignem protinus abiicis; ita nichilominus cogitationum tuarum motus in Deum proiice. Et quoniam ipse ignis consumens est, illi superflua cordis tui ad consumendum trade; memorans illud apostolicum: »Omnem sollicitudinem uestram proiicientes in eum, quoniam ipsi est cura de uobis .« Et Propheta: »Iacta, inquit, cogitatum tuum in Domino, et ipse te enutriet .« Unum quippe uiriliter decertanti e duobus deesse non poterit: ut uidelicet suggestionibus, aut ingredi tentantibus uigil semper obsistas, aut ingressas eliminare contendas. Sed facilius est hostiles impetus in uestibulo frangere, quam admissos extra menia propulsare: tutius est arcere pre foribus, quam laribus intromissos in terga compellere.

 Pone itaque tentationem quasi serpentem. Serpens nempe si ab ipso aditu presto repellitur, sana sunt omnia: nil omnino corrumpitur, nil eorum, que intus sunt, inquinatur. Si autem semel fuerit admissus, tametsi quauis instantia postmodum cogatur abscedere, de ueneno tamen eius, uel squammis necesse erit aliquid uel perexiguum remanere. Ergo sollicitus esto semper, ut tentationi principio nascenti uelut armatus, et expeditus occurras : et paruulos orientium cogitationum motus ad petram, qui est Christus, allidas. Crede frequenter experto, sepe certe tentationem quasi deliberantes admittimus, nobiscum uidelicet primitus paciscentes, quod eam quantocius egeremus: sed licet suggestionem illam postmodum per egressum  confessionis emittimus, licet penitentie nosmetipsos afflictione punimus, nescio quo pacto quibusdam pollutionis excluse reliquiis diu post carere non possumus; et iusto iudicio, qui prius uolentes uano phantasmate iactabamur, nolentes postmodum acrioribus mordacis conscientie stimulis pungimur.



347 CAPUT XX. De gule illecebris fugiendis.

Et quia prima omnium gula aduersus insipientes illecebrarum suarum consueuit arma uibrare, aduersus hanc bestiam et ipse feruidus irrue, continentie te telis accinge. Suadet illa ut modum refectionis excedas; tu tui corporis frenum tenens ad satietatem nunquam peruenias: suggerit forte lautiores  cibos appetere; tu post peractum munus, quo cibi reponantur, attende. Si enim digne perpendimus, eiusdem fere uesanie est esculentiores epulas inhiare, et anitergia cum eisdem in cuniculos mergenda depingere: eque nimirum ambitio utraque ridenda est: quia sicut egestionum sordes melius pictura non tergit; ita etiam uenter hominis suaues cibos a grossioribus non discernit. Porro autem fauces, et gula callent quidem suauitatem ciborum, sed ea diutius perfrui nequeunt, quia uentri protinus queque dentibus atrita transmittunt. Sic itaque alternis uicibus et gula, cui cibi sapiunt, ab eis in momento deseritur: et uentri non sapiunt, a quo diutius seruantur. Explorat autem diabolus quid nos ad uescendum suauius iudicemus: hoc igitur oblato, suadet  tenaciam, ut exacuat gulam: nimirum dum hoc nulli dare disponimus, et tempus edendi congruum exspectamus, interim mens nostra crapule fit meditatorium, et male exundans lebes escarum.

Ut ergo materiam huius uexationis amittas, proiice quod male seruatur: et protinus mens libera, deposito omni quo premebatur, erigitur. Quidam uero cum lautiores cibos non appetant, obtentu tamen leuati, leuandiue ieiunii refectionis frenum precipiti libertate relaxant. Sed certum est, quia ciborum illa immoderata perceptio, corpus non tam uiribus roborat, quam mole grauat, sensum obtundit, torporem ingerit, somnolentiam parit; et dum utique uentositatem frequenter efflare compellitur, cor fixum in oratione uel psalmodia tenere, tumor,  uel, ut ita fatear, languor incolumis necessario prohibetur. Si itaque uires insumendis alimentis exspectas, nunquam modum temperate sobrietatis excedas: quia, quod salubre est corpori, constat etiam corporali amicum inesse uirtuti.



CAPUT XXI. De uestium paupertate, et uilitate amanda.

uestibus quoque uilibus et paucis esto contentus. Assuesce igitur, ut leui ac perexiguo semper induaris amictu. Quod quidem in initio non sine labore fit, sed procedente consuetudine, dum quasi in naturam uertitur, incommoditas frigoris facile mitigatur. Porro extremitas uestium, ciborumque penuria omnem auaritiam de corde monachi prorsus expellit. Ad quid enim mihi concupiscere quod nec alimentis,  nec indumentis accrescat? Igitur et nuditatem pedum, et exiguitatem uestium, lecti duritiam, ciborum asperitatem, 348 aque potum, percipiendo pulmentum, et cetera huiusmodi, incipientes quidem non sine quadam formidine perhorrescimus; perseuerantes autem, et longanimiter insistentes, facilia prorsus, et tolerabilia deputamus. Asperitatem quippe frequentia mitigat, rigorem consuetudo commendat.



CAPUT XXII. De nichil pro certo definiendo, et de cogitationibus discernendis.

Hanc etiam tibimet indicere consuetudinem non graueris, ut aggressurum te aliquid, facturumue nunquam pro certo definias: sed potius, si Deo  placere cognoueris, cum quadam uidelicet conditione disponas, omnemque uoluntatem tuam a Dei uoluntate suspendas. Sic itaque ad agendum aliquid extrinsecus satage, ut superne dispositionis arbitrium assidue uersetur in mente: quatenus si conatus tuus obuiante cuiuslibet difficultatis obstaculo frangitur, mens tua protinus ad diuine prouidentie iudicium reuertatur. Inter fluctuantes plane cogitationum inundantium impetus, mentem tuam quasi rete constitue: que uidelicet recta consilia, uelut pisces, contineat; et uanas cogitationes effluere, atque elabi, uelut repentia queque abominanda permittat. Discerne cogitationes, et non solum que ad mentem ueniant, sed etiam unde ueniant, uigilanter attende. Animaduerte quod  loquor; sepe namque malignus hostis preterita peccata ad mentem reuocat, ut eisdem rursum illecebris delecteris: sepe diuinus Spiritus idipsum facit, ut in fletibus compungaris; et cum una eademque ad diuersos exitus tendat, plerumque mens improuida, quid circa se agatur ignorat. Sepe a bono spiritu bona cogitatio peragende uidelicet pietatis immittitur, cuius se auctorem callidus insidiator astuta persuasione mentitur; ne scilicet bonum fiat, quod decepta mens ab aduersario suggestum putat. Sepe dum psallimus, tanquam officiosis cogitationibus a diabolo uehementius oppugnamur; ut dum mens nostra quasi pium quid cogitare se considerat, ab intelligendo, quod psallit, oculos licenter auertat.

 Porro dum psallimus, Deo nostro sacrificium laudis offerimus. Sed huic sacrificio pestilentes spiritus, uelut harpyie circumuolant, et prauas ingerendo cogitationes tanquam iniectis illuc quibusdam stercoribus fedant: aut certe omnino diripiunt, si tentationibus nos infestando, ab oratione compescunt. Sed sicut sacrificia placare Deum, si nobis rapta sunt, nequeunt; ita et que fuerint inquinata, auctori munditie placere non possunt. Unde pari modo cauendum est, ne uel nos acquiescamus in tentatione deficere, uel hostis insiliens sacrificium nostrum cogitationis fede contagione ualeat inquinare. Siue autem Scripturarum meditationi deditus, siue operi cuipiam sis intentus, frequenter ad orationem recurre, et terre prostrato corpore, mentem ad celum  erige. Quo fit, ut et cor tentatio deserat, et ab oculis acedia diu sedentibus importuna discedat: uerum 349 noli diu prostratus iacere, quia tunc diabolus, tanquam et ipsa mens iaceat, ad tentandum acrius infestare festinat, et mista somno cogitationum phantasmata subministrat. Quotiescunque enim occultus hostis dormitantis oculos palpitare conspexerit, mox tedioso cordi iaculum praue cogitationis infigit. Quia tunc uidelicet opportunum nocendi locum callidus insidiator inuenit, cum mentem nostram a custodie sue circumspectione languescere per oculi exterioris indicium deprehendit. Sepe manus ad orationem in modum signi salutaris extende, ut dum crucis imaginem conaris exprimere  merito apud Crucifixum ueniam debeas facilius impetrare.



CAPUT XXIII. Contra omnes tentationes, mortis sepulture que memoriam multum prodesse.

In omni autem titillantis pugne certamine, sepulcrum stude semper ad memoriam reuocare. Ira fortassis effert animum, dirige protinus oculos ad sepulcrum; mox enim omnis amaritudo deponitur, dum quo furor humanus uergat, mens prouida contemplatur. Superbie spiritus inflat, sepulcrum ad mentem redeat; necessario etiam illic rigide ceruicis tumorem premimus: ubi cinerem nos procul dubio pulueremque pensamus. Quid superbis, terra et cinis? inuidie faces inflammant, et ad sepulcrum  respice; et disce, quia qui tam cito ab hac uita discedimus, frustra bona temporalia aliis inuidemus. Incentiua libidinis estuant, sepulcrum doceat quam uelociter humani corporis uiror arescat, et quam superfluo uoluptuosum corruptibili carni cubile substernitur, quam uidelicet horrende domus requies in proximo prestolatur.

Gule pruritus illecebrat, sepulcro protinus ad mentem reducto, considera: quia dum carnem nostram delicate, uel tenere fouendo distendimus, cibum procul dubio uermium saginamus: eoque fit, ut quo plura comedimus, a pluribus comedamur: dumque uentrem molliter alimus, ingratis conuiuis pinguia alimenta nutrimus.

Auaritie stimulus incitat, ad sepulcrum presto  semper recurre, ibique condisce, quia mortalitatis eius incassum stipendia plura congerimus, qui iter ipsum quod pergimus, tam breui spatio terminamus. Accedia te, uel somnolentia deprimit, sepulcrum te doceat pro eternis nunc premiis uigilare, in quo uidelicet, te necesse est diutissime sine ulla postmodum remuneratione quiescere, quatenus qui eternam requiem gaudii celestis exspectas alacriter, nunc cum proprie torpore desidie, momentaneo labore confligas.

uestium te nitor oblectat, ad sepulcrum recurre, atque perpende, quam uesane desipiant, qui exornare uile puluisculum uestibus ambitiosis anhelant: qui nimirum idcirco lutum auro contegunt, sordibus munditias superponunt: quia que uera sunt ornamenta  interioris hominis non intelligunt. uana gloria fortassis eleuare te nititur, ad sepulcrum respice, et quo fine omnis 350 humana gloria claudatur, attende: »Omnis enim caro fenum, et omnis gloria eius, quasi flos feni .« Prurit lingua per uentosa, siue scurrilia uerba diffluere, sepulcrum ad mentem redeat, et sicut a criminosa, sic etiam ab otiosa te, uel iocosa nichilominus loquacitate compescat. Illic nimirum perite ualebis addiscere, quam districte nos expediat a cunctis huius uite uanitatibus declinare: et ne plura enumerando te diutius protraham, in omni pugne surgentis articulo hec te sollicitudo non deserat, ut protinus mentis oculos ad sepulcra contemplanda conuertas: quatenus dum te illic immundum  abiectumque puluerem esse consideras, ceruicem cordis aduersus Conditorem in arrogantiam non extollas; dumque te conspicis procul dubio moriturum, iam te pulsantibus uitiis exhibeas uelut mortuum. Esto quoque sollicitus, ut cum prauam tibimet cogitationem adesse persenseris, extenso pollice, protinus cor tuum signare festines: quatenus dum in ipsam carnem signum sancte crucis imprimitur, continuo interior homo ad dimicandum cum cogitatione peruersa totis uiribus excitetur. Sicque mens, sublato triumphali uexillo, hostibus suis uiriliter obuiet: et propriis sedibus, dum adhuc in uestibulo retardatur, exturbet.



CAPUT XXIu. Quomodo confiteri debeas.

 Quod si aliquando consistens in cellula illicitum aliquid cogitando, uel etiam operando, peccaueris, unde te quantumlibet conscientia pauefacta remordeat, non statim confessionis gratia prodeas, uel propositi silentii rigorem frangas; ipsi autem Deo Domino nostro Iesu Christo interim confitere, et future iam confessionis, uelut quasdam illi arrhas, in hunc modum trade: »Domine Iesu Christe, eterne Pontifex, et sanctorum minister , ac ueri tabernaculi sacerdos iuxta ordinem Melchisedech, qui sanctum et immaculatum proprii corporis tui agnum, hostiam salutarem obtulisti Deo Patri in odorem suauitatis pro peccatis nostris, et sic non sine sanguine semel in anno in Sancta sanctorum intrasti, hoc est in ipsum celum, ut appareas uultui  Patris, tibi confiteor quia cecidi in hoc peccatum, quod oculos tue maiestatis latere non potuit. Unde et propter illud, et propter alia innumerabilia, et grauissima peccata mea non sum dignus infelices oculos meos leuare ad celum, uel ingredi in sanctam Ecclesiam tuam, aut etiam benedictum nomen tuum pollutis labiis meis exprimere. Quapropter lacrymabiliter obsecro immensam clementiam tuam, qui pro peccatoribus mihique similibus mori dignatus es, ut hoc mihi clementer indulgeas, et ad ueram fructuosamque penitentiam me peruenire concedas.«

Quod si adhuc etiam queris, quomodo solus ad horam primam, siue completorium debeas confiteri, sic dicito: »Ego miserrimus et infelix confiteor coram Deo, tibi, sancta et gloriosa uirgo Maria, et uobis,  omnes sancti Dei, mea culpa, peccaui nimis per superbiam, in suggestione, delectatione, consensu, cogitatione, 351 uerbis, et opere. Propterea deprecor te, piissima Dei Genitrix, et uos omnes sancti et electi Dei, ut orare dignemini pro me misero peccatore. Intercedentibus uobis omnibus, misereatur mihi omnipotens Deus, dimittat mihi omnia peccata mea, liberet me ab omni malo, conseruet, confirmet, corroboret me in omni opere bono, et absoluat me Deus ab omni uinculo delictorum meorum, et perducat me Christus Dei Filius ad uitam eternam. Amen.«



CAPUT XXu. De his que ad leuandum pondus eremitice austeritatis ualent.


Plane omni conatus instantia, summisque uiribus enitere, ut ad lacrymarum gratiarum contemplationisque perfectionem possis attingere. Quod nimirum non ad hoc tantummodo proficit, ut in illo beatitudinis regno gradus superior acquiratur: sed ad hoc etiam, ut in hac ipsa uita quam ducis, omnis rigide austeritatis horror abscedat; seseque quidquid districtionis, quidquid afflictionis amarum uidebatur, in dulcedinem uertat. Cum uidelicet amor timori, libertas successerit seruituti, tunc necessitas in uoluntatem uertitur, et inenarrabili caritatis incendio suaue fit et iucundum quidquid eatenus uidebatur  asperum et durum. Porro Isreliticus ille populus in uastitate eremi constitutus, cum et in Aegyptum iam redire non posset, et adhuc promissam terram, meritis prepedientibus, non intraret; laboris et itineris tedium, diuerseque necessitatis inopiam coactus est sustinere . Sic nimirum, sic quisquis tenebrosam mundi huius iam latitudinem spreuit; sed adhuc tamen ad perfectionis culmen, torporis astrictus ignauia non aspirat: multas erumnarum, laborumque molestias necesse est perferat: utpote inter utrumque consistens, et mundane prosperitatis qualicunque consolatione non utitur, et tamen adhuc superne contemplationis lumine perfrui non meretur. A mundo siquidem auertit oculos, quem reliquit; et lumen necdum  ualet uidere, quod querit; non habet iam de seculari delectatione quod gaudeat, et spiritualem letitiam non degustat, ad quam uidelicet non ingenuo feruore festinat.

Quapropter, aut ad perfectionem totis nisibus elaborandum est, aut multa calamitatum tentationumque tedia perferenda. Durum sane est regalis curie militiam sustinere: at postquam gratiam Regis adeptus, eius ceperis lateri familiarius adherere, cubiculum frequentius ingredi, astare conspectui, mutua miscere colloquia, priuatis interesse consiliis; totus mox ille militie labor dulcis, et amenus efficitur, inquietumque negotium quauis quiete suauius deputatur. Nimirum sine labore laboras, sine molestia satagis, sine uexatione discurris.

 Festina ergo uitiorum passiones elidere, ut in cubiculum Regis admissus, ei ualeas tanquam domesticus adherere; et mentis tue acies eo liberius in lucis Auctorem intendat, quo tenebrosa phantasmatum, uanarumque cogitationum 352 caligo non obstat. Sepe autem dum multiplici tentationum obsidione uallamur, diuine respectu clementie repente in contemplationem rapimur. Et sic uelut intra diuersorium, magnificam Regis gloriam per occultas rimas inspicimus; dum corpore foris posito, uentorum procellas, et pluuiarum inundantium turbines sustinemus. Sicque quodammodo solus oculus deliciarum regalium uoluptate perfruitur, dum membra cetera flabris et cruciatibus  exponuntur. Ut ergo leuigetur labor itineris, tendendi sunt oculi ad requiem mansionis. Leue nimirum fit omne quod peragimus; si pre oculis meta semper habetur, ad quam festinamus. Illud quoque ad alleuandum districtionis eremitice pondus non mediocriter proficit: si cibi parcioris inopiam, et potus ariditatem, aliaque nonnulla carni contraria, sibimet quis ad tempus indicit. Nam cum postmodum ad consueta reuertitur, consuetudinis regulam, remissionis lassitudinem arbitratur: et collatione quadam facta, lucrum caro non minimum deputat, his aliquid adiecisse, quibus tunc contenta uiuebat.



CAPUT XXuI. Quomodo lacrymarum gratia possit acquiri.

 Sed quia lacrymis insistendum esse docuimus, consequenter etiam quomodo ad ipsam lacrymarum gratiam possit attingi, prout earum largitor infuderit, breuiter intimemus. Quisquis ergo non tam arido corde merere, quam et lacrymarum inundantia queris affluere; non modo te a strepitu negotiorum secularium remoue, sed a fraterni sepe colloquii mutua te fabulatione compesce: omnes a te mundane actionis curas, et sollicitudines amputa, et eas tanquam ruderum moles, et meatus obstacula ab obstructi fontis spiramine submouere festina. Sicut enim in cauerna terre de abysso ueniens aqua colligitur; sed obicibus oppressa, non effluit; sic in humano corde considerata profunditate diuini iudicii tristitia nascitur, que tamen per fletum lacrymis  erumpentibus non emanat; si terrenorum actuum sufflamen obsistat: tristitia quippe lacrymarum materia est: sed ut huius fontis possit ubertim uena profluere, satage cuncta negotii secularis obstacula remouere, et ut quod frequenter expertus sum, non omittam; ipse quoque spiritualis zelus, disciplina commissorum, correptio delinquentium, sancte predicationis alloquium, hec, et his similia tametsi sancta sint, et diuina prorsus auctoritate mandata, lacrymarum tamen procul dubio noscuntur impedimenta.

Si igitur ad lacrymarum gratiam pia uis intentione pertingere, non solum a terrenis negotiis, sed a quorumdam te aliquando spiritualium exercitiorum exsecutionem compesce. Malitiam quoque, iram et  odium, et reliquas uitiorum pestes de antro tui cordis elimina; ne si te accusatrix conscientia forte remordeat, mens tua intimi roris uacuefacta madoribus, ariditate formidinis contabescat, dicente Scriptura: »Arescentibus hominibus pre timore .« Sanctitatis quippe fiducia, et testis innocentie conscientia 353 puram mentem quibusdam celestis gratie riuulis irrigat, et resoluit in lacrymas, duritiam squalidi cordis emollit, et profluendi meatum fletibus aperit. Sit ergo conscientia tua pura, munda, nitida; sit sincera, azyma, atque ab omni labe nequitiarum spiritualium defecata: et cum compunctio cordis erumpere properat, obex mordacis conscientie non obsistat; neue cor pauidum digne formidinis  algor obstringat, et lacrymarum aqua uersa in glaciem non currat: quanquam et metus criminum compunctionem aliquando pariat lacrymarum.

Sed aliud est timor seruilis, aliud gratia spiritalis, qua uidelicet holocausta medullata Deo super aram contriti cordis offerimus: et pingue sacrificium in odorem suauitatis salubriter adolemus. Que nimirum sancti Spiritus gratia si defuerit, licet mentem ad supernam gloriam quis subleuare contendat; licet gehenne supplicia, uel preterita peccata ad memoriam reducat, uel etiam Dominice passionis mysteria recolat; propter hec tamen omnia lacryme non erumpunt, cui mentis arcana peccatis exigentibus obdurescunt. Tu autem, sicut prudens et operosus agricola, agrum tuum indesinenter exerce, terram  tui cordis, et corporis uomere sancte discipline proscinde, glebas duritie minutatim contere, uitiorum uepres exstirpare contende; et sic paratus quotidie, tensis in celum oculis superni imbris inundantiam prestolare. Nam summus Arbiter, ille uidelicet occultus inspector, qui stat post parietem nostrum, »respiciens per fenestram, prospiciens per cancellos ;« licet ad tempus aquam prouida dispensatione contineat: si te sic solerter agentem, ac uigilem esse conspexerit, agrum in proximo uberibus proprii carismatis imbribus irrigabit; et ita diuersis uirtutum floribus ager ornabitur: ut qui eatenus squalidus ac sterilis uidebatur, iam prouentu exuberantium segetum feraciter cumuletur.



CAPUT XXuII. De perseuerando in eo uite modo, quem semel quis arripuerit.


Preterea uite modum, quem semel arripueris, perseueranter tene, constanter exsequere, ne scenica, quod absit, a temetipso uidearis uertigine discrepare. Nolo igitur male uolantis Icari sequaris exemplum: qui nimirum dum modo summa penetrat, modo dimissis alis in ima declinat, inconstantie sue diffrenata libertas in hiantis eum pelagi profunda precipitat, ne forte; quod dicitur, multicolorem te nutans mutabilitas reddat; sed uniformem potius status grauitatis exhibeat. Perseuera itaque in eo quod ceperis, et rectam consuete uite lineam tene; ne te nouum semper uariate uite diuersitas reddat, sed in sancte constantie  fundamento prefixe regule consuetudo stabiliat; ut diuturne consuetudinis usus obdulcet, quod tanquam amarum prorsus, et asperum infirmitas humane fragilitatis abhorret. Exhibe te undique uirtutum nitore conspicuum, et uniformi, ut ita loquar, ueste sanctitatis ornatum, cui uidelicet, nullus cuiuslibet 354 uitii pannus uideatur assutus. Inhonestum quippe uidetur, atque ridiculum, si indutum te ueste purpurea, sericis ocreis, calceis deauratis, solum te uillosi arietis pileum inter multas ornamentorum infulas exhibeat rusticanum.

Quod dicere gestio, tale est: cum in afflictione ieiunii, in censura silentii, in abiecte uestis asperitate Antonium prebeas; ne in leuitate risus, uel  facete dicacitatis urbanitate, Democritum ostendas. »Quis enim consensus templo Dei cum idolis? Que societas luci ad tenebras? Deo ad Belial?«  »Modicum« enim »fermentum totam massam corrumpit .« Sic igitur ager anime tue uirtutum segetibus floreat, ut nequaquam ueprium aculei per incuriam inhorrescant. Sic ex una parte rectitudo uidentes edificet; ut ex altera uitio emergente, uelut impacto ariete, quod edificatum est, non uacillet. Esto itaque grauis incessu, maturus in uerbo, piger ad uindictam, uelox ad indulgendam penitentibus ueniam. In omnibus te exhibe consummate uirtutis exemplum, et, ut dicitur, undique te prebe teretem, atque rotundum: ut malleo nunc discipline contusus, et lima penitentie,  sanctique certaminis expolitus, postmodum sine tinnitu, uel strepitu ponaris in ordine lapidum ignitorum.



CAPUT XXuIII. Qualis eligi, et qualis esse debeat eremitarum prior.

Quia igitur pro styli compendio qualiter conuersari debeat eremita, utcunque descripsimus; qualis etiam esse eremitarum prior expediat, in calce opusculi breuiter annectamus. Nec dicendus est ordo preposterus, si is qui officio futurus est primus, in descriptione regule ponatur extremus; cum et prius debeat in eodem proposito uiuere, quam preesse, omniumque se prebere debeat minimum, qui in regimine uidetur esse prelatus. Cauendum itaque est, ne de monasteriali ordine prior eligatur inter eremitas;  licet prudens, et doctus, uel regularibus disciplinis uideatur instructus. Sed ex ipso proposito spiritualis frater eligatur, qui uidelicet iam ceperit eremitice uiuere, et experimento didicerit contra spiritales nequitias dimicare; qui pugnas alieni cordis ex semetipso domestice colligat, et quod ex ore confitentis audierit, ex propria conscientia, uelut trita manus ad prelium, recognoscat.

Stude itaque prior, ut te contiguus alloquar, quatenus quos prioratus officio superas, si possibile est, quantumlibet etiam uita precedas. uiuida quippe, et efficax in discipulorum cordibus predicatio est, aliis alimenta prouidere, prouidentem uero in ieiunii rigore persistere. Optime uigilias predicat, qui post longum psalmodie decursum, signum  excitandis fratribus pulsat: eloquentissime, dum tacemus, silentium commendamus: fructuose de extremitate uestium disputat, qui se pannorum conscissione deformat. Indumentorum uero iuxta diuitem nitore conspicuus, frustra cum Ioanne pilos predicat camelorum. Ultor iniurie patientiam 355 non suadet. Qui cumulandis pecuniarum questibus inardescit, ignem auaritie in alieno pectore non exstinguit. Qui crebra uagatione raptatur, de remorandi censura friuolus disputator habetur. Qui autem cellulam perpetuus incolit, ad stabilitatis preconium de toto corpore linguam facit; et cum os taceat, muta membra melius, quia et simplicius, clamant.

 uite tue semper habeto testem, qui et occulta bona tua in fratres edificatoria debeat relatione transfundere, et famam tuam a sinistra possit suspicione purgare. Per planiora duc gregem tuum; sed excelsa interim discretus ductor ostende: quatenus dum dispensationi tue deputant, quod remissius uiuunt, et auctoritati Patrum districta, que audiunt, ad conscendendam perfectionis arcem expeditius accingantur; pudeatque ipsos ignobiliter in imis hebescere, qui per excelsa condiscunt preuios ingenue commeasse. Per recta gradientibus te supparem prebe: in delinquentes autem discipline uigorem zelatus exerce. Pro obseruanda intra conscientiam innocentie puritate, noli uirgam deponere discipline: sic tamen correptionis uerbum  ex labiis proferatur, ut fraterni amoris in pectore dulcedo seruetur. Sicut plane capiendis auibus de manu stantis accipiter aduolat: sic indignationis uox sine tue mentis indignatione procedat. Nam et sagitta, cui infigitur, uulnerat: sanguinem tamen is a quo prodiit arcus ignorat. Notandum tamen, quia fragilis mens ab eremi perseuerantia facilius frangitur, etiam si leuis iniurie summotenus occasio prebeatur. Nam et grauis sarcina tanto minori deliberatione deponitur, quanto et ipse quodammodo suadere uidetur humerus qui grauatur.

Facile igitur ab illorum cohabitatione disceditur, ubi quisque quotidiana frui uictus inopia, rarissimam uero copiam tolerare iubetur. Unde temperata  discipline arte utendum; ne quos afflictio priuata debilitat, iniecta dure correptionis asperitas sternat. Cuiuscunque autem fortiter agentis exemplum, siquidem ex tuis est, suppressa persona, profer in medium, si autem extraneus, uocabulum exprimatur. Efficacius enim modernorum cohortantur exempla, quam ueterum; et magne confusionis pudor est, si cum sanctis uiris in una simul etate uiuentes, in recte conuersationis studio eis in aliquo non reperiantur equales. Quandoquidem illos sola mentium ingenuitas roborat: istos autem diuersorum temporum debilitas non excusat.



CAPUT XXIX. De uenientibus ex seculo ad eremum.

Si quando de seculari habitu quis ad eremum  conuerti uoluerit, noli, iuxta priorum normam, rudimenta monasterii suadere: sed si deuotio uera ac sincera patuerit, in eremo, quam flagitat, conuersionis aditum prebe. Eo quippe, ut lugens loquar, pleraque deuoluta sunt monasteria, ut uitiosiores reperiantur ab eis ingressi: quam ii, qui nuper 356 sunt de mundani naufragii fluctibus eruti. Et certe simplici metallo monete signum congruenter imprimitur: at postquam falsatus est nummus, difficile est ut ad ueritatem monetalis regule corrigatur.

Pateat igitur aditus uenienti de seculo, ut imprimatur quodammodo simplici superueniens figura  metallo. Ingressus autem cellulam, non statim omnem consuetudinis regulam permittatur implere: sed diu querat, quod difficulter inuentum, carius teneat. Postmodum uero processu temporis omnes sancto desiderio relaxentur habene, et quidquid ardui mens spirabat, attentet: ut in ipso feruoris spiritu semite sublimioris iter aggrediatur incedere, a qua postmodum pudeat ignobiliter declinare: et initii sui rudimenta pro exemplo semper ante oculos teneat, ut si non eminentiora conscenderit, ab his saltem dilabi, que dudum ceperit, erubescat.



CAPUT XXX. De his qui ex cenobitica conuersatione ad eremum accedunt.

Si autem de regula monasterii sit, qui ad eremum  properat, superstitiosas quasdam monastice discipline censuras, superuacuos tintinnabulorum clangores, cantilenarum multiplices harmonias, ornamentorum phaleras, et cetera talia, quadam sobrie reprehensionis arte diiudica, competenter extenua, sine damnatione depretia, inferens illud Apostoli: Quia »in Christo Iesu neque circumcisio aliquid ualet, neque preputium, sed noua creatura .« Et iterum: Quia »Altissimus non in manufactis habitat .« Illud etiam ad Timotheum: »Quia corporalis exercitatio ad modicum utilis est, pietas autem ad omnia utilis est .« His igitur et huiusmodi documentis existimationem monasterialis ordinis quodam modeste censure libramine supprime; ut dum in audientis mente fabrica consuete  uite destruitur, prelate solitudinis edificium construatur: et ad standum se de cetero constanter accingat, qui se hactenus iacuisse considerat.

Si uero post peracti laboris diuturna certamina post edomatas macerate carnis illecebras, cum iam se uiderit quorumdam uitiorum, uelut totidem hostium, calcare ceruices, ceperit immoderatius transacta despicere, et ea, que presto sunt, liberiori laude proferre; tunc cenobiorum sunt efferenda preconia, et quecunque in eorum discipulis aguntur, ad Dei gloriam referenda; ac salutaris obedientie perhibenda sunt sacrificia; quatenus dum professio uite communis extollitur, de singulari proposito, si qua forte subrepserat, arrogantia deponatur. Et nequaquam quasi de perfectioris uite priuilegio tumeat, dum plerosque in inferiori gradu tanto sublimius  incedentes adhuc fortasse non equat. Admonendus est, ut si quid agendum fortassis immineat, non propterea quorumdam more cenobitarum, uelociter psallat: et sic de Psalterio ad negotium uice peruersa, tanquam de pelago ad littus enatare contendat. Anxietatem quippe spiritus, callidus insidiator 357 immittit: quietum uero et humilem animum, ubi requiescat, princeps pacis inquirit. Respondeat igitur aduersario suggerenti fabulosa, dum psallit: dum hoc, quod pre manibus est, officium perago, interim tace; postmodum si quid causa dictauerit, innotesce.

Quod si adhuc pertinacius ingruit, et obfirmatus  insistit, utrumque simul, et id quod mittitur, et eum qui miserit maledicat. Adiiciat quoque uerbis eum terrere minacibus, dicens: Me infelix desere, et tremendum iudicii diem ante oculos pone, in quo uidelicet iuste damnandus es, et perpetuis postmodum flammis ultricibus exurendus. Qui nimirum terror plurimum ualet ad superandam pugnam, et ad effugiendam uersuti insidiatoris astutiam. Hinc est etiam, quod premissis orationibus exorcismi, semper ex ecclesiastica traditione subiungitur: Qui uenturus est iudicare uiuos et mortuos, et seculum per ignem: ut dum malignus spiritus tanta formidine in tentatione percellitur, a creatura Dei territus expellatur. His et huiusmodi telis commilitones tuos subtiliter instrue, et in acie cum aduersariis  iugiter dimicare preuius doce.



CAPUT XXXI. De patientie uirtute, illi qui preest maxime necessaria.

Plane cum omnibus debeas florere uirtutibus, qui ad uirtutis exemplum es super alios constitutus, patientie uirtuti propensius studeas: omnigene aduersitatis obstacula per patientiam uince. Patientia te durum lapidem, imo insecabilem prebeat adamantem. Adamantis quippe sigillum formam ceteris lapidibus imprimit: sed uicissim in se nullius soliditatis imaginem prorsus admittit. Mens quoque tua si irruentibus aduersis nulla se perturbatione mutauerit, uelut alieni in se lapidis imaginem non accipit: imo suum aliis characterem imprimit, dum quidquid aduersitati acciderit, in salutem sibi suauitate  mentis, et animi tranquillitate conuertit. Aut nunquam, aut raro capitulum cum fratribus celebretur, quo missa metanea te non accuses; ultro etiam in te scoparum disciplina procedat, humili satis auctoritate deposce. Si uel tuum, uel cuiuslibet fratris lesum aduersum te animum senseris, noli quiescere, donec studeas uulnus mentis, prout causa dictauerit, uel corripiendo, uel mulcendo, uel etiam satisfaciendo sanare. Idcirco autem super prioris officio diutius uerba protrahimus, quia diuina gratia preduce, omnem subiectorum perfectionem in eius pendere magisterio non ambigimus. Quod enim stomachus in humano corpore, hoc propemodum prior est in fratrum spiritualium congregatione.  Sicut enim de stomachi receptaculo uigor et robur per omnia corporis membra diffunditur; ita nimirum de bene administrato 358 presidentis officio omne corpus in caritatis compage degentium uegetatur.



CAPUT XXXII. Non perfecta et consummata eremitice uite instituta, sed leuiora quadam huius conuersationis principia in hac regula contineri.


Obsecro autem ne me, fratres mei, districtiori quam hic legitur, lege uiuentes, dissolutionis arguant, et austeritatem eremi temperasse, austerioris forte censure quam debeant, suggillationibus reprehendant. Nam cum Isrelite illi carnales decidentibus Beniamin filiis uenialiter pereunt, unamque ex Isrel cecidisse tribum lacrymabiliter gemunt, et amaris fletibus et ululatibus conqueruntur: quid nobis agendum est, cum uideamus inter ecclesiastice discipline reliquos ordines eremitice professionis numerum eatenus imminutum; ut in plerisque terre prouinciis non ambigamus funditus esse deletum. Parcendum est ergo Beniamin, egregiis uidelicet, ac robustissimis inter Isrelitas ceteros  bellatoribus; quatenus uenialis, et moderata discretio per posteritatis incrementa multiplicet, quos utique districta seueritas, uel potius humana fragilitas annullauit. Et sic tribuum numerus constet, dum eam, que periisse uidebatur, austeritas temperata conseruet. Nam et illud quoque non excidit, quod sancti apostoli, qui missi fuerant crucem Christi humano generi predicare , omniumque uirtutum adoptionis filios documentis imbuere, inter ipsa nascentis fidei rudimenta, hoc solum quibusdam preceperunt gentilibus: ut abstinerent se ab immolatis simulacrorum, et sanguine, et suffocato, et fornicatione. Imponentes quippe minima, non prohibuere maiora; ut qui noue doctrine  duritia poterant deterreri, quandoque ad fortia conualescerent preceptis mitioribus inuitati; et a paruis, ac leuibus, uelut pueri adhuc lactentes, inciperent, ut grauiora legis diuine mandata in perfecta postmodum etate ualenter implerent.

Nos etiam, qui spiritalis infantie crepundias teximus, et lactantis adhuc eremite, ut ita fatear, incunabula fabricamus; dum debiles quosque, nostrique consimiles per planiora deducimus, expedite precinctos ab ardui montis ascensu minime prohibemus; quatenus imbecilles adhuc sic lactis liquor enutriat, ut ualentes, ac uiuidos corpulentioris sibi soliditas non repellat. Hoc autem ex diuine clementie bonitate confidimus, quod quisquis illa peragere, que in hoc opusculo scripta sunt,  augendi prouectus intentione studuerit, non ledetur a morte secunda, nec delebitur nomen eius de libro uite, sed Agnus ille, qui eum post se crucis sue conspicit gestatorem, in celesti Ierusalem ascribet sibimet procul dubio coheredem . Amen.


Sit nomen Domini benedictum.





359-360 OPUSCULUM DECIMUM SEXTUM. RHETHORICAE DECLAMATIONIS INuECTIO IN EPISCOPUM MONACHOS AD SAECULUM REuOCANTEM. AD GISLERIUM EPISCOPUM AUXIMANUM.





ARGUMENTUM.

Redarguit quemdam episcopum, qui ausus fuerat asserere monachum religionis habitum semel susceptum posse, propter egritudinem aut alias causas, deserere; quod quam sit impium, et sacris canonibus conciliorumque statutis contrarium pluribus ostendit, et firmissimis rationibus comprobat a religionis proposito recedere non licere.

 Domno GISLERIO Auximano episcopo, PETRUS ultimus monachorum seruus, feruentissime deuotionis obsequium.

Non uobis excidit, reuerentissime presul, quia de reprobis illis uiris, qui spreto religionis habitu ad seculum sunt relapsi, sepe una conquesti, sepe communi sumus tedio lamentati. Nuper autem cum te corporali ualetudine laborante, Romane synodo me interesse contingeret, huius rei notitiam domino pape suggerere congruum iudicaui: ille autem utpote uir sanctissimus, iuxta sincerissime caritatis uiscera, que in templo sui pectoris uigent, rem ualde perdoluit, et mox congruum immanissimo uulneri remedium adhibere curauit. Itaque quia ad exsecutionem huius negotii idoniorem in illis partibus  uirum nequit addiscere, suas ad te censuit litteras destinare, quatenus preuaricatores illos tu secundum prudentie tue facundiam conuenires, et obedire uolentes ad suum propositum reuocares; qui uero rebelles existerent, perpetui anathematis sententia ferirentur.

Dominum autem Guidonem Numanum episcopum in predicto concilio reperi, et quia ille, ut nosti, incitamenta prebere huic uitio dicebatur, fateor peccatum meum, dure illum succensere presumpsi. Ille nimirum uir digne humilitatis, et patientie, et non solum sacris eloquiis, sed etiam liberalium artium studiis eruditus, insuggillantem quidem me patienter tulit: obiecti uero criminis culpam negando, detestando, Dei testimonium implorando, disertissime  propulsauit. Ultro etiam pro me cepit uerborum suorum tela dirigere, qui aduersum me falso dicebatur eatenus dimicare. Sed licet uenerabilis ille uir innocens repertus sit, ego tamen uibrati iam iaculi impetum non continui, sed uerso nomine aliam huc personam, cum qua confligerem, introduxi: ut nimirum ille se hoc uocabulo notatum non ambigat, quisquis improbe ad huius controuersie certamen aspirat. Et licet auctor huius flagitii nunc manifestus non sit, tamen dum latere ad tempus nititur, immunitatem de fuge sue latibulo non lucratur. Sed sic armatus disputationis ordo dracontee fouee foramen obsideat, quatenus mox ut emerserit, in imminentem gladium subito confringendus impingat.

Quapropter post illam summe auctoritatis epistolam,  hoc etiam opusculum suscipe, et sic reuera Beniamin filius utraque manu bicipiti armatus gladio, in constipatos hostes irrumpe, quatenus illa ac si ualidus uomer ad uirosum aconitum radicitus euellendum zizaniati pectoris arua proscindat. Hoc quasi uilis sarculus subsequens glebas frangat, imo ut exemplum congruentius proferatur, hoc uelut orator manifesti criminis reos esse conuincat, quos illa auctoritas, uelut arbiter presidens, canonici rigoris censura cerceat. Sed diuina gratia preduce, quem aggredi nitimur, in illum protinus inuehamur.




[INuECTIO IN EPISCOPUM MONACHOS AD SAECULUM REuOCANTEM.]



CAPUT PRIMUM. Quod monacho egrotanti non liceat ad seculum reuerti.

 Cogor aduersum te, uenerabilis episcope Maure, exigente necessitate, non modica scribere: compellor ultra mei ordinis metam 361 sacerdotis, sermonibus non sacerdotalibus obuiare; undique coarctor, undique premor: uidelicet et contra episcopum loqui superbum est, et ad talia conticescere, consensum est adhibere. Sed melius est, ut arrogans solus appaream, quam ad multorum perniciem mortale uitium, quod nunc in primis oritur, inolescat. Magis eligendum est de simplicitate locutionis in episcoporum iudicio corripi, quam ante tribunal superni iudicis de silentio condemnari. Nempe ante hoc fere biennium dum in angusto cellule mee angulo latitarem, sinistrum quid et merore plenum ad me fama discurrente  perlatum est: uidelicet quod nonnulli perditi homines post Satanam conuersi, monachicum habitum sacrilega temeritate desererent, et exsecrabili apostasia ad secularem militiam denuo repedarent: qui nimirum in tam profundi criminis barathrum lapsi, tuis ad audendum exhortationibus incitari, tua ad persistendum dicebantur auctoritate fulciri. Ferebaris enim dicere, quia nisi quis regulariter protractus, et per longa temporum spatia, sicut monastica precipit regula, sit probatus, si aliter, aut propter egritudinem, aut quolibet alio modo ad monachicum peruenerit ordinem, liberam redeundi ad seculum habeat facultatem.

Super cuius rei capitulo tunc temporis breuem tibi epistolam misisse me memini, et ut ab hac pestifera doctrina cessares, debita humilitate suggessi.  Nuper autem apud Auximum constitutus, a pluribus didici, quia in tua adhuc nichilominus intentione obstinatissime perseueras, et contra diuine legis auctoritatem, contra ecclesiastice consuetudinis normam, eadem dogmatizare non cessas. Unde satis miror, quo pacto prudens homo, et non omnino a litterarum studiis alienus, tam incautam, tam peruersam, tam noxiam possit proferre sententiam; que uidelicet communi hominum saluti contraria, ad nil aliud nisi ad claudendam celestis regni ianuam peccatoribus procul dubio uidetur esse prolata. Dic rogo, quis hanc sententiam reperit, nisi ille qui primum hominem de paradisi amenitate deiecit? Quis, inquam, tam crudele, tam impium promulgauit edictum, nisi is qui Cain fratricidam  in desperationis uoraginem mersit, et non ad euadendum ruine periculum, sed ad profundius corruendum dicere docuit: »Maior est iniquitas mea, quam ut ueniam merear?« 

Que est enim ista dementia? que uesania? que crudelitas? Habet homo disponendarum rerum suarum liberam facultatem, ut semetipsum Deo offerat potestatem non habet? ualet hominibus tradere substantiam suam, non habet libertatem Deo reddere animam suam? Licet homini lapsurum animal ab hiantis putei ore propellere, ruituram mox in infernum animam non licet penitentie remedio liberare? Porro si ipse Deus omnipotens, qui offensus est, paratus est ut recipiat, quis est hic qui uolentes currere ab ipso pietatis fonte compescat? Si  Creator paratus est ut peccatis ignoscat; quis est iste qui peccatorem conuerti prohibeat? Quid est enim aliud monachum fieri, quam conuerti? Sed qui hominem non posse monachicum subire propositum in languore corporis 362 constitutum denegat, profecto non posse conuerti indubitanter affirmat; quod si semel admittitur, nulli dubium quin penitentia, que spes est peccatorum, et unicum salutis humane remedium, destruatur.

Ecce igitur peccatoris anima perdita, irreserabili busseris  ianua uite damnata, et omnis spes humane reparationis euulsa. Sed clamat e diuerso diuina pietas, dicens: »Quacunque hora peccator conuersus fuerit, uita uiuet et non morietur ;« et iterum: »Nolo mortem peccatoris,  sed ut conuertatur, et uiuat .« Et cum conuersus ingemuerit, tunc saluus erit. Et ut canonice auctoritatis compendium proferam: Quicunque negat, etiam in ultimo uite spiritu, penitentiam abolere non posse peccata, Nouatianus est, non Christianus.



CAPUT II. An egrotus habitum religiosum induere possit.

Dum ergo monachum fieri hoc sit utique conuerti, et conuersionis remedium nulla hora respuit, nullum tempus excludit; constat procul dubio, quia in egritudine constitutus, sicut conuerti cum uult, nullius auctoritatis obstaculo prepeditur; ita etiam ut monachus fiat, absque ulla refragatione  recto iure conceditur. Sed cum Iacobus dicat: »Qui conuerti fecerit peccatorem ab errore uie sue, saluabit animam eius a morte :« cuius homicidii reus efficitur, qui peccatori dissuadet e diuerso, ne conuertatur? Nempe, nisi fallor, illius quod non quandoque moriturum corpus occiditur, sed uictura in perpetuum anima trucidatur.

At forsitan, inquies, non quidem prohibetur in corporali molestia positus, ad portum monachici ordinis repente confugere, sed licet si conualuerit, ad pristine conuersationis habitum remeare. Sed clamat, imo reclamat ipsa ueritas tam perspicue falsitati, cum dicit: »Nemo mittens manum suam ad aratrum, respiciens retro, aptus est regno Dei .« Dignum quippe est, ut sicut quis ad  Deum ueniens aptus sit regno Dei, sic a Deo recedens, non aptus sit postmodum regno Dei. Ii quippe tales, ut experimento didicimus, non in eadem, in qua primitus fuerant, malorum mensura persistunt; sed postquam ad uomitum redeunt, ad iniquitatum uoraginem profundius deuoluuntur. Sicut et illi nuperrime contigit, qui tuo, ut fertur, hortatu, sancte conuersationis habitum deseruit: deinde uix breui dierum peracto circulo, innocentem hominem suis manibus interemit In quo uidelicet reprobo uiro adimpletum cernimus, quod dictum ex ore ueritatis audiuimus, nimirum, quia immundus spiritus, qui eum ante reliquerat, postmodum rediens septem alios nequiores se spiritus assumpsit , et cum his omnibus in familiari suo  uasculo pestilentius habitauit; fiuntque nouissima hominis illius peiora prioribus.

Sane si terrene militie transfugam non solum mundane leges abiiciunt, sed etiam sacri canones infames appellant, adeo ut eum etiam ad reddendum in contentione testimonium non 363 recipiant: qui in superni imperatoris arma iurauerat, qui chlamydem iam militie celestis induerat, qui balteum castitatis accinxerat, qui donatiuum sacri uerbi ab ipso militum duce susceperat, quo iudicio, quo iure, qua fronte iam potest proprie professionis castra deserere, et suo uomitu delectatus, ad ea que contempserat, que abrenuntiauerat, que damnauerat, mundi ludibria animum reuocare? Fedus mortale cum mortali paciscimur, et seruamus; Deo  sponsionem facimus, et fidem frangere non timemus. Homo homini uiolate cautionis tenetur obnoxius; qui auctorem hominum fallere nititur, innocens iudicatur? Fallax debitor ab exactore constringitur; qui semetipsum Deo subtrahit, immunis habetur? Nunquid seruus uenia dignus est, qui uiolata fide non solum recedit a Domino, sed ultro se eius sociat inimico? Nam quod Deus huic mundo inimicus sit, audi Iacobum dicentem: »Qui uult, inquit, amicus esse seculi huius, inimicus Dei constituitur .«

Et ut ad sententiam redeam, conseruus, qui huius effugii incentor efficitur, nunquid non districta Dominice animaduersionis ultione plectetur; et pena,  quam uterque meruerat, in unum caput congesta retunditur? Presertim si eiusmodi fraudis ille seruus impetitur, qui rectoris loco positus, ceteris preesse uidebatur: et qui debebat extraneos ad domini sui seruitium trahere, ipse e contra domesticos compellat exire: et, ut ita dixerim, cuius erat officium uiolentos incursantium ferarum impetus ad domini sui gregem compescere, ipse satagat cruentis luporum dentibus simplices oues offerre.



CAPUT III. Prelati perniciosi deplorandi.

Quid ad hec dicam? Quod dolori meo solamen inueniam? Compellor exclamare, compellor amaritudinem mei cordis effundere, ut uidelicet dicam: O tempora, o mores, o ferreum seculum! Ferreum,  inquam, seculum, in quo aurum in scoriam uertitur, et argenti speciem uilis stanni uena mentitur . In quo proiecti sunt lapides sanctuarii in capite omnium platearum , et est sicut populus, sic sacerdos; sicut seruus, sic dominus eius. Nam quis tam inueniri possit elinguis, qui non ad hec saltem in uoce lamentationis erumpat? Quis tam ferreus, quis tam lapideus, cuius cor uulnera ista non sentiat? Peruenit enim gladius usque ad animam. Nimirum mundus se ad finem delapsum ruinis crebrescentibus indicat: et episcopi, qui animas ad Deum trabere importune debuerant, student qualiter homines a Dei seruitute recedant? Iudex iam uicinus appropiat, et preco, ut ciues fugiant, clamat? Ante tribunal superni iudicis iamiam  humani generis summa colligitur, et a sacerdote precipitur, ut homines ad secularia negotia dispergantur? Proh dolor! huccine sacerdotalis ordo redactus est, ut qui constituti sunt mundum sancte predicationis luce perfundere, ipsi potissimum conentur homines peruersorum dogmatum tenebris obcecare? Et qui positi sunt 364 de agro Ecclesie cunctos errorum uepres euellere, ipsi non uereantur aculeatos erronee prauitatis tribulos seminare? Olim cum florens adhuc mundus blandiretur, hominum plurimos ab eo subtrahebat docta lingua pastorum: nunc autem cum iam euidentissime se mundus despicabilem indicat, Pastor Ecclesie ut ad eum homines reuertantur inuitat.

uidemus quotidie homines aliena diripere, bellorum  studiis insudare, egenos opprimere, machinationum tendiculas fraternis gressibus occultare: et ut cuncta mundi mala breui cingulo locutionis astringam, omnes pene, que sua sunt, querere, non que Iesu Christi; nos aduersus eos nullo zelo caritatis accindimur, nullis correctionibus obuiamus, nulla contradictione resistimus . Si autem rarissimus quilibet ex tanta hominum multitudine aut flagellis attritus, aut diuine inspirationis gratia prouocatus, ad Creatorem suum quandoque conuertitur, mox ad suasorie assentationis blandimenta conuertitur, sacri eloquii flosculos ac prauitatem nostri intellectus inflectimus, et sic diuinis iam obsequiis mancipatum ad mundi uolutabrum redire  posse docemus: et sepe, quod in ipsa litterarum superficie male sentientis error intelligit, subtiliter perscrutata intentio doctoris euertit; et quod in comate recte sentiri putabatur, considerata diligentius continui textus serie, error fuisse conuincitur.

Iamiam ipsa Scriptura, que de monachis loquitur, procedat in medium, ne noster aduersarius conqueratur deuictum se esse sola argumentatione uerborum. Non mihi dialectica syllogismorum suorum circulos offerat, non rhetorica lepidos delinifice suadele colores infundat, non aliqua secularis sapientia phalerata mihi sue urbanitatis lenocinia suggerat; sola se, et nuda proferat auctoritas Patrum, in quorum pectore omnipotens Deus, uelut in tribunali solio presidens, sanctioni sue uoluit  promulgare decretum; quatenus qui confligere nititur, non iam cauillantium uerborum commentis, sed ipso potius ueritatis oraculo superari uideatur: et ut omne tergiuersationis undique occlaudatur aufugium, ipsos contra se in mouenda lite sentiat oratores, quos uniuersus orbis habet et iudices.



CAPUT Iu. Quod sponte suscipitur, sine peccato non deseritur.

Primus itaque magnus Leo sue auctoritatis figat articulum, et ut reuera insuperabilis dux, ipse preferat in prima belli fronte uexillum. Ait enim inter cetera: »Propositum monachi proprio arbitrio, aut uoluntate susceptum deseri non potest absque peccato. Quod enim quis uouit Deo, debet reddere. Unde qui relicta singularitatis professione, ad militiam,  uel ad nuptias deuolutus est, publice penitentie satisfactione purgandus est. Quia et si innocens militia, et honestum potest esse coniugium; electionem meliorem deseruisse, transgressio est.« Ubi notandum, quod uir disertissimus non ait, ut noster garrit episcopus, propositum 365 monachi longa morositate susceptum. »Sed propositum, inquit, monachi proprio arbitrio, aut uoluntate susceptum deseri non potest absque peccato.« Nihil ergo uirium temporali reliquit morositati, qui totum spontanee tribuit uoluntati.

Si igitur propositum hoc negari non potest cum uoluntate susceptum, asseratur necesse est, cum peccato relictum. Cui simile est illud etiam, quod de uirginibus idem uir eloquentissimus ait: »Puelle,  inquit, que non coacto parentum imperio, sed spontaneo iudicio uirginitatis propositum, atque habitum susceperunt, si postea nuptias eligunt, preuaricantur, etiam si nondum eis gratia consecrationis accesserit: cuius itaque non fraudarentur munere, si in proposito remanerent.« Audis igitur, o episcope, quia nichil momenti morose conuersioni, nichil ipsi etiam consecrationi tribuitur, sed omne monastice perfectionis robur spontaneo iudicio reseruatur.

Ad confutandas litigatoris nostri calumnias poterat, imo debuerat eminentissimus Leo sufficere, si hic posset facile rigidam ceruicem cordis sacris auctoritatibus inclinare: sed quia iste necdum forsitan  flectitur, beatus quoque papa Gelasius ad testimonium deducatur; scribit enim inter alia: »Quamobrem quisquis uirorum, uel mulierum habitum semel induerit, uel induerunt spontanee religiosum, aut si uir deditus Ecclesie choro, uel femina fuerit, aut fuit delegata puellarum monasterio, in utroque sexu preuaricator ad propositum inuitus reuerti cogatur, ut uir detondeatur, et puella monasterium ingrediatur. Si autem quolibet patrocinio desertores permanere uoluerint, sacerdotali sententia a Christianorum cetu habeantur extorres, ut nec locus eis ullus sit communis.« Singula, obsecro, uerba subtiliter inspice, ut in statera mentis appendens, a ueritatis statu nequaquam ualeas declinare. Perpende ergo quod dicitur:  »Quisquis habitum semel induerit spontanee religiosum.« Ecce iuxta Gelasiani decreti sententiam, quacunque occasione, etiamsi nulla interueniat mora probationis, quisquis religioso habitu semel induitur, funditus sibi redeundi ad seculum licentia denegatur.



CAPUT u. An filii a parentibus Deo dicati, habitum induti, in religione manere teneantur.

Huic etiam non dissimile cernitur, quod in Chalcedonensi concilio reperitur, ubi qui semel in clero deputati sunt, aut monachorum uitam expetiuerunt, statuimus neque ad militiam, neque ad dignitatem aliquam uenire mundanam, sed hoc tentantes, et non agentes penitentiam, quominus redeant  ad hoc, quod propter Deum primitus elegerunt, anathematizari.

Toletanum quoque concilium testimoniis nostre allegationis addat augmentum: »Monachum, inquit, paterna deuotio, aut propria professio faciat: Quidquid horum fuerit allegatum tenebit; proinde his ad mundum reuertendi 366 recludimus aditum, et omnes ad seculum interdicimus regressus.« Rursus in eodem concilio, longe superius, inter alia legitur: »Ideoque si in qualibet minori etate, uel religionis tonsuram, uel religionis debitam uestem, in utroque sexu filiis, aut unus, aut ambo parentes dederint, certe uel nolentibus, aut nescientibus susceptam, et non mox uisam in filiis abdicauerint, uel coram se, uel coram Ecclesia, palamque in  conuentu eosdem filios talia habere permiserint, ad secularem reuerti habitum ipsis filiisque quandoque penitus non licebit. Sed conuicti, quod tonsuram, aut religiosam uestem aliquando habuerint, mox ad religionis cultum habitumque reuocentur, et sub strenua discretione huiuscemodi obseruantie inseruire cogantur.« 

Si placet etiam Triburense concilium, quid de monachis propositum relinquentibus decernat, ausculta: »Quicunque, inquit, ex secularibus accipientes penitentiam se totonderint, et rursus preuaricantes laici facti sunt, comprehensi ab episcopo suo, ad penitentiam, ex qua recesserunt, reuocentur.  Quod si aliqui per penitentiam irreuocabiles sunt, nec admoniti reuertuntur, uere ut apostate coram Ecclesia anathematis sententia condemnentur.« Ecce hic expresse docemur, quoniam hec episcopis cura iniungitur, non ut permanentes a monasteriis exire suadeant, sed potius ut preuaricantes redire compellant. Sed quid ex illis causamur hominibus, qui spontaneo conuertuntur arbitrio, cum et illis post tergum redire non liceat, qui tonsurantur inuiti?

Unde etiam apud Maguntinense concilium tale promulgatur edictum: »De clericis uero hoc statuimus, ut qui hactenus inuenti sunt, siue in canonico, siue in monachico ordine tonsurati, sine eorum uoluntate, si liberi sunt, ita permaneant.«

 Sed respondebis forsitan mihi, et contra tot authentica sanctorum Patrum iudicia, contra tot uenerabilium conciliorum statuta, scutum adhuc uane defensionis oppones: Esto, inquies, ut qui a parentibus offeruntur, ita permaneant: qui uoluntarie conuertuntur, ad negotia mundana non redeant: qui inuiti etiam tonsurantur, iam saniori consilio perseuerare contendant. Nam de tam perspicuis sanctorum Patrum dictis ambigere, quid est aliud, quam micantium astrorum globis oppositum apertis oculis nil uidere?

Sed dic, rogo, ferendumne est, et non potius liberis uocibus arguendum, cum praui quilibet monasteriorum rectores, qui nec Deum diligunt, nec lacrum animarum querere comprobantur, turpis  lucri stimulis accensi, ita simplices quosque blanda persuasione decipiant, ut eos uanis promissionibus illectos, ad monasterium trahant; eritne huiusmodi recta conuersio, quam non in possessorem, sed in possessione precessit inflammata cupido? Ad hec ego sine cunctatione respondeo, et istis etiam ut a proposito quod ceperunt deuiare non liceat, constanter affirmo: et ut argumentationibus propriis ratio non indigeat, rursus ad Maguntinense concilium sermo recurrat: dicit enim post multa: »Constituit sane sacer iste conuentus, 367 ut episcopi, siue abbates, qui non ut in fructum animarum, sed in auaritiam, et turpe lucrum inhiantes, quoslibet homines illectos circumueniendo totonderunt, et res eorum tali persuasione non solum acceperunt, sed  potius surripuerunt, penitentie canonice, siue regulari, ut puta turpis lucri sectatores subiaceant. Ii uero, qui uanis promissionibus illecti, uel quibuslibet machinationibus persuasi, mentis inopes effecti, rerum suarum domini esse nescientes, comam deposuerunt, in eo, quod ceperunt, perseuerare cogantur.«

Sed quoniam omnis uersuti litigatoris machina tunc exacte conuincitur, si quidquid ab eo obiici posse perpenditur, uelut grauissimis argumentationum arietibus antea refellatur, non erubesces forsitan dicere, quia B. Gregorius hominem de monasterio retrahi, et uxori sue, etiamsi iam tonsuratus esset, reddi precepit. Sed et nos tibi non  immerito respondemus, quia sagitta in lapidem missa interdum percutit dirigentem: et sepe incautus miles eodem telo, quo percutere aduersarium nititur, ipse potius lethaliter uulneratur. Si enim hoc exemplum diligenter inspicias, pro nobis stare cernitur, nostris allegationibus attestari inexpugnabiliter inuenitur: et ut quod dicitur ipsa rei manifestatione clarescat, aliquid hic de Gregoriana epistola intermiscere non pigeat: »Agathora, inquit, latrix presentium questa est, maritum suum contra uoluntatem suam in monasterio Urbici abbatis esse conuersum. Quod, quia ad eiusdem abbatis culpam, et inuidiam non est dubium pertinere, experientie tue precipimus, ut diligenti inquisitione discutiat, ne forte cum eius uoluntate conuersus  sit, uel ipsa se mutare promiserit: et si hoc repererit, et illum in monasterio permanere prouideat, et hanc, sicut promisit, mutari compellat.« Ecce nichil hic de morosa conuersione, nichil de diuturnitate probationis inquiritur, sed hoc tantum iubetur, ut si ille cum uxoria uoluntate et promissione conuersus fuisse conuincitur, in eodem perseuerare proposito omnimodis compellatur.

Quod autem sequitur: »Si uero nichil horum est, hoc est uidelicet, si neque cum uoluntate, neque cum promissione est uxoris conuersus, ut reddatur.« Hoc etiam maxime nostris opitulari partibus non est dubium, nimirum dum enumeratis causis, quibus uir uxori reddi precipitur, nulla de morosa conuersione mentio reperitur: quam scilicet longe  conuersionis moram si quid momenti, si quid uirium uigilantissimus uir habere decerneret, explicatis aliis, nequaquam hanc silentio preteriret: sed quam tacuit, tacendam esse silentio clamante precepit.



CAPUT uI. Que etas requiratur in consecrandis uirginibus.

uerum qui tam densissimam testium nubem oppositam tuis adinuentionibus conspicis, ut iam more lubrici anguis, huc illucque te uertere constrictus manu ualide rationis minime possis, fortasse tamen adhuc de his 368 qui in egritudine positi conuertuntur, rationem tibi reddi specialiter queris; sed si cuncta, que superius dicta sunt, diligenter attendas, perspicuum est, te superfluo de specie illud  ambigere, quod de genere cogeris affirmare. Si enim de omnibus non solum sponte, sed etiam coacte conuersis, de his etiam qui despiciuntur, conuersio rata decernitur; qualiter in egrotis ad hoc inenarrabiliter estuantibus, et cum magno desiderio flagitantibus non eadem precipue sententia conseruetur?

Nam ut de uiris taceam, quibus ad conuersionis remedium nulla preiudicat etas, nullum tempus obsistit, ipsas etiam uirgines, quas nisi in precipuis festiuitatibus, et post uiginti quinque annos etatis consecrari minime licet, languore tamen correptas et consecrari, et sacrum uelamen suscipere plenissime licet. Cui assertioni dum adhiberi  testimonium querimus, B. Gelasius memorie primus occurrit, qui ait: »Deuotis quoque uirginibus nisi aut in Epiphania, aut in albis paschalibus, aut in apostolorum natalitiis sacrum minime uelamen imponatur, et non ante uiginti quinque annos, nisi forte, sicut de baptismate dictum est, graui languore correptis, ne sine hoc munere de seculo exeant, implorantibus non negetur.« uides ergo, quia illam etiam conuersionem, quam infirmare et irritam reddere sanitas poterat, infirmitas roborat, languor excusat? Et, ut ita loquar, unde conuersus corruit, inde conuersio conualescit.

Sed si forte calumniaris me exemplum de mulieribus reddidisse, cum tu de uiris inquireres; nolo te lateat, quod in uernicriensi concilio legitur: »Eadem,  inquit, lex erit uiro et femine.« Et si que dicta sunt, studiose consideras, ad disputationis uim propensius roborandam hoc non ex necessitate, sed ex tedio fecisse me non ignoras. Plane si cuncta sacre Scripture testimonia, que huic assertioni congrua reperiuntur, tentaremus apponere, ante fortasse dies, quam exemplorum copia numerosa deficeret: quorum uidelicet idcirco scribere plura postponimus, quia prolixitatis fastidium deuitamus. Quapropter impudenter adhuc testimonia requirentem ad ea, que superius sunt congesta, remittimus; ubi egrotos pariter et incolumes eadem regula comprehendit, que non solum uoluntarie, sed etiam uiolenter conuersos, ultro etiam deceptoris machinationibus persuasos in eodem proposito perseuerare  decernit.



CAPUT uII. An uidue uelari possint.

Tanta ueneratione, tanta custodie censura monachicum habitum sancti Patres dignum esse censuerunt, ut pene quocunque modo illum quis semel indueret, relinquendi postmodum licentiam non haberet. Et ut, quod dicimus, testimoniis approbemus, nunquid non sepissime in sacris canonibus, interdicitur, ut uidua non ueletur? Unde, ut de ceteris sileam, Gelasius ait: »uiduas, inquit, uelare pontificum nullus attentet. Hec tamen, que uelari 369 etiam a pontifice prohibetur, si quolibet impulsu ipsa sibi signum sacri uelaminis imposuerit,  absque ullo retractatione relinquere ulterius non audebit.« Unde in Aurelianensi concilio legitur: »uidue, que spontanea uoluntate ab altari sacre conuersationis uelamen suscipiunt, decreuit synodus in eodem proposito eas permanere. Non enim fas esse decernimus, postquam se Domino semel sub uelo consecrauerint, iterum eis concedi Spiritui sancto mentiri.« Et idem alibi post multa: »Nos autem auctoritate Patrum suffulti in hoc sacro conuentu sancimus, et libere iudicamus; si uidua sponte uelamen, quamuis non sacrum, sibi imposuerit, et in Ecclesia inter uelatas oblationem Deo obtulerit, uelit, nolit, sanctimonie habitum ulterius habere debebit, licet sacramento confirmare uelit,  eo tenore et ratione uelamen sibi imposuisse, ut iterum posset deponere.«

Liquet igitur, quia et illa conuersio, que legaliter non processit, et fieri omnino non debuit; tamen propter sacri ordinis reuerentiam, postquam facta est, iam non permittitur uiolari. Si ergo illam conuersionem sancti Patres roborant factam, quam et ipsi prohibuere futuram; quid de illa, obsecro, sentiendum est, ad quam uenientes adhortationibus prouocant, in qua positos obtestantur ut perseuerare non desinant? Sic etiam tu, si quouis pacto subitanea tibi conuersio displicebat, ut a sanctorum Patrum norma in nullo te dissidentem ostenderes, poteras forsitan conuertendis quidem aliquid de mora conuersionis obiicere; conuersis autem  absit, ut quod irreuocabiliter actum est, doceas retractare. Et quia sermo se de mulieribus intulit, cur ista de uelatis uiduis diximus, cum et uirgines, que nullo adhuc sacro uelamine conteguntur, si saltem permanere se in uirginali proposito simulauerint, districte prohibentur, ut nubere non presumant? Super quibus Innocentius papa sic scribit: »He uero, que necdum sacro uelamine tecte, tamen in proposito uirginali semper se simulauerant permanere, licet uelate non fuerint; si forte nupserint, reuocande sunt, et agenda penitentia illis est; quia sponsio earum a Domino tenebatur.« Nam si Apostolus illas, que a proposito uiduitatis discesserant dixerat habere damnationem, quia primam fidem irritam fecerunt , quanto magis he que fidem  frangere conate sunt? Et nos etiam, ut uenerabilis Innocentii probatissime auctoritatis dicta sequamur, si illas Apostolus damnabiles perhibet, que solummodo uiduitatis propositum dissoluerunt; quid de illis dicendum est, quid utique perhibendum, qui seculum deserunt, possessiones abiiciunt, Creatori suo se ultroneos offerunt, aliene se ditioni submittunt, et ut mundo funditus mortui uideantur, mortificationis, et sanctitatis habitum induunt.

Quod autem nunc etiam de feminis loquimur, nequaquam fieri extra lineam propositi operis, arbitramur. Saluo enim eo, quod eadem lex erit uiro et femine; idcirco etiam ad muliebrem sexum nostra se extendit oratio, quia uitium, quod male  nasci iam in uiris aspicimus, pullulare etiam quandoque et in feminas formidamus: et sicut in his ortum inuectionis sarculo 370 studemus euellere, ita etiam in illis ne oriri ualeat, precurrimus nascendi auditum opilare; ut uelut male abortiuum germen prius cogatur mori, quam ualeat nasci; ante in semetipso marcescat quam in gemmas erumpat.



CAPUT uIII. Confirmantur supra allata.

Libet nunc animum paulisper ad superiora reducere, et ex his, que premissa sunt, postpositis Patrum exemplis, cum aduersario modo propriis assertionibus disputare, ut qui tam graui, tam multiplici  canonum auctoritate confunditur, nostris etiam rationibus probabiliter superetur: quatenus argumentationum circulus sic undique labia dolosa constringat, ut a tam peruersa doctrina necessario in perpetuum conticescat; ut et de nobis merito dicatur: quia non dedimus cornu peccatori; et de illo iure cum Psalmista cantetur: »Quoniam obstructum est os loquentium iniqua .«

Age ergo, quid est quod dicitur: »Quia nisi qui regulariter protractus, et per annale spatium sit probatus, etiamsi conuersus sit per egritudinem, absolutam relabendi ad seculum habeat libertatem?« Nunquid qui hoc de ualentibus censuit, idem nichilominus de languentibus iudicauit? Sed quis uel insane mentis homo non uideat quia quilibet  languidus, uel iam morti propinquus hanc obseruationem prorsus adimplere non ualeat? Si igitur omnes simul homines sanctus Benedictus hac sententia comprehendit, patet profecto, quia egris et omnino debilibus, qui ad perferendum non assurgunt, conuersionis aditum obserauit. Sed quis ferat hoc de sancto uiro suspicari aliquatenus posse, qui non solum ab hac, et ab omni peste heretice prauitatis alienus exstitit, imo Spiritu sancto plenus, tot signis attestantibus euidentissime claruit? Quis illum ferat per Nouatianorum heresim homines ad desperationem trahere, qui per sacre doctrine sinceritatem tot animas hominum uidetur quotidie ad spem eterne uite reducere? Fateamur ergo necesse est, huius precepti normam incolumes tangere; ad  egrotos autem nullatenus pertinere.

Sed nunquid si absque corporali molestia quisquam ad monachicum ordinem sine probatione deuenerit, huic nequaquam redire post tergum noster episcopus prohibebit? Dic, obsecro, legisti aliquando monastice uite propositum, secundum esse baptismum? Sed quia hoc inuenire in dictis Patrum perspicuum est, negare licitum iam non est. Non ignoras etiam quia decretali rursus antiquorum sanctione precipitur, ut ad baptismi gratiam productiora temporum interualla tendantur. Ut enim ecclesiastice institutionis ordinem breuiter tangam, sicut septem sunt dona Spiritus sancti, ut etiam septem dona baptismi, a primo uidelicet pabulo sacrati salis, et ingressu Ecclesie usque ad confirmationem sancti  Spiritus per chrisma; que omnia, sicut frequentius, agitur, expedit ut per diuturna temporum spatia compleantur. Sed si quis postposita morose intercapedinis 371 obseruantia, ad plenitudinem baptismi repente proruperit; hunc, rogo, baptismum inualidum iudicabis? Docebis hunc hominem debere totum, quod acceptum est, paruipendere; et, ut saluus fieri possit, adhuc ad purificationis mysterium properare? Loquere, responde: censebis ne hunc hominem baptismi lauacrum iure posse repetere, qui ad baptismum non indicto ordine precipitanter ausus est prosilire? Cur taces? Nimirum tantopere loquendi auidus non sic obmutesceret, si haberet aliquid quod rationabiliter responderet. Sed non  ambigo, quin constanter affirmes et hunc baptismum adeo ratum esse, et ualidum, ut quisquis ex illo renascitur, iam procul dubio sacrilegum sit, et omnino nefarium, si ad eiusdem regenerationis sacramentum denuo reuocetur. Consequitur ergo, ut quod ex primo baptismate sentire compelleris, hoc etiam de secundo, monachico scilicet instituto, ineuitabiliter fatearis. Et sicut prior semel susceptus nullatenus ualet repeti, ita etiam secundus nulla potest iuris ratione contemni.

uerumtamen dic, obsecro, quis sanctorum, quis antiquorum Patrum sub hac, quam insolenter asseris, probatione conuersus est? Nunquid Antonius? Nunquid Paulus? Nunquid Hilarion? Nunquid et ipse sanctus Benedictus, qui ista, sicut tu falleris,  uidetur precipere, sub hac probationis obseruantia ad monachicum legitur ordinem peruenisse? Percurre, queso, cunctas ueridice antiquitatis historias, et cum non possis uel unum per tam longa temporum interualla probatum ostendere, necesse est, ut confitearis te calcetenus superatum, uictoris insultationibus merito subiacere. Sane quo pacto cuncta exempla ueterum, omnia gesta Patrum arroganti supercilio preteris, et contemptis omnibus, ad unius te sententie centrum obstinatus astringis? Nam si illi procul dubio sancti sunt, necessario sunt etiam imitandi. Quod si imitandi non sunt, nec omnino sancti sunt. Cernis, o bone litigator, quorsum uergat hec tua docta sententia? Cogeris ergo necessario confiteri uel sanctos Patres nostros omnino  sanctos non esse, uel eos, qui nouiter conuertuntur, magnopere probationibus non egere. Erubescat ergo lingua phrenetica, et que nescit esse facunda, discat esse uel muta. Nescit aliquid utiliter dicere, sciat saltem sine damno tacere. Serpit enim sermo iste peruersus, ut cancer, qui nisi ab uno membro cisurgio acutissime reprehensionis absciditur, nulli dubium quin ad sana Ecclesie membra pestifere dilatetur.



CAPUT IX. Probatio ad religionem uenientium cur exigatur.

Sed ad hec respondebis fortassis, et dices: Cur ergo probatio ista in commune precipitur, si non etiam generaliter obseruetur? et ego abs te quero: dic mihi, qui precipit ut sub hac probatione quis  ad conuersionem ueniat, ubi etiam censuit, ut aliter ueniens, a monachica institutione recedat? Et cum ostendere 372 hoc minime poteris, competens est ut credas, quia propter uagos homines, et duplices animo dictum est magis cautela consilii, quam auctoritate precepti. Quod facile dignoscitur, si uel initium sententie ipsius, de qua agitur, attente legatur. Dicit enim : »Nouiter quis ueniens ad conuersionem non tam facilis tribuatur ingressus, sed, sicut ait Apostolus, probate spiritum, si ex Deo est .« In quibus uerbis patenter agnoscitur, quia quisquis ad conuersionem diuino Spiritu prouocatus accesserit, tam morose probationis interstitio penitus non  egebit. Tolle siquidem duplicem spiritum, probationis continuo cessat experimentum. Pulset ille Spiritus, qui dicit: »Ego sto ad ostium, et pulso ;« si cognoscitur, huic certe nulla mora protrahitur, nulla probatio queritur, sed pulsanti protinus aperitur. Denique sicut ex apostolico exemplo colligitur, quod illic ponitur: »Probate spiritum, si ex Deo est;« probatio ista magis suscipienti est necessaria, quam uenienti: uidelicet ut suscipiens internoscere ualeat, quo impulsus spiritu suscipiendus accedat. Nec iam probatio expedit, ubi qui probandus est, perspicaciter innotescat. Ibi quippe lucernam accendimus, ubi quod occultum est non uidemus; si autem quod latebat aspicitur, lucerna protinus exstinguetur. Sic sic nimirum de cuius  mente, quo spiritu ducatur ambigitur, ualde necessarium est ut probetur. Ubi autem conscientia manifesta claruerit, probationis exercitium inanescit.

Et cum  cuncta pene huiusmodi negotia in abbatis arbitrio et potestate sint constituta, cum quilibet eo modo ad conuersionem uenerit, sicut illi ab abbate precipitur; quam impudenter, quam inconsulte, quam infrunite quis asserat, ut illa conuersio irrita iudicetur? Certe eadem regula precipit, ut abbatis mensa cum peregrinis et hospitibus semper sit. Sed quia modo propter reprimendam quorumdam crapulam, et luxuriosa conuiuia, religiosi cenobiorum rectores minime faciunt; te iudice, ab officio suo remouendi erunt? Qui nimirum dum sancti doctoris intentionem  uigilanter aspiciunt, sequi uerborum superficiem paruipendunt; dum medullam uiuificatoris Spiritus ruminant, occidentis littere paleas calcant. Sed sicut et hic propter saporem intelligentie, litterarum corticem postponi non prohibes, ita etiam de conuersione monachi eadem necesse est consequenter affirmes.

Sed quoniam ex quadratis argumentationum nostrarum lapidibus inexpugnabile munimen ereximus, consequens est, ut hoc in ipsius calce opusculi quadam syllogismi claue firmiter obseremus. Omnes namque, qui monachice professionis habitum susceperunt, aut spontaneo iudicio sunt conuersi, aut ui coacti, aut suasoria calliditate decepti: qui autem sponte conuersi sunt, uel sub probatione ad monasterium  ueniunt, uel postposita probationis difficultate prorumpunt. Sed iam superius posita multiplici canonum auctoritate firmatum est, ut quicunque aut sponte conuersi sunt, aut coacti, aut etiam decepti, siue probati sunt, siue non probati, excepto si uxoris consensum et promissionem 373 non habuerunt, omnes perseuerare in eo, quem acceperunt, monachico ordine omnimodis compellantur. Concludatur ergo necesse est, ut omnes qui monachica professionis habitum susceperunt, exceptis his, qui absque uxoria permissione, et promissione conuersi sunt, quocunque alio modo ad hoc propositum uenerint, in eo, quem ceperunt, ordine compellendi sunt omnimodis permanere.

 Ecce, ut opinor, et catholicorum Patrum testimoniis cinctus, et perspicue ueritatis multimoda ratione uallatus, ita es ex omni parte constrictus, ut tu contra hec nichil prorsus opponere, nullo pacto ac rediuiua te possis ulterius certamina reparare. Quapropter da manus, et confitere te ignorasse que dixeris, et tuum tibimet iudicium per omnia displicere, imo aduersus ea, que incaute protuleras, omni studio retractationis accingere: et ut eos, qui per te in errorem lapsi sunt, auctore Deo, ad rectitudinis uiam ualeas reuocare. uertatur docta manus in prelio, et pro illis stare prudenter studeat, quos oppugnare pertinaciter satagebat; ut de te ad laudem Dei cum Paulo merito possit dici: »Nonne hic est qui expugnabat in Ierusalem omnes, qui  inuocabant nomen istud?« 

Parce, queso, labiis meis, quisquis es uenerabilis presul: et si quid in te asperum blacteraui, si quid amare commotionis effudi, non typum arrogantie credas, sed zelum iustitie clementer indulgeas. Ego enim dummodo uel una erroris spina de nemore sancte Ecclesie mea opera possit euelli, non refugio cuiuslibet in me praue sentientis inuidiam prouocari. Nec te pudeat errorem tuum iunioris fratris redargutione corrigere; dum non ignoras apostolorum minimum ipsi apostolorum principi in faciem restitisse . Et si forte respondeas, quia Paulus, licet minimus, tamen coapostolus; 374 ego autem non cepiscopus; audi saltem quid Deus hominibus dicat:  »uenite, inquit, et arguite me .« Si ergo Deus, ut ab hominibus redarguatur, inuitat, satis dignum est, ut homo correptus ab homine, zelum fraterne caritatis equanimiter ferat.





SCHOLIA.

Si in qualibet minori etate uel religionis tonsuram, uel religionis debitam uestem, in utroque sexu filiis, aut unus, aut ambo parentes dederint, certe uel nolentibus, aut nescientibus susceptam, et non mox uisam in filiis, abdicauerint, uel coram se, uel coram Ecclesia, palamque in conuentu eosdem filios talia habere permiserint, ad secularem reuerti habitum ipsis, filiisque quandoque penitus non licebit. Decretum est hoc concilii Toletani X, quod S. doctor pro rei occasione ad hunc locum referre uoluit. At dum ille uidetur asserere, oblatos monasteriis a parentibus pueros,  cum ad annos discretionis peruenerint, teneri postea in illis perseuerare; intellige id ex debito reuerentie quam parentibus, a quibus oblati fuere, debent. Sic enim decere uidetur, ut in cepta uocatione permaneant: presertim cum iam sibi ueluti habitum et religionis disciplinam parauerint. Nam de rigore neque parentes ad ingrediendam religionem filios obligare possunt: imo et filii iam oblati cum ad annos discretionis peruenerint, ut ad seculum redeant, reclamare poterunt 10, q. 1, cap. 1. Cum simus, De regular. S. Thomas quodlib. 3, q. 5, et 2-2, q. 189. Cardinalis Turrecremata tract. 123, in Reg. S. Ben. ad cap. 59. Syluester, uerbo Religio, q. 10. Concilium Trid., sess. 25, cap. 15 et deinceps. De hac eadem re plura uideas apud S. Bernardum, Epist. 1 ad Robertum nepotem suum.


Sit nomen Domini benedictum.





375-376 OPUSCULUM DECIMUM SEPTIMUM. DE CAELIBATU SACERDOTUM. AD NICOLAUM SECUNDUM ROMANUM PONTIFICEM.





ARGUMENTUM.

Publicam ecclesiasticorum uirorum lasciuiam ac petulantem uiuendi licentiam comprimendam esse; quantoque nobiliores sunt qui peccant, eo maiore animi ardore, ac libertate reprehendendos, exemplo egregio Phinees, fornicarium illum nodum disrumpentis, demonstrat. Que res adeo cordi Deo fuit, ut inter cetera ob tantam rem bene gestam, collata dona, que in semet Phinees iure optimo promereri uoluerit, sempiterni sacerdotii federe sit cumulatus. Contra accidere desidiosis rectoribus, et flagitiis subditorum conniuentibus, Heli sacerdotis admonet casus. Demum acriter in fornicarios sacerdotes atque episcopos, tum ualidis argumentis, tum sacre auctoritate Scripture inuectus, Nicolaum summum pontificem hortatur canonica indictione, ut male peccantes cerceat; ne dum nimium pius indulgensque in alios sit, alienam ipse in se transferat penam.

 Domno NICOLAO summo pontifici, PETRUS peccator monachus debite subiectionis obsequium.

Nuper habens cum nonnullis episcopis ex uestre maiestatis auctoritate colloquium, sanctis eorum femoribus uolui seras apponere, tentaui genitalibus sacerdotum, ut ita loquar, continentie fibulas adhibere. Sed quoniam hec est secta, cui ubique contradicitur; aliud quidem quodcunque uestre constitutionis imperium sub spe perficiendi, fidenter indicimus. Huius autem capituli nudam saltem promissionem tremulis prolatam labiis difficilius extorquemus. Primo, quia fastigium castitatis attingere se posse desperant: deinde quia synodali se plectendos  esse sententia propter luxurie uitium non formidant. Nostris quippe temporibus genuina quodammodo Romane Ecclesie consuetudo seruatur, ut de ceteris quidem ecclesiastice discipline studiis examen, prout dignum est, moueat; de clericorum uero libidine propter insultationem secularium dispensatorie conticescat. Quod certe satis correctione dignum est, ne unde uulgus omne conqueritur, inde potissimum a magistris Ecclesie in iudicio taceatur. Si enim malum hoc esset occultum, fuerat fortassis utcunque ferendum; sed, ah scelus! omni pudore postposito, pestis hec in tantam prorupit audaciam, ut per ora populi uolitent loca scortantium, nomina  concubinarum, socerorum quoque uocabula, simul et socruum, fratrum denique, et quorumlibet propinquorum, et ne quid his assertionibus deesse uideatur, testimonio sunt discursio nuntiorum, effusio munerum, cachinnantium ioca, secreta colloquia; postremo, ubi omnis dubietas tollitur, uteri tumentes, et pueri uagientes. Ergo pre pudore, nescio quomodo supprimatur in synodo, quod publice uociferatur in mundo; ut non modo peccantes, ut dignum est, notentur infamia; sed et hi quoque, qui ultores esse debuerant, uideantur in culpa.




[DE CAELIBATU SACERDOTUM.]



CAPUT PRIMUM. Quod Phines idcirco fedus eterni meruit sacerdotii, quia in zelum se extulit ultionis.

Non hic pudor faciem Phinees sacerdotis operuit, qui  nimirum ceuntem cum Madianitide Isrelitem coram omni multitudine in locis genitalibus arrepto pugione, transfodit . Porro autem nos contra diuina mandata personarum acceptores, in minoribus quidem sacerdotibus luxurie inquinamenta persequimur : in episcopis autem, quod nimis absurdum est, per silentii tolerantiam ueneramur. Sed ecce hic Phinees diuini Spiritus zelo succensus, eum 377 totus pene Isrelitarum populus cum filiabus Moab fornicando corrueret, seseque Beelphegor sacrileges ceremoniis initiaret, non in despectos quosque, uel infimos diuine legis propugnator insiluit; sed excellentiores et clariores in populo, quos ad terrendum ceteros trucidaret, elegit; testante Scriptura que dicit: »Erat, inquit, nomen  uiri Isrelite, qui occisus est cum Madianitide, Zambri filius Salai, dux de cognatione, et tribu Simeonis .« De mulieris quoque nobilitate, si queritur, hoc in sequentibus inuenitur: »Porro mulier Madianitis, que pariter interfecta est, uocabatur Cozbi, filia Sur principis nobilissimi Madianitarum .« Sane post digestam fornicationis et digne ultionis historiam, quid opus fuit Moysi, ut genealogiam fornicatoris utriusque contexeret; et alterum ducem, alteram nobilissimi principis filiam fuisse narraret: nisi ut doceret carnales illecebras in eminentibus personis acrius persequendas? Hinc est quod et ipse Dominus, cum omnis Isrelitica plebs non dispari  crimine teneretur obnoxia, de populo quidem aduersus autem solos principes in furorem se digne animaduersionis erexit. Iratus enim ait Moysi: »Tolle cunctos principes populi, et suspende eos contra solem in patibulis, ut auertatur furor meus ab Isrel .« Plane et Moyses non ad alios, sed ad iudices Isrel ait: »Occidat unusquisque proximos suos, qui initiati sunt Beelphegor .« Dum ergo Phinees pro communi fornicatione totius multitudinis ulciscenda, in eos potissimum qui duces uidebantur, insiliit, principes similiter populi in patibulis suspendi sententia diuina precepit, Moyses quoque non quibuslibet infimis, sed iudicibus Isrel, ut  proximos suos occiderent, pro uindicta fornicationis iniunxit. Quid in his omnibus datur intelligi, nisi quia reatus adulterii in personis clarioribus debet durius uindicari? Et qui tales commotus ulciscitur, pacem superni iudicis et gratiam non modo sibi, sed et populo absque dubio promeretur. Unde diuina uox: »Phinees, inquit, auertit iram meam a filiis Isrel, quia zelo meo commotus est contra eos, ut non ipse delerem cos in zelo meo .« Ecce audiuimus quomodo propter iram Phinees placata est ira Domini super Isrel, audiamus etiam nunc qualiter ipse per animi sui commotionem, perpetuam sibi cum Domino statuerit pacem. »Ecce, inquit, do ei pacem federis mei, et erit tam ipsi, quam semini illius pactum sacerdotii  sempiternum, quia zelatus est pro Deo suo, et expiauit scelus filiorum Isrel .« Pacem quippe Dominus illi sui federis dedit, quia sedata omni carnis molestia, uiuere illum usque in finem mundi, in paradisi amenitate constituit. Ipse siquidem est, nisi fallor, Elias propheta, qui uidelicet igneis equis et curru, Eliseo suspiciente, est translatus in celum . Unde me quisquis mentiri autumat; diuine legis interpretem Hieronymum, qui hoc in Hebraicarum questionum libro testatur, potius reprehendat. Porro autem et tempore Dauid regis hic Phinees superesse, ac sacerdotale officium gerere perspicue reperitur, dicente Scriptura: »Hi sunt, inquit, Corite super opera ministerii, custodes uestibulorum 378 tabernaculi,  et familie eorum per uices castrorum Domini custodientes introitum. Phinees autem filius Eleazar, erat dux eorum coram Domino .« Cui nimirum Phinees nomen est a parentibus inditum, Elias uero agnomen est accidens per euentum. Elias siquidem interpretatur, Deus Dominus, quod ex hac sibi occasione impositum fuisse creditur, quia cum legationis officio fungeretur, missus ab Isrelitico populo ad duas semitribus, Ruben uidelicet et Gad, et dimidiam tribum Manasse, que enormis magnitudinis altare construxerant, hoc ab eis responsum excusationis accepit: »Fortissimus, inquiunt, Deus Dominus, ipse nouit, si preuaricationis animo hoc altare construximus .«  Ab his itaque rationem reddentium uerbis, Elias nuncupatus asseritur, qui Phinees eatenus dicebatur; ut illorum responsum, huius uideatur esse uocabulum.

Notandum autem, quia sicut in chronicis suis solertissimus Beda testatur, ab egressu filiorum Isrel ex Aegypto, usque ad Elie in celi culmen ascensum, sexcentorum uiginti annorum supputari calculus inuenitur. Iure ergo qui mechis repentinam intulit necem, annose uite sortitus est longitudinem; quique in terris diuini zeli est ardore succensus, congruenter est equis igneis eleuatus in celum.



CAPUT II. Quod Heli ideo periit, quia filiis peccantibus male pius indulsit.


At contra, Heli quia filiorum peccata cognouit, sed eos inuectione, qua digni erant, acerrima non corripuit, eisdem filiis a Philisthiim in bello peremptis, ipse quoque de sella retrorsum cecidit, fractisque ceruicibus exspirauit . Quin et arca Domini ab hostibus capta est, et prius quidem quatuor millia, deinde triginta millia uirorum sunt, Philistheo trucidante, prostrata. Et quidem redarguit, et quidem corripuit: sed lenitate et mansuetudine Patris, non seueritate, uel auctoritate pontificis: »Quare, inquit, facitis res huiusmodi quas ego audio, res pessimas, ab omni populo?  Nolite, filii mei; non est enim bona fama quam audio . Audierat enim, Scriptura testante, quia dormiebant cum mulieribus que obseruabant ad ostium tabernaculi .« Porro quos inimicos Dei uidit, in perniciem suam filios recognouit: et quos hostili ferire gladio debuit, paterne blanditie lenitate palpauit. Non sic ille fidelis in domo Domini famulus Moyses, magister uidelicet ingenui Phinees. Stans enim in porta castrorum, ait: »Si quis est Domini, iungatur mihi. Congregatique sunt ad eum omnes filii Leui, quibus ait: Hec dicit Dominus Deus Isrel: Ponat gladium uir super femur suum; ite, et redite de porta usque ad portam per medium castrorum: et occidat unusquisque fratrem, et proximum, et amicum suum  « Cesis itaque uiginti tribus millibus hominum, ait Moyses: »Consecrastis manus uestras hodie Domino, unusquisque in filio et fratre suo, ut detur uobis benedictio .« Plane sicut benedictione digni sunt, qui culpas corrigunt, 379 ita nichilominus maledictioni obnoxii sunt, qui peccantibus blandiuntur, sicut per prophetam dicitur: »Maledictus qui prohibet gladium suum a sanguine .« A sanguine quippe gladium suum prohibet, qui se ab inferenda reprobis digne sententie anima uersione cercet. Facti siquidem culpam habet, qui quod potest, negligit emendare. Unde et prefato Heli uir Dei, qui et Phinees fuisse putatur, ait: »Hec dicit Dominus: Quare calce  abiicitis uictimam meam, et munera mea que precepi ut offerrentur in templo, et magis honorasti filios tuos quam me?«  Si ergo Heli propter duos duntaxat filios, quos non ea qua digni erant inuectione corripit, cum eis simul, et cum tot hominum multitudine periit; qua arbitramur dignos esse sententia, qui in aula ecclesiastica, et soliis iudicantium president, et super non ignotis prauorum hominum criminibus tacent? Qui dum dehonestare homines in publico metuunt, ad contumeliam superni iudicis diuine legis mandata confundunt: et dum perditis hominibus amittendi honoris officium seruant, ipsum ecclesiastice dignitatis auctorem crudeliter inhonorant. Unde et eidem Heli, qui Deum, suos filios honorando, contempserat,  diuina uox ait: »Quicunque glorificauerit me, glorificabo eum; qui autem contemnunt me, erunt ignobiles.« Ubi mox subditur: »Ecce dies ueniunt, et precidam brachium tuum, et brachium domus patris tui .« Ac si aperte dicat: Quia ego per pastoralis officii dignitatem contra inimicos meos brachium tibi fortitudinis contuli, sed tu ad eorum ultionem illud exerere noluisti; iam brachium a te precidam, id est, uigorem tibi sacerdotalis culminis auferam: ut qui manceps fueras ad pugnandum pro me, iam nec manum habeas ad tuendum te.

Ponamus plane, quod Ophni, et Phinees episcopi sint; Heli autem metropolitani uicem teneat: quid ergo deterius quis potest agere, quam si luxuriosis  episcopis pareat, cum emendare preualeat? Presertim cum prefato Heli Dominus dicat: »Predixi ei, quod iudicaturus essem domum eius in eternum, propter iniquitatem, eo quod nouerat indigne agere filios suos, et non corripuerit eos; idcirco iuraui domui Heli, quod non expietur iniquitas domus eius uictimis et muneribus, usque in eternum « Si ergo uictimis et muneribus omnia crimina diluuntur, sola autem falsa in episcopis pietas ueniam non meretur, uideat qui eorum diiudicare mala dissimulat, quam dure sententie apud districtum iudicem se obnoxium reddat. Sed quoniam ego summum Ecclesie uniuersalis antistitem uel leuiter suggillare non audeo, ipsum, qui peccat, breuiter alloquar.



CAPUT III. Contra sacerdotem luxurie deditum.


Cur, o sacerdos, qui sacrum dare, hoc est sacrificium Deo debes offerre, temetipsum prius maligno spiritui non ueteris uictimam immolare? Fornicans enim a Christi te membris abscindis, et meretricis corpus efficeris, Apostolo testante, qui ait: »Qui adheret 380 meretrici, unum corpus efficitur .« Et iterum: »Tollam, inquit, membra Christi, et faciam membra meretricis .« Absit. Quid ergo tibi cum corpore Christi, qui per carnis illecebrose luxuriam membrum factus es Antichristi? »Que enim conuentio lucis ad tenebras, aut que societas Dei ad  Belial?«  Nunquid ignoras, Dei Filium adeo carnis elegisse munditiam, ut ne quidem pudicitia coniugali, sed de clausula potius incarnatus sit uirginali? Et ne hoc sufficere uideatur, ut tantummodo uirgo sit mater, Ecclesie fides est, ut uirgo fuerit et is qui simulatus est pater. Si igitur Redemptor noster tantopere dilexit floridi pudoris integritatem, ut non modo de uirgineo utero nasceretur, sed etiam a nutricio uirgine tractaretur, et hoc cum adhuc paruulus uagiret in cunis, a quibus nunc, obsecro, tractari uult corpus suum, cum iam immensus regnat in celis? Si mundis attingi manibus uolebat in presepio positus, quantam corpori suo nunc uult adesse munditiam iam in paterne maiestatis gloria sublimatus? Plane si pater filiam  suam incestuose corrumpit, mox ab Ecclesia proiectus excluditur, communione priuatur, et uel in carcerem truditur, uel in exsilium destinatur. Quanto ergo deterius ipse abiiciendus es, qui cum filia tua non quidem carnali, quod minus est, sed cum spirituali potius perire non metuis? Omnes quippe Ecclesie tue filii, tui procul dubio filii sunt. Et certe perspicuum est quia spiritualis generatio maior est quam carnalis. Porro cum tu sis uir et sponsus Ecclesie tue, quod utique perhibent et annulus desponsationis, et uirga commissionis; omnes qui in ea regenerati sunt per baptismatis sacramentum, tibi quoque nichilominus astringuntur necessitudine filiorum. Qui ergo cum spirituali filia tua commitis incestum, qua conscientia Dominici corporis audes  tractare mysterium? Sed fortassis obiicias, quia longe antequam tu culmen sis adeptus episcopi, illa sit nata, uel non in episcopio, sed in aliqua sit plebium baptizata; tanquam tu eorum tantummodo, qui nascituri erant, factus sis pater, et omnis parochia tua non sit Ecclesia tua. Enimuero cum Dominus dicat: »Nolite sanctum dare canibus ,« quod de te iudicium erit, qui corpus tuum, quod utique sanctificatum est per consecrationis accessum, non canibus, sed lupanaribus tradis? Et cum omnes ecclesiasticos ordines in te uno habeas metuenda mole congestos, omnes procul dubio fedas, dum te prostibuli permistione commaculas. Polluis itaque in te ostiarium, lectorem, exorcistam, omnesque deinceps sacros ordines,  pro quibus omnibus in districto Dei iudicio redditurus es rationem. Ad impositionem manus tue descendit Spiritus sanctus, et tu eam adhibes genitalibus meretricum. Lingue tue obsequitur Deus, et tu non uereris obtemperare demonibus? Porro qui in ecclesiastica cerneris dignitate conspicuus, non te erubescis immergere fornicibus scortatorum? Et qui predicator constitutus es castitatis, non te pudet seruum esse libidinis? ueniet, ueniet profecto dies, imo nox, quando libido ista tua uertatur in picem, qua se perpetuus ignis in tuis 381 uisceribus inexstinguibiliter nutriat, et medullas tuas, simul et ossa indefectiua conflagratione depascat! Qui enim flamma libidinis estuas, qua fronte, qua audacia sacris altaribus appropinquas? Ignoras,  quia filii Aaron, Nadab uidelicet et Abiu, idcirco celesti sunt igne consumpti, quoniam alienum ignem offerre Domino presumpserunt?  Altaria quippe Domini non alienum, sed ignem duntaxat diuini amoris accipiunt. Quisquis igitur carnalis illecebre ignibus estuat, et sacris assistere mysteriis non formidat, illo procul dubio diuine ultionis interim igne consumitur, de quo Scriptura testatur: »Et nunc ignis aduersarios consumit .« Et sicut nunc estuantis luxurie flamma decoquitur, ita postmodum nunquam finiendis atrocis gehenne incendiis, necesse est comburatur. Preterea non expauescis, o infelix episcope, quia dum in luxurie uoraginem corruis, Nicolaitarum heresim  incurristi? Nicolaus quippe, unus ex his quos Petrus apostolus diacones consecrauerat, dogmatizabat clericos cuiuslibet ordinis nuptialibus federandos esse coniugiis. Quod ergo ille docebat uerbis, ad hoc tu in cathedra pestilentie sedens, multo deterius inuitas exemplis. De quo uidelicet scelere, angelo Ephesine Ecclesie diuina uox ait: »Odisti facta Nicolaitarum, que et ego odi .« Et cum Apostolus dicat: »Omnis fornicator non habet hereditatem in regno Christi et Dei ,« qui in regno Dei, hoc est, in celo, non habes quamlibet hereditatem, quo pacto in Ecclesia, que nichilominus regnum Dei est, prelationis obtines dignitatem?



CAPUT Iu. Exhortatio ad summum pontificem, ut in episcopos fornicarios canonicum exerat uigorem.


Tu autem, domine mi, uenerabilis papa, qui Christi uice fungeris, qui summo pastori in apostolica dignitate succedis, noli pestem hanc per ignauiam ad incrementa perducere; noli conniuendo, et dissimulando grassanti 382 luxurie frena laxare. Serpit enim hic morbus ut cancer, et uirosa propago ad infinita porrigitur, nisi euangelica falce quod male pullulat amputetur. Absit igitur, ut sanctum cor uestrum segnis Heli torpor emolliat, sed potius ad sceleris ultionem ingenui Phinees zelus accendat. Deponantur ii, qui ecclesiastice castitatis non uerentur fedare munditiam: et deiecti deterreant, quos male stantes ad turpis luxurie contumeliam prouocabant.  Ad ultionem igitur se canonicus uigor exerat, et petulantium clericorum mala compescat; quatenus et beatitudini uestre, quod absit, neuus non obrepat infamie, et solitus nitor ecclesiastice resplendeat discipline. uestra quippe clementia non ignorat, quoniam Achab rex Isrel, dum regi Assyriorum Benadad inordinata pietate pepercit, diuini aduersum se furoris sententiam prouocauit; cui nimirum uir Dei ait: »Hec dicit Dominus: Quia dimisisti uirum morte dignum de manu tua, erit anima tua pro anima eius, et populus tuus pro populo eius .« Hic ipse quoque uir Dei cum diceret socio suo: »In sermone Domini percute me;« noluissetque ille percutere, ait: »Quia noluisti audire uocem Domini, ecce recedes a me, et percutiet te  leo .« Cumque paululum recessisset ab eo, ut Scriptura testatur, inuenit cum leo, atque percussit. Quibus utique sacri eloquii uerbis, quid aliud innuitur, quam quia incomposita pietas procul dubio meretur iram Dei, dum non promulgat in reos sub districti iuris equitate censuram? Meritoque debet superni iudicis subire uindictam qui neglexit in subditos exerere disciplinam: illique leoni, qui circuit querens quem deuoret , merito traditur, qui ab infligendo penitentie uulnere per torporis desidiam cohibetur. Sic igitur ingenuus uester spiritus ad tollendum castitatis opprobrium se feruenter accingat, sic se in ultionem Nicolaite heresis strenue ac uiriliter erigat, ut  iuxta sponsionem Phinees, pacem sui federis uobiscum Deus omnipotens statuat; imo, sicut Eliam, cesis typice quadringentis quinquaginta sacerdotibus  , celo uos non equis igneis, sed angelis comitantibus introducat.


Sit nomen Domini benedictum.





383-384 OPUSCULUM DECIMUM OCTAuUM. CONTRA INTEMPERANTES CLERICOS, Contextum ex tribus aliis beati Damiani de eo argumento dissertationibus.



DISSERTATIO PRIMA.





ARGUMENTUM.

Petro cardinali uiro insigni currenti, ut aiunt, stimulos addit, dum in clericorum impudicam uitam longa oratione inuectus illum hortatur, ut suscipiat hanc cogitationem dignissimam sue uirtutis; eorumdem scilicet intemperantie totis uiribus oppugnande, ut aliqua ratione, si fieri possit, cerceatur. Quam sit Deo rem gratam facturus, exemplo Phinees et Moysis ostendit. Multis quoque rationibus, et argumentis illum instruit, et ut castitatem tueri, et clericorum possit libidinem sua oratione destruere.

Domno PETRO Lateranensis canonice archipresbytero, PETRUS peccator monachus fraterne glutinum caritatis.

Tantum ualet iaculum, quanta uirtus est bellatoris. Nam quantalibet limetur, et exacuatur industria,  si brachium uibrantis elangueat insignis uictorie manubias non reportat. At ubi bellator est strenuus, per obtusum quoque gladium cesis hostibus aliquando fit triumphus. Nam et Goliath insigni munitus gladio, non modo perdidit, sed et percussus occubuit . Et Samson cum uili mandibula asini mille de Philisthiim uiros occidit . Hinc est quod cum Iether primogenitus Gedeonis, gladium timuisset educere, Zebee, et Salmana reges Madiam, dixerunt Gedeoni: »Tu surge, et irrue in nos, quia iuxta etatem robur est hominis .« Itaque qui contra clericorum luxuriam tanquam tudites iaculum fabrico, in nullius eum melius, quam in tuis manibus pono. Tanto quippe zelo uidi te semper aduersus eorum perditos mores medullitus  inardescere, ut Phinees, uel Helie iudiceris incendio non egere; adeo ut plus in suggillationis tue uereantur obloquium, quam ipsum quoque timeant papale decretum. Nam uelut egregius canis aule regie custos, nocturnos fures claris baubatibus impetis, eosque ne libidinis sue facibus palatium regale comburant, mordicus apprehendis.




[DISSERTATIO I.]



CAP. I.---Cur clerici debeant esse casti.

Non te latet quia presbyteris, diaconis, et subdiaconis, tam districte, tam rigide regula castitatis indicitur, ut omni catholicorum Patrum concurrente iudicio, a contrahendis nuptiis funditur abscindantur. Et certe satis est ratione plenissimum, ut post episcopos, in his quoque tribus gradibus, niuens pudicitie candor effloreat, qui nimirum sacris mysteriis  familiarius appropinquant. Nam quia Dominicum corpus in uirginalis uteri templo coaluit, nunc etiam a ministris sui continentis pudicitie munditiam querit.

Plane sicut concipienti Deifice uirgini non uirile semen influxit, sed uirtus sancti Spiritus obumbrauit; ita nunc in altari positum sacramentum eadem sancti Spiritus uirtus est, que uiuificat: et necesse est, ut hoc pudica manus, et impolluta contingat. Sed quoniam super hoc themate prolixius iam alibi disputauimus, et primo quidem pie memorie Nicolao pape, deinde Taurinensi episcopo, postremo etiam comitisse Adelaidi, uiritim scribentes diuersa Scripturarum exempla congessimus: ad illa te, frater uenerande, transmitto, illis te uelut armis militaribus  induo: atque ut alter Iosue urbem Iericho subuertere nitaris, impello. Superest ergo nunc, ut eosdem clericos ipse paulisper 385 aggrediar; quatenus quod in camino pectoris seruet, ita labiis quasi rimis patentibus euaporet.

Conuenio uos, o prolectarii, uxorii, ac mulierum dominantium ditionibus inseruiti, ut quid canonice sanctionis iura confunditis, et a sanctis Patribus institutam puritatis ecclesiastice regulam uiolatis? Proh pudor! libidinis uestre legibus colla submittitis, et promulgata per ora doctorum sancti Spiritus edicta calcatis. Ecce per uos apostolorum labor euertitur, et edificium, quod doctores Ecclesie fundauerunt, liquet quod, uobis impugnantibus, obruatur. Et ita fit, ut lex Ecclesie quam clericalis ordo  constituisse dignoscitur, per eumdem rursus ordinem e contrario destruatur. Amnon et Absalon fratres fuerunt, quos unus quidem pater genuit; sed alterum alter exstinguit . Cain trucidauit Abel , malus scilicet iustum; sepius etiam adulterinus legitimum perimit, sicut Iugurtha, perhibente Crispo , Hiempsal et Adherbal occidit; ita quodammodo spurii fratres legitimos perimunt, cum ii qui se solo nomine clericos profitentur, sanctorum Patrum iudicia destruunt. Et tanquam ipsos uidentur exstinguere, quorum non metuunt sententias annullare. Quos uidelicet apte significare uidetur Abimelech filius Ierobaal, quem Scriptura genitum refert de concubina, quam habuerat in Sichem . Hic enim occidit fratres suos filios Ierobaal, septuaginta  uiros super lapidem unum. Quid enim per septuaginta uiros, nisi predicatorum Ecclesie libra signatur? de quibus ait Lucas euangelista: »Quia desisignauit Dominus septuaginta; et misit illos binos ante faciem suam in omnem ciuitatem et locum quo erat ipse uenturus .«

Hic etiam predicantium ordo iam figurabatur in illis, de quibus ad Moysen Dominus ait: »Congrega mihi septuaginta uiros de senioribus Isrel, quos tu nosti, quod senes populi sint, et magistri, et duces eos ad ostium tabernaculi federis . Idem quoque mysticus numerus predicatoribus conuenire tunc indubitanter agnoscitur, cum Isreliticus populus in Elim castra posuisse narratur ; ubi uidelicet erant duodecim fontes et septuaginta  palme. Quid enim per duodecim fontes, nisi sancti designantur apostoli, qui ariditatem cordis humani sancte predicationis non desinunt irrigare fluentis? Quid uero per septuaginta palmas, nisi inferioris gradus debent sacerdotes intelligi, qui constituti sunt per mundum Christi narrare uictorias? Palma siquidem consueuit coronare uictores; denarius autem numerus in his septenarium ducitur; quia necesse est, ut per septiformis Spiritus sancti gratiam decalogus impleatur.

Nec pretereundum, quod populus ille antequam uenerit in Elim, pridiana castrametatus fuerat in Maara . Ubi nimirum cum aqua tam esset amara ut poculum non admitteret, lignum quod Deus ostendit, ingeritur, et protinus obdulcatur.  Occidentem quippe litteram ueteris legis, quia nemo ualebat implere, quasi pre amaritudine salsas aquas horrescebant homines bibere; sed his aquis cum lignum crucis 386 adhibetur, cum Dominice passionis series applicatur, mox spiritualis intelligentie cum dulcedine bibitur sacramentum. Sicque populus de Mara uenit in Elim; amare scilicet littere spernit horrorem, et ad apostolicos fontes, atque ad palmalis fructus gaudet festinare dulcedinem. Legalem abiiciens seruitutem, dulcem expetit euangelice gratie libertatem.



CAP. II.---Luxuriosi clerici cum Abimelech comparantur.

Ut ergo ad id quod cepimus reuertamur, cum per septuaginta uiros, quos occidit Abimelech, predicatores  figurentur Ecclesie; quid per eumdem Abimelech, qui eorum frater erat, sed spurius, nisi luxuriosi, atque carnales intelligendi sunt clerici, qui catholicorum, sanctorumque pontificum et fratres quidem sunt per acceptum ecclesiasticum ordinem, et tamen spurii iudicantur per degeneris uite, et ignobilium operum prauitatem? Hi fratres suos occidunt, cum sanctorum Patrum iudicia destruunt, cum sanctiones eorum atque decreta peruerse uiuendo confundunt. Et hec interfectio fit super lapidem unum. Lapis iste Saluatoris est Ecclesia, de qua per Zacariam dicitur: »Ecce ego adducam seruum meum orientem, quia ecce lapis, quem dedi coram Iesu: Super lapidem unum septem oculi sunt  .« Lapis iste utrobique unus aptissime dicitur, ut unitas Ecclesie commendetur. De qua sponsus ait in Canticis: »Una est columba mea, una est Genitricis sue .«

Quid sunt autem septem oculi super lapidem unum, saluo tamen, si est, altiori mysterio, nisi illi septuaginta uiri, hoc est, doctores sancti in ecclesiastice pacis unitate coniuncti, septiformis sancti Spiritus carismatibus illustrati? Per hos enim oculos sancta uidet Ecclesia, per hos conspicit ubi recti operis pedem ponat, ac per uiam mandatorum Dei gradiens, normam rectitudinis non offendat.

Abimelech ergo manzer ac spurius septuaginta legitimos fratres super unum lapidem perimit; quando pars [primus] clericorum ab ecclesiastice  castitatis nobilitate degenerans, obscenius se luxurie legibus subiicit. Et dum sacros canones reprobandos iudicat, eorum conditores, sanctos scilicet uiros, ac per hoc nobiles, Gedeonis, id est Saluatoris ac Ecclesie filios, impia quodammodo crudelitate trucidat. Habent enim adulterinos canones, et quasdam argumentorum cauillantium nouitates, quibus oppugnent. Quod uidelicet in illa quoque turris Sichimorum obsidione signatur, cum de eodem fratricida per historie seriem dicitur: »Abimelech, inquit, audiens uiros turris Sichimorum pariter conglobatos, ascendit in montem Selmon cum omni populo suo, et arrepta securi, precidit arboris ramum, impositumque ferens humero, dixit ad socios: quod me uidetis facere, cito facite .« Deinde sequitur: »Igitur certatim ramos de arboribus precidentes, sequebantur ducem, quibus circumdantes presidium succenderunt: atque ita factum est, ut fumo 387 et igne mille hominum necarentur, uiri pariter ac mulieres habitatorum turris Sichem .«

Non est huius loci sacre figuras historie solerter exponere, sufficiat nobis, quantum ad propositum attinet, rem summotenus prelibare. Rami arborum sunt sententiole Scripturarum, quas dum impudici quique ad allegationis sue robur uiolenter inflectunt, fumo, simul et igne numerosas hominum cateruas exstinguunt: fumo scilicet erroris, et igne libidinis; ut deceptas mala discentium mentes, et  luxurie flamma succendat, et praui dogmatis caligo confundat. He sunt enim merces, que de Sodoma et Gomorrha prodire uise sunt post excidium: »Abraham, inquit Scriptura , consurgens mane ubi steterat prius cum Domino, intuitus est Sodomam et Gomorrham, et uniuersam terram regionis illius, uiditque ascendentem fauillam de terra, quasi fornacis fumum.« Porro autem et dum Thebes cum suis agminibus obsideret oppidum, eumdem contra castitatem Abimelech uidetur figurasse conflictum. »Erat autem turris excelsa, ut Scriptura testatur, in medio ciuitatis, ad quam confugerant uiri simul ac mulieres, et omnes principes ciuitatis, clausa firmissime ianua, et super turris tectum stantes per propugnacula .« Ciuitas uniuersalis  Ecclesia, turris castitatis est eminentia, ad quam confugerant uiri simul ac mulieres, fortes scilicet et infirmi, principes etiam ciuitatis, ordo uidelicet clericorum, qui tenet Ecclesie principatum. Accedens itaque Abimelech iuxta turrim, cepit instantias dimicare, et appropinquans ostio, ignem conabatur apponere.



CAP. III.---Quam perniciosa sit clericorum intemperantia.

Hoc itaque modo clerici petulantes, et infruniti, turri castitatis moliuntur incendium, dum multos ad sue libidinis, et estuantis insanie cohortantur exemplum. Ignibus armati turrim castitatis impetunt, dum incesti castos flamma pestifere persuasionis accendunt. Sed huic certamini quis finis imponitur?  Quos uictorie titulos hec pugna sortitur? »Ecce, inquit, mulier fragmentum mole desuper iaciens, illisit capiti Abimelech, et confregit cerebrum eius. Qui uocauit cito armigerum suum, et ait ad eum: Euagina gladium tuum, et percute me, ne forte dicatur quod a femina interfectus sim. Qui iussa perficiens, interfecit eum .« Ut autem in his uerbis non diutius immoremur, fragmen hoc mole, quod Abimelech cerebrum fregit, nichil est aliud quam saxum illud, quod Daniel sine manibus abscissum de monte conspexit ; ipse uidelicet Dominus, qui de se in Euangelio dicit: »Qui ceciderit super lapidem istum, confringetur; super quem uero ceciderit, conteret eum .« Mulier uero de cuius manibus mittitur,  sacra lex est, que flagitiosis pudicitie contemptoribus, repentinum Christi iudicium comminatur. De quo per Ieremiam dicitur: »Nunquid non uerba mea sunt quasi ignis, dicit Dominus, et 388 quasi malleus conterens petram?«  Armiger uero Abimelech, diabolus est, qui uidelicet omnibus, qui turrim castitatis oppugnant, arma libidinis, et acuta luxurie iacula subministrat. De quibus iaculis dicit Apostolus: »In omnibus sumentes scutum fidei, in quo possitis omnia tela nequissimi ignea exstinguere .« Et propheta: »Ibi, inquit, Assur cum armis suis .« Quem ergo mulier fragmine mole percussit, armiger ense peremit; quia castitatis aduersarios, quibus Scriptura sacra iudicium diuine animaduersionis  intentat, diabolus eterne mortis internecione trucidat; ut quibus fuerat minister in pugna, eorumdem sit postmodum tortor in pena, queque illis contra pudicitiam arma suggesserat, eadem exigentibus meritis in eorum tunc iugulum uertat.

Eant igitur nunc clerici molles, incesti, atque a genuina sui ordinis nobilitate degeneres; cum Abimelech arma corripiant; legitimos super unum lapidem fratres occidant; turrim Thebes, id est castitatis arcem, expugnare contendant. Omnis tamen eorum conflictus hoc fine concluditur, ut post ictum lapidis, armigeri quoque sui gladio perimantur; quatenus qui super lapidem gladio fratres exstinzerant,  lapide proterantur, ut gladium non euadant: eosque pondus primo diuine sententie conterat, deinde maligni spiritus penalis mucro concidat; quanquam non ignoremus, non absurde significari posse per Ierobaal Christum; per Abimelech Antichristum. Qui nimirum sicut ille concubine, sic et iste est reiecte filius synagoge. Per septuaginta uero fratres, quos Abimelech occidisse narratur, septuaginta linguarum gentes, quas Antichristus in seculi fine persequitur. Sed et nos, ut cepimus, clericorum adhuc uesaniam prosequamur.

Hi plane tanquam filii Iacob, paterne quidem prosapie titulo decorantur: sed quia spurii atque degeneres, non legitimam ex uxoribus, sed ignobilem potius, quasi ex concubinis originem trahunt.  Sicut enim Scriptura dicit: »Spuria uitulamina non dabunt radices altas .« Non enim Lie, siue Rachelis, sed Bale potius, uel Zelphe ancillarum filii in seruili sordide conuersationis opere comprobantur. Bala siquidem interpretatur, inueterata. Et hi dum carnaliter uiuunt, non ex nouitate spiritus, sed ex carnali uetusti hominis germine se prodire testantur. Zelpha uero in nostra lingua sonat os hiens. Hec itaque illorum mater recte dicitur, quorum scilicet in predicationem ueritatis os uideatur ire, sed cor non ire; de quibus utique scriptum est: »Populus hic labiis me honorat, cor autem eorum longe est a me .« Quibus etiam Apostolus quasi personaliter exprobrans, ait: »Qui ergo alium doces, teipsum non doces? Qui  predicas non furandum, furaris? Qui dicis non mechandum, mecaris? Qui abominaris idola, sacrilegium facis? Qui in lege gloriaris, per preuaricationem legis Deum inhonoras? Nomen enim Dei per uos blasphematur in gentibus .« uerbum quippe Dei, quod labiis astruunt, reprobe uiuendo conuellunt. Et loquentes quidem, de clarissima patriarcharum uidentur nobilitate descendere, uiuentes autem ex ignominiosa fedi prostibuli comprobantur linea 389 propagari. Abraham plane unum quidem de uxore, plures autem ex concubinis filios genuit, sed eos ab illo procul, dum aduiueret, separauit. Non enim fratri fieri poterant coheredes, qui ancillabantur in germine. Quid itaque Scriptura dicit? »Dedit Abraham cuncta que possederat Isaac, filiis autem  concubinarum dedit munera .« Et quidem dum superesset Abraham, omnes gloriabantur se esse filios Abrahe: sed cum in fine totum uni patrimonium contulit, qui reuera filii nomen obtineat, qui concubinali notantur infamia, manifeste discreuit. Nunc itaque manzeres clerici inter legitimos Abrahe filios communi uidentur admistione discurrere, sed postmodum ab hereditatis consortio repelluntur, qui modo mulieribus quasi perceptis a patre muneribus, delectantur.



CAP. Iu.---Clericorum praue obiectiones, et earum refutatio.

Sed dicunt: Nonne dicit Apostolus: »Propter fornicationem unusquisque suam uxorem habeat, et  unaqueque uirum suum habeat? uir uxori debitum reddat, et uxor uiro? « Ecce, inquiunt, hec apostolica uerba generalia sunt: et dum unicuique nubendi licentiam tribuunt, nos excipere non uidentur. Ad quod ego: Si per hec uerba coniugalis incontinentie passim frena laxantur, episcopis etiam, siue monachis, insuper et abbatibus libertas eadem non negetur. Et quoniam uterque sexus non diuersa lege constringitur, etiam sacre uirgines ad ineunda coniugalis copule federa prouocentur. Sed que aures ecclesiasticis attrite doctrinis hoc equanimiter ferant, et non protinus expauescentes immane sacrilegium perhorrescant? At nonnulli super hac questione conuenti, ad paupertatis illico patrocinium conuolant, unde sibi clypeum friuole excusationis  opponant: Muliebris, inquiunt, sedulitatis auxilio carere non possumus, quia rei familiaris inopiam sustinemus.

Quibus etiam e contrario respondemus quia ubi angustiora sunt alimenta, ibi minor est alenda familia; et mensa que non grauatur eduliis, non est pluribus obeunda conuiuis. Unde necesse est ut paupertas indiga solitudinis feminarum doceat abdicare consortium, et greges inhianter edentium prohibeat gignere paruulorum.

uerum qua mentis audacia diuinis non expauescunt appropinquare mysteriis; cum Dauid, antequam panes propositionis attingat, mundum se ac suos iam per triduum a contactu mulierum reuerenter  excusat? Dixerat enim sibi Abimelech sacerdos: »Non habeo panes laicos, sed tantum panem sanctum. Si mundi sunt pueri, maxime a mulieribus, manducent .« Ubi notandum, quia cum dicit eos qui panem sanctum cogebantur edere maxime a mulieribus mundos esse debere; perspicue docet nullum culpe contagium, nullum omnino reatum diuinis mysteriis esse contrarium, quam est illicita presertim commistio feminarum. Porro dum tantus apud ueteres metus inesset umbre 390 Dominici corporis, quanta nunc debetur ipsi reuerentia ueritati? Et si coniugale commercium ab illius panis compescebat accessu, quanto magis ab hoc sacrosancto mysterio remouendus est pellicatus? Ah scelus! Manus, que deputate fuerant ad ordinandas  in celestis mense ferculo uitales epulas angelorum, tractare non metuunt obscenitates et spurca contagia mulierum. Ii, qui inter illa terribilia sacramenta choris admiscentur angelicis, mox tanquam de celo ruentes, ad feminee feditatis relabuntur amplexus, et uelut sues immunde cenosis uermigene luxurie uolutabris immerguntur. »Quorum scilicet ignis non exstinguetur, et uermis non morietur .« Celum aperitur, summa simul in unum et ima concurrunt, et se sordibus quilibet audacter ingerere non ueretur. Potestates angelice trementes assistunt, inter offerentium manus uirtus diuina descendit, donum sancti Spiritus influit, pontifex ille, quem adorant angeli, a sui corporis et sanguinis hostia non recedit, et adesse non trepidat,  quem tartaree libidinis estus inflammat.

Si is, qui nuptialibus non ornabatur induuiis, manuum pedumque loris addictus in tenebras proiicitur ultionis ; quid illi sperandum est, qui celestibus tricliniis intromissus, non modo non est spiritalis indumenti decore conspicuus, sed ultro etiam fetet sordentis luxurie squalore perfusus? Si ille stridore dentium, et fletu plectitur oculorum, qui cultu uestium, conuiuantium non oblectat aspectus. quod illi iudicium, qui feculentus ac luridus, quantum ad seipsum nuptialis edulii munditiam polluit, discumbentium candidatos offendit, ipsumque Regem sordidis manibus attrectare presumit? Dathan et Abiron iurgantes contra Moysen et Aaron dehiscens terra deglutiit . Core propter  hoc ipsum cum ducentis quinquaginta uiris, repentinum de celo descendentis ignis incendium deuorauit, et iste quomodo uiuet, qui non hominem, sed hominum tam cruente, tam turpiter offendit Auctorem? Huiusmodi plane clerici legationem mittunt Domino, non quidem strepitu uerborum, sed linguis operum et intentione uotorum: Nolumus hunc regnare super nos. De quibus utique dicturus est postmodum: »uerumtamen inimicos meos, illos qui noluerunt me regnare super se, adducite, et interficite ante me .« Pharaonis quippe sibimet preesse delectantur imperium, et Deum Isrel super se regnare contemnunt . Sed ille eos luto et lateribus opprimit, quia lutulentis atque cenosis  operibus incubare compellit. Quibus operibus admiscentur et palee, actiones scilicet inutiles et infecunde, ac flammis inexstinguibilibus deputate.



CAP. u.---Citantur exempla sacre Scripture.

Istis preterea propheticum lumbar illud aptissime congruit, de quo Ieremias ait: »Dixit Dominus ad me: uade, et posside tibi lumbar lineum, et pones illud super lumbos tuos .« De quo paulo post: »Surgens, inquit, 391 uade ad Euphraten, et absconde illud ibi in foramine petre. Quod cum fecisset, et in Euphrate, sicut iussus fuerat, abscondisset, post plurimos dies, ait Dominus ad eum: Surge, uade ad Euphraten, et tolle inde lumbar. Et abii, inquit, ad Euphraten, et tuli lumbar de loco ubi absconderam illud: et ecce computruerat, ita  ut nulli usui aptum esset. Et ait Dominus: Sic putrescere faciam superbiam Iuda, et superbiam Ierusalem multam, populum istum pessimum, qui nolunt audire uerba mea, et ambulant in prauitate cordis sui: et erunt sicut lumbar istud, quod nulli usui aptum est .« Quid hic Ieremie persona, nisi Dominum? Quid lumbar, nisi ordinem significat clericorum? Omnis Ecclesia uestis est Christi, de cuius sibi membris per prophetam dicitur: »Omnibus his uelut ornamento uestieris .« Sed sicut lumbar intimum est humano corpori, et arctius adheret quam relique uestes; ita clericalis ordo familiarius diuinis agglutinatur obsequiis, quam ceteri homines; sicut illic de Isrelitico populo diuina uex ait: »Sicut enim adheret lumbar ad lumbos uiri,  sic agglutinaui mihi omnem domum Isrel, et omnem domum Iuda, dicit Dominus; ut esset mihi in populum, et in nomen, et in laudem, et in gloriam, et non audierunt .«

Quibus, queso, tam apte, tam expresse sicut clericis possunt ista congruere, qui nomen Dei, laudem et gloriam specialiter constituti sunt predicare? Sicut enim Isrel et Iuda peculiaris erat populus Deo inter omnes gentes terre, ita nunc clerici specialiter adherent Christo pre cunctis membris Ecclesie. Isti nempe sunt lumbar lineum arctiori diuino corpori familiaritate connexum. Linum siquidem laboriose peruenit ad candorem: et clerici modo litterarum studiis insudando, modo per interualla temporum quibusdam gradibus ascendendo, difficile  promouentur ad sacri ordinis dignitatem. Alioquin si quis contentiosius astruat hoc iuxta Scripture seriem historialiter factum, nec spiritualiter intelligendum, quomodo Ieremias potuit inter innumerabiles Assyriorum, Chaldeorumque nationes urbem Ierusalem constipatis agminibus obsidentes, lumbari precinctus exire, idque in Euphrate, qui tam longe decurrit, abscondere? Postmodum quoque profligato diuturni temporis cursu, quo pacto quasi securus rediit, illudque putrefactum, sicut Scriptura testatur, inuenit; cum Ierusalem uidelicet fossa, uallo, castellis et tam crebra undique esset munitione circumdata? Nam cum aliquando idem propheta ad Anathoth uiculum suum in tertio milliario ab urbe situm conaretur exire, in porta protinus capitur, ad  principes trahitur, grauiter uerberatur, et tanquam transfuga, siue patrie proditor, in carcerem truditur. Quia ergo non consequitur, ut intelligatur historialiter factum, constat procul dubio typice figure non deesse mysterium. Bene ergo per lumbar lineum iuxta hec, que superius dicta sunt, chorus exprimitur clericorum.

Quod autem hoc lumbar in Euphraten, hoc est in aquoso loco, et in foramine petre, id est in obscuritate atque umbra poni iubetur, quid per hoc exprimitur, nisi illa clericorum 392 pars, que sub uoluptatis umbra, et in fluxu luxurie commoratur? De quorum duce in libro Iob Dominus dicit: »Sub umbra dormit in secreto calami et locis humentibus. Protegunt umbre umbram eius, circumdant  eum salices torrentis .« Atque ut ostendat quantum cum suis familiaribus in habitatione fluminis delectetur, protinus addidit: »Ecce absorbebit fluuium, et non mirabitur: habet enim fiduciam, quod influat Iordanis in os eius .« Quod autem dicitur fuisse positum in foramine petre, potest non inconuenienter intelligi intra septa Ecclesie. Quasi enim in foramine petre clerici recluduntur, dum intra Ecclesie limina suis excubare ministeriis sedula frequentatione iubentur. Lumbar ergo in humenti loco positum putruit; quia de iis, qui in luxurie fluxibus immorantur, propheta testatur: »Computruerunt iumenta in stercore suo .« Iumenta quippe in stercore suo computrescunt,  dum quique carnales et sordidi uitam suam in luxurie fetore concludunt. Nulli etiam usui aptum repertum est; quia Dominus ait: »Nemo mittens manum suam ad aratrum, et aspiciens retro, aptus est regno Dei .« Ac si aperte dicat: Quisquis, dictante sui ordinis regula pudicitie semel arripit stiuam, si postmodum per ardorem libidinis oculos reflectit ad Sodomam; quia iam montana desperat, regno Dei se prorsus inutilem factum esse demonstrat. Ad instar ergo lumbaris in humecto loco positi, clerici computrescunt, dum tumidos crapula, et ebrietate uentres ingurgitant: dum illuuie se libidinis et cenose luxurie fluentis inundant. Sicque cunctis usibus redduntur inutiles; quia quo magis uidentur in carne uirescere, eo deterius marcescentes  obsolescunt in squalentis anime feditate. De quibus in psalmo: »Corrupti sunt, inquit, et abominabiles facti sunt in uoluptatibus suis .«



CAP. uI.---Adhortatio ad Petrum cardinalem.

Tu autem, uenerabilis frater, his aliisque Scripturarum telis armatus, aduersus Madian castra congredere, Zambrin, et Cosbin, in meritorio turpiter ceuntes, diuini uerbi pugione transfige, ut pacem federis Domini, et ius sacerdotii sempiterni cum Phinees merearis accipere: »Ecce, inquit Dominus, do ei pacem federis mei, et erit tam ipsi, quam semini illius pactum sacerdotii sempiternum; quia zelatus est pro Deo suo, et expiauit scelus filiorum Isrel .« Non itaque hostilitas timeatur  humana, que pace diuini federis compensatur. Moyses namque quia percussit Aegyptium, profugus mox amisit Aegyptum: unde postmodum uelut aucto fenore, totius Isrelitice plebis obtinuit principatum: »uidit enim, ut Scriptura testatur, uirum Aegyptium percutientem quemdam de fratribus suis, quem illico percussum abscondit sabulo .« Tu quoque dum uides Aegyptium, hoc est principem tenebrarum, quemlibet de fratribus tuis, clericalis scilicet ordinis, uirga libidinis affligentem; imo quod magis congruit, lethali iaculo trucidantem, uibrato protinus uerbi gladio in ictum te uulneris 393 exere, eumque qui domesticum seminis tui mulctabat occide, »argue, obsecra, increpa in omni patientia, et doctrina .« Sed quoniam,  sicut idem testatur Apostolus, »erunt nonnulli qui sanam doctrinam non sustinebunt, sed ad sua desideria coaceruabunt sibi magistros prurientes auribus, et auertent quidem auditum a ueritate, ad fabulas autem conuertentur ;« tu noli cessare, sed age quod sequitur: »Tu uero, ait, uigila, in omnibus labora, opus fac euangeliste, ministerium tuum impie .« Hos itaque modo, quos poteris, attrahe; contumaces autem, et obstinata mente rebelles in obscenitatis sue feditate relinque. Hoc est enim Aegyptium in sabulo sepelire. Sabulum quippe arenosa est, et fragilis terra, que surgentis edificii continere nequeat fundamentum. Unde non in arena, sed in petra perpetuo non lasura  fundatur Ecclesia: »Super hanc, inquit Dominus, petram edificabo Ecclesiam meam .« Fundamentum ergo suum in petra Ecclesie collocant quique fixi, ac stabiles in bonis operibus perseuerant. De quibus in Euangelio Dominus ait: »Omnis homo, qui audit uerba mea hec, et facit ea, assimilabitur uiro sapienti, qui edificauit domum suam supra petram. Descendit pluuia, et uenerunt flumina, et flauerunt uenti, et irruerunt in domum illam, et non cecidit: fundata enim erat supra petram .« Qui uero fragiles sunt atque puluerei, et uelut arundo impellentibus carnalis illecebre flatibus agitati , arenosi procul dubio sabuli sunt subsiciuio comparandi. De quibus per Psalmistam dicitur: »Non sic impii, non sic, sed tanquam puluis, quem  proiicit uentus a facie terre .« Et Dominus: »Omnis, inquit, qui audit uerba mea hec, et non facit ea, similis erit uiro stulto, qui edificauit domum suam supra arenam: et descendit pluuia, et uenerunt flumina, et flauerunt uenti, et irruerunt in domum illam, et cecidit, et fuit ruina eius magna .« Hinc etiam in libro Regum: »Omnia, inquit, uasa, que fecit Hiram regi Salomoni in domo Domini, de aurichalco erant, et in campestri regione Iordanis fudit ea rex in argillosa terra .« Nam quia uasa illa carnales quosque designant, non ex auro, sed ex aurichalco potius dicuntur esse formata: et ideo non in montibus, sed in campestri regione funduntur; quia qui per hec figurantur, non uirtutum montana conscendunt, sed  in carnalis et luxuriose uite conualle subsidunt. Nec enim ductiles, sed potius fusiles sunt; quia non extenduntur crucis et penitentie malleis, sed libidinum laxantur illecebris, et fluoribus resoluuntur obscenissime uoluptatis. Ideoque sicut in Euphrate lumbar est positum, sic ista uasa iuxta Iordanem fusa referuntur: et non in solida ac firma terra, que basis iniecte contineat fundamentum, sed in argillosa potius et arenosa, que repentinum pariat subsiciuium.

Tu itaque, uenerande frater, cum Moyse zelo districte correptionis Aegyptium percussorem fratris interfice , eumque tanquam sabulo in mentibus arenosis absconde; ut argillosam terrenarum mentium sepulturam mortuus impleat, ibique uermes  concupiscentie pariat. Eos 394 autem, qui uere Isrelite sunt, tentationum suarum flagris uerberare desistat. Non enim casu accidit, quod caput electorum Dominus in saxeo monumento, Aegyptius uero, qui diabolum figurat, sepelitur in sabulo. Diabolus enim qui interpretatur deorsum fluens, illos sibi uindicat, qui ad ruinam semper uelut arena dissiliunt. Qui autem Christi sunt, constanter in sancti propositi soliditate persistunt. Sepultura uero domus est mortuorum. Et quia diabolus mortuus est, quoniam a Deo, uera scilicet uita, disiunctus est, omnem mentem, quam inhabitat, facit absque dubio sepulturam. Unde per Prophetam dicitur: »Ibi Assur, et sepulcra eius .« Aegyptius  ergo sancte eloquentie tue mucrone percussus intereat, eumque sabuli sepultura concludat, ut Isrelitica plebs, Pharaone demerso et pudicitie precedente uexillo, cum triumphalibus hymnis ad terram repromissionis ascendat.



DISSERTATIO SECUNDA. CONTRA CLERICORUM INTEMPERANTIAM.





ARGUMENTUM.

uir ecclesiastice tunc pene labentis discipline uindex acerrimus, castitatisque amator cultorque sanctissimus, totum prope orbem ad eam a clericis oppugnatam defendendam et subleuandam disertissimo ore quasi quodam classico excitare et inflammare conatur. Scribit enim ad episcopum Taurinensem, in cuius ditione tam perniciosi exempli facinus publice tolerari sciebat, ut scandalum hoc ab Ecclesia sua exterminare et amouere contendat: quod ut ei persuadere  possit, nichil intentatum relinquit. Omnia tam Noui quam ueteris Testamenti exempla et loca congerit et excutit. In clericos quoque ipsos, et eorum pellices, quas ipsi uxores falso appellabant, luculenter et grauiter, ut res ipsa postulabat, inuehitur. Denique, ut uno uerbo absoluam, non committit ut castitati patrocinium defuisse uideatur.

Domno CUNIBERTO reuerentissimo episcopo, PETRUS peccator monachus deuote subiectionis obsequium.

Hec est uere caritatis et amicitie regula, ut ita se fratres mutue dulcedinis amore confoueant, quatenus si quid in utrouis reprehensibile est, alter alteri non abscondat. Illa quippe necessitudo probatur utilis et honesta, que dum cuncta producit in medium, et quod corrigendum est corrigit, et quod  sanum est mutuo puritatis ac sinceritatis amore custodit. Sicque fit ut dum delinquentis culpa corrigitur, coripienti copiosior gratia cumuletur. Inter nonnullos uirtutum flores, uenerabilis Pater, quibus tue sanctitatis uernat ingenium, unum mihi, fateor, ualde displicuit: quod nimirum et tunc me in te uehementer 395 inuexit, et nunc styli huius articulum exarare compellit. Permittis enim, ut Ecclesie tue clerici, cuiuscunque sint ordinis, uelut iure matrimonii confederentur uxoribus. Quod sane quam ecclesiastice munditie uideatur obscenum, quam canonice sit auctoritati contrarium, quam certe cunctis sanctorum Patrum sanctionibus odiosum, absit ut tanta que in te est possit ignorare  prudentia. Presertim cum et ipsi clerici tui, alias quidem satis honesti, et litterarum studiis sint decenter instructi. Qui dum ad me confluerent, tanquam chorus angelicus et uelut conspicuus Ecclesie uidebatur enitere senatus.




[DISSERTATIO II.]



CAP. I.---Hortatur labentem disciplinam ecclesiasticam et castitatem subleuare.

Postquam latentem pestis huius eluuiem didici, protinus lux in caliginem, et letitia mihi uertitur in merorem, atque ad illud euangelicum illico mens recurrit: »ue uobis, inquit, Scribe et Pharisei, qui similes estis sepulcris dealbatis, que foris apparent hominibus speciosa, intus autem plena sunt ossibus mortuorum et omni spurcitia .« Quid est, pater, quod tibi soli uigilas: et his, pro  quibus priorem exigendus es rationem, tam inerti securitate dormitas? In aliis certe quibuscunque personis non exigitur fecunditas castitatis, in episcopo autem inutilis esse castitas iure decernitur, que se sic exhibet sterilem, ut aliam non pariat castitatem. Presertim cum ipse Deus omnipotens per Isaiam: »Nunquid ego, qui alios parere facio, ipse non pariam, dicit Dominus?«  Ubi notandum, quia dum non alias, sed alios parere facio, dicat, uirorum potius ac pastorum Ecclesie fetus exspectat. Malus autem pastor cum eodem propheta potest lugendo cantare: »Non parturiui, et non peperi, et non enutriui iuuenes, nec ad incrementum perduxi uirgines .« Attende etiam diligenter quod in Leuitico legitur: »Omne,  inquit, animal, quod uel contritis, uel tunsis, uel sectis ablatisque testiculis est, non offeretis Domino .«

Porro si tanto Deus odio habet sterilitatem in animalibus brutis, que sibi per sacerdotale ministerium offeruntur, quanto magis hanc aspernatur in sacerdotibus, qui sibi sacrificium offerunt? Nimirum, ut sicut illis fetus exigitur carnis, ita sacerdotes in alios propagines germinent sanctitatis. Tunc ergo coram diuinis obtutibus tua castitas approbatur, si et in clericos tuos propaginata porrigitur. Porro autem sicut olim Deus omnipotens de cunctis tribubus leuitas elegit, ut per legales ceremonias Isreliticam regerent plebem: ita etiam in Nouo Testamento clericos sibi, tanquam familiares adsciuit,  quibus ecclesiasticam committeret dignitatem. Dicit enim Moysi: »Applicabis leuitas coram tabernaculo federis, conuocata omni multitudine filiorum Isrel. Cumque leuite fuerint coram Domino, ponent filii Isrel manus suas super eos, et offeret Aaron leuitas, munus in conspectu Domini a filiis Isrel, ut seruiant in ministerio eius .« 396 Ubi notandum, quia cum dicit: »Ponent filii Isrel manus suas super eos, et offeret Aaron leuitas, munus in conspectu Domini a filiis Isrel,« euidenter apparet, quia leuiticus ordo munus Dei est a populo datum, eique in sacrificium per manum sacerdotis oblatum.



CAP. II.---Clerici cur a populo segregantur.

Quid ergo iam restat, nisi ut ii, qui iam Deo facti  sunt sacrificium, et a mundi huius seruilibus sint operibus liberi, et solis diuini famulatus uacent obsequiis mancipati? Ut quid enim a populo segregantur, et munus Deo specialiter fiunt, nisi ut diuisam a populo uiuendi regulam teneant, et ceremoniis diuine legis iugiter excubantes insistant? Unde et alibi dicit: »Ego tuli leuitas a filiis Isrel pro omni primogenito, qui aperit uuluam in filiis Isrel, eruntque leuite mei .« Sed cum lex illa fuerit data per seruum, euangelica uero gratia sit collata per Dominum: necesse est, ut aliud tunc a leuitis Synagoge, aliud nunc a clericis exigatur Ecclesie. Illis siquidem pro qualitate temporis permittebantur iura coniugii: istis uero precipitur, ut a carnalis  affectus amplexibus penitus sint remoti. Nam quia sola leuitica tribus ad sacerdotale ministerium tunc erat electa, necessaria tunc erat propagatio generis ad conseruandum sacerdotalis officium dignitatis, sicut in Leuitico Dominus: »uirginem, inquit, sacerdos ducet uxorem: uiduam, et repudiatam, et sordidam, atque meretricem non accipiet, sed puellam de populo suo; ne commisceat stirpem generis sui uulgo gentis sue; quia ego Dominus, qui sanctifico eum .« Nunc autem quia ex omni populo Christiano passim fit sacerdotalis electio, et in promotione clericorum non distinctio generis, sed prerogatiua duntaxat exquiritur sanctitatis; cessant iura coniugii, dum precedentis aboletur censura mandati, sicut Apostolus ad Hebreos ait:  »Reprobatio fit precedentis mandati propter infirmitatem eius, et inutilitatem: nichil enim ad perfectum adducit lex .« Et paulo post: »Nunc autem Christus tanto melius sortitus est ministerium, quanto et melioris testamenti mediator est. Nam si illud prius culpa uacasset, non utique secundi locus inquireretur .« Hoc autem propter illos, qui dicunt, quia si sacerdotes nubere peccatum esset, nequaquam hoc in lege ueteri Dominus precepisset. Sed qui hoc dicunt, procul dubio quid canonica decernat auctoritas aut nesciunt, aut se fallaciter ignorare confingunt. Nos plane, quilibet nimirum apostolice sedis editui, hoc per omnes publice concionamur Ecclesias, ut nemo missas a presbytero, non Euangelium a diacono, non denique  Epistolam a subdiacono prorsus audiat, quos misceri feminis non ignorat. Et ne id agere perperam uideamur, apponeremus aliquot sententias Patrum, nisi prohiberet epistolare compendium. Sed quia nostris uerbis fides non aliter adhibetur, eorum pauca saltem ponenda sunt testimonia, ut per hec que nunc 397 occurrunt memorie, colligant quanta ualeant, si quesierint, in ipsis codicibus inuenire.

In primis itaque, quid apostolus Iacobus super hoc negotio beato Clementi  scripserit, audiamus: »Ministri, inquit, altaris, presbyteri, siue diaconi ad Dominica tales eligantur officia, qui ante ordinationem coniugem suam reliquerunt. Quod si post ordinationem ministro contigerit proprie  inuadere cubile uxoris, sacrarii non intret limina, nec sacrificii portitor fiat, nec altare contingat, nec ab offerentibus holocausti oblationem suscipiat, nec ad Dominici corporis portionem accedat, aquam sacerdotum porrigat manibus, ostia forinsecus claudat, minora gerat officia, urceum sane ad salutarem calicem non suggerat.« Aurelius uero Carthaginensis episcopus inter cetera sic ait : »Placuit sacros antistites ac Dei sacerdotes, nec non et leuitas, uel qui sacramentis diuinis inseruiunt, continentes esse in omnibus, quo possint simpliciter quod a Deo postulant impetrare; ut quod apostoli docuerunt, et ipsa seruauit antiquitas, nos quoque custodiamus.« Faustinus etiam episcopus  Ecclesie Pontiane [al., Potentine] prouincie Piceni, egatus Romane Ecclesie dixit : »Placet ut episcopus, presbyter et diaconus, et qui sacramenta contrectant, pudicitie custodes, ab uxoribus se abstineant.« Ab uniuersis episcopis dictum est: »Placet, ut in omnibus et ab omnibus pudicitia custodiatur qui altari seruiunt.«

In Carthaginensi quoque concilio iterum dicitur : »Preterea cum de quorumdam clericorum, quamuis lectorum, erga uxores proprias incontinentia referretur; placuit episcopos et presbyteros, et diaconos secundum propria statuta etiam ab uxoribus continere. Quod nisi fecerint, ab ecclesiastico remoueantur officio.« In canonibus apostolorum dicitur: »De presbyteris et  diaconibus diuinarum legum est disciplina, ut incontinentes in officiis talibus positi, omni honore ecclesiastico priuentur: nec admittantur ad tale ministerium, quod sola continentia oportet impleri.« Idem qui supra, uidelicet Carthaginensis episcopus: »Audiuimus, inquit, fratres karissimi, preterea, quod quorumdam clericorum, quamuis lectorum, erga uxores proprias incontinentia reseruetur; placuit, quod et in diuersis conciliis firmatum est, ut subdiaconi, qui sacra mysteria contrectant, et diaconi, et presbyteri, sed et episcopi secundum propria statuta etiam ab uxoribus se contineant, ut tanquam non habentes uideatur esse. Quod nisi fecerint, ab ecclesiastico remoueantur officio.« Ceteros autem clericos ad hoc non cogi, nisi maturiori  etate. Ab uniuerso concilio dictum est: »Que uestra sanctitas est iuste moderata, et sancta, et Deo placita sunt, confirmamus.« Sed, ut ualeamus euitare fastidium, sufficiat tantum de solis subdiaconis quid statuatur inducere; ut, eorum mensura diligenter inspecta, de superioribus gradibus nemini liceat dubitare.

In decreto quoque Leonis pape hoc inter cetera reperitur : »Nam cum extra clericorum ordinem constitutis, nuptiarum societati, et procreationi filiorum studere sit liberum arbitrium; ad exhibendam tamen perfecte continentie 398 puritatem, nec subdiaconis quidem connubium carnale conceditur: ut qui habent sint tanquam non habentes; et qui non  habent permaneant singulares.« Quod si in hoc ordine, qui quartus est a capite, dignum est custodiri, quanto magis a primo, uel secundo, tertioue seruandum est, ne aut leuitico, aut presbyterali honore, aut episcopali excellentia quisquam idoneus existimetur, qui se a uoluptate uxoria necdum frenasse detegitur?

Syluester papa in decreto suo  sic ait: »Nulli autem subdiaconorum ad nuptias transire permittentes, precipimus ne aliqua hoc preuaricatione presumpserit.«

In Concilio Niceno dicitur : »Innuptis autem, qui ad clerum prouecti sunt, precipimus, ut si uoluerint, uxores accipiant; sed  lectores, cantoresque tantummodo.« Sed et beatus Gregorius Petro subdiacono mandauit, dicens : »Ante triennium subdiacones omnium Ecclesiarum Cilicie prohibiti fuerant, ut more Romane Ecclesie, suis uxoribus nullatenus miscerentur. Quod mihi durum atque incompetens uidetur, ut qui usum eiusdem continentie non inuenit, neque castitatem ante proposuit, compellatur a sua uxore separari, atque per hoc, quod absit, deterius cadat. Unde uidetur mihi, ut a presenti die omnibus episcopis dicatur, ut nullum facere subdiaconum presumant, nisi qui se uicturum caste promiserit, quatenus et preterita, que per propositum mentis appetita non sunt, uiolenter non exigantur, et futura caute caueantur. Qui uero post  eamdem prohibitionem, que ante triennium facta est, continenter cum suis coniugibus uixerunt, laudandi atque remunerandi sunt, et ut in bono suo permaneant exhortandi. Eos autem qui post prohibitionem factam se a suis uxoribus continere noluerunt, peruenire ad sacrum ordinem nolumus. Quia nullus debet ad ministerium altaris accedere, nisi cuius castitas ante susceptum ministerium fuerit probata.«



CAP. III.---Clericorum inepta defensio.

Sed cur ego ad coaceruandos canones ultra progredior, quandoquidem hos ignorare ipsi etiam nequeunt, qui tumida aduersus eos ceruice confligunt? Aliquando cum me Laudensis Ecclesie tauri pingues armata conspiratione uallarent, ac furioso  strepitu uituli multi tumultuantes infrenderent , tanquam ructum fellis in os meum ouomere, dicentes: »Habemus auctoritatem Triburiensis, si tamen ego nomen teneo, concilii, que promotis ad ecclesiasticum ordinem ineundi coniugii tribuat facultatem.« Quibus ego respondi: »Concilium, inquam, uestrum, quodcunque uultis, nomen obtineat: sed a me non recipitur, si decretis Romanorum pontificum non concordat.« Aucupantur enim quedam quasi canonum adulterina sarmenta, eisque prebent auctoritatem, ut authenticam canonum ualeant uacuare uirtutem. Sed Salomon dicit: »Quia spuria uitulamina non dabunt radices altas ;« distant enim adinuentiones hominum a sententiis  que prolate sunt per Spiritum 399 sanctum, et qui sacris canonibus repugnare non metuunt, ipsum proculdubio Spiritum, a quo promulgantur, offendunt. Unde Ioannes in Apocalypsi: »Si quis, inquit, apposuerit ad hec, apponet Deus super illum plagas scriptas in libro isto: et si quis diminuerit de uerbis libri prophetie huius, auferet Deus partem eius de libro uite, et de ciuitate sancta, et de his que scripta sunt in libro isto .«

Sed ne quis nos arguat sacre Scripture uerba ad arbitrium nostre uoluntatis inflectere, asserens nequaquam hec ad sacros canones pertinere: audiat quod Anacletus papa, quintus scilicet a B. Petro, de uiolatoribus canonum dicat: »uiolatores, ait, uoluntarie  canonum grauiter a sanctis Patribus iudicantur, et a sancto Spiritu, cuius instinctu ac dono dictati sunt, damnantur. Quoniam blasphemare Spiritum sanctum non incongrue uidentur, qui contra eosdem sanctos canones, non necessitate compulsi, sed libenter, ut prefixum est, aliquid aut proterue agunt, aut loqui presumunt, aut facere uolentibus sponte consentiunt. Talis enim presumptio manifeste unum genus est blasphemantium Spiritum sanctum: quoniam, ut iam prelibatum est, contra eum agit, cuius iussu et gratia iidem sancti editi sunt canones.«

Cum omnes ergo sancti Patres, qui per Spiritum sanctum canones condiderunt, de seruanda clericorum pudicitia non dissona inuicem unanimitate concurrant,  quid sperandum eis qui Spiritum sanctum, proprie carnis illecebras adimplendo, blasphemant? Qui nimirum per momentanee libidinis fluxum inexstinguibile combustionis eterne mercantur incendium. Nunc in luxurie fetore sordescunt: sed tunc flammis ultricibus traditi, in torrente picis et sulphuris rotabuntur. Nunc estuanti luxurie semetipsos exhibent tartarum: tunc in chaos eterne noctis immersi trucis gehenne perferent sine fine tormentum. Nunc in semetipsis ignem libidinis nutriunt: tunc indeficientis flammas incendii medullis suorum uiscerum pascent. Et, o nimis infelices et miseri! seruando legem putride carnis sue, que uermibus est deuoraturis obnoxia, illius iura contemnunt qui de celo uenit, et super angelos regnat.  Unde reprobo uiro per prophetam Dominus dicit: »Posuisti me post corpus tuum .« Ac si dicat, Corporis tui libidinem pro lege custodis, et legis mee mandata contemnis. Lex quippe corporis humani diuine legi contraria est. Unde dicit Apostolus: »uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis .«

Illi ergo Deum post corpus suum ponunt, qui contemnentes diuine legis imperium, suarum obtemperant illecebris uoluptatum: et dum laxant frena luxurie, indictam sibi preuaricantur regulam discipline. Ignorantes quia pro uniuscuiusque fugaci uoluptate concubitus, mille annorum negotiantur incendium; ut qui nunc estuant flamma luxurie,  tunc comburantur igne uindicte. Sed qui petulantis illecebre uolutantur in ceno, quam pestifere securitatis audacia salutaris Eucaristie sese ingerunt sacramento, 400 cum Dominus per Moysen sacerdotibus dicat: »Omnis homo, qui accesserit de stirpe uestra ad ea que consecrata sunt, et que obtulerunt filii Isrel Domino, in quo est immunditia, peribit coram Domino .« Deinde sequitur: »Homo de semine Aaron, qui fuerit leprosus, aut patiens fluxum seminis, non uescetur ex his que sacrificata sunt mihi, donec sanetur .« Quod si illi, qui corporis infirmitate cuiuslibet immunditie patiebatur illuuiem, non licebat oblata comedere; quo pacto is qui sponte uersatur in contaminatione  luxurie, sacramenta Deo ualeat offerre? Unde dicitur in Leuitico: »Omnis qui habuerit maculam de semine Aaron sacerdotis, non accedat offerre hostias Domino, nec panes Deo suo .« Deinde sequitur: »uelum non ingrediatur, nec accedat ad altare: quia maculam habet, et contaminare non debet sanctuarium meum .«



CAP. Iu.---Continentia sacerdotum et leuitarum ministrantium in ueteri lege, quanta.

Prudens hic lector attendat quam apte apostolica illa Iacobi sententia, que superius posita est, cum hac diuina lege concordat. Si ergo tunc, quisquis habebat maculam, ingredi sanctuarium non audebat, quisquis se nunc cum mulieribus polluit, ministrare sacris altaribus qua mente presumit? Cum profecto  tabernaculum illud umbra tantum et instrumentum erat imaginis: »Ecclesia uero, sicut Apostolus ad Timotheum dicit, columna et firmamentum est ueritatis .« Et sicut ad Hebreos ait: »Umbram habet Lex futurorum bonorum, non ipsam imaginem rerum .« In illo tamen ueteris legis tabernaculo, siue templo, cum ministrabant leuite, uel sacerdotes, nequaquam suis uxoribus miscebantur. Nam et Dauid, sicut in Paralipomenon libro legitur , uiginti quatuor sacerdotum, totidemque leuitarum sortes instituit, qui in cultu templi suas uices agerent, ac per cerimoniarum ritus suis temporibus ministrarent. Qui nimirum donec uicis sue tempus explerent, a reddendo coniugali debito penitus continebant. Quod et  Lucas euangelista manifeste declarat, qui cum premisisset quia Zacarias erat de uice Abia, et quia sacerdotio fungeretur in ordine uicis sue ante Deum, non multo post ait: »Factum est, ut impleti sunt dies officii eius, abiit in domum suam; moxque subiecit: Post hos autem dies concepit Elisabeth uxor eius .«

Unde perspicue constat quoniam illius temporis sacerdotes prorsus a reddendo coniugali debito seruabantur immunes, donec uicis sue tempus explerent. Imo iugiter morabantur in templo, donec sortis indicte fungebantur officio. Unde Moyses ad Aaron ait: »Donec ritus sacrificii compleatur, die ac nocte manebitis in tabernaculo, obseruantes custodias Domini, ne moriamini .« Nunc  autem, cum Scriptura precipiat ut semper oremus, ministri altaris non habent delegatas uices, dum sine ulla temporis intermissione, ministerii sui continuam exhibent seruitutem. Preterea dicit Apostolus: 401 »uir uxori debitum reddat, et uxor uiro. Nolite, inquit, fraudare inuicem, nisi forte ex consensu ad tempus, ut uacetis orationi .«

Dum ergo coniugale commercium secularibus tollit orare, qua ratione permittit clericos sacris altaribus ministrare? Quod sane tempus inuenient, quo debeant uacare coniugio, qui nunquam ab ecclesiastice sedulitatis feriantur obsequio? Ad Corinthios namque dicit Apostolus: »Qui sine uxore est, sellicitus  est que Domini sunt, quomodo placeat Deo. Qui autem cum uxore est, sollicitus est que sunt mundi, quomodo placeat uxori .« Quisquis ergo diuinis mancipatur obsequiis, necesse est ut iis que Dei sunt sollicitus semper insistat, ne per carnales affectus animum diuidat. Sed quomodo ualet esse sollicitus ac semper intentus Auctori, cuius cor conglutinatur uxori? »Nescitis, inquit, quoniam corpora uestra membra Christi sunt?«  Et, ut multa preteream, que super hoc themate idem dicit Apostolus, ne fastidium generem, illud saltem inferam: »An nescitis, ait, quoniam membra uestra templum est Spiritus sancti qui in uobis est?«  De quo templo alibi dicit: »Si quis templum Dei uiolauerit, disperdet illum Deus .« Si ergo  non solum anima, sed et ipsum corpus nostrum, quod uidetur et palpatur extrinsecus, templum est procul dubio Spiritus sancti; quomodo is, cui prohibetur carnale commercium, non uiolat templum Dei, dum semetipsum petulantis luxurie prostibulum construit; Spiritum sanctum, in quo signatus fuerat, abiicit; et in illius uice spiritum in se libidinis introducit? Et cum idem nobis dicat Apostolus: »Nolite contristare Spiritum sanctum in uobis, in quo signati estis ;« nonne Spiritum sanctum ad suum contristat interitum, qui eum ex habitaculo sui iuris excludit, et eius hostem, luxurie uidelicet intromittit auctorem? Cur non ad memoriam reuocatur, quoniam filii Aaron, Nadab uidelicet et Abiu, dum diuino altari alienos ignes inferunt, incendio  celitus misso protinus exuruntur? »Arreptis, inquit, Nadab et Abiu filii Aaron thuribulis suis, posuerunt ignem et incensum desuper, offerentes coram Domino ignem alienum, quod eis preceptum non erat: egressusque ignis a Domino, deuorauit eos, et mortui sunt coram Domino .« Quid est enim alienum ignem Domino sacerdotes offerre, nisi ardore libidinis inflammato sacrosanctis altaribus propinquare.

Et cum Scriptura dicat: »Spiritum nolite exstinguere ;« isti, quantum in se, Spiritum sanctum, qui in eis ardere debebat, exstinguunt; et alienum ignem offerunt, dum ad altare Domini flamma libidinis estuante accedunt. Sed repente super eos ignis diuini furoris accenditur, quo terribiliter  exuruntur, Scriptura testante, que dicit: »Et nunc ignis aduersarios consumit .« Et certe legitimum est, ut quod sordentes sacris altaribus appropinquant, gladio diuine ultionis intereant, dicente ad Moysen Domino: »Docebitis filios Isrel, ut caueant immunditiam, et non moriantur in sordibus suis, cum polluerint tabernaculum meum, quod est inter eos .« Proh pudor! maior a filiis Leui seruabatur reuerentia Synagoge, quam nunc a ministris Christi deferatur Ecclesie. Illi siquidem 402 sub districti ieiunii se castigabant, tabernaculum ingrediendo, censura; isti uero ne castitatis quidem acquiescunt seruare munditiam. Dixit enim Dominus ad Aaron: »uinum et omne  quod inebriare potest, non bibetis tu, et filii tui, quando intrabitis tabernaculum testimonii, ne moriamini: quia preceptum est sempiternum in generatione uestra, ut habeatis scientiam discernendi inter sanctum et profanum, inter pollutum et mundum .« Sed nunc ministri Ecclesie, qui Christum habent magistrum, et hunc crucifixum, non perhorrescunt in uoluptatum suarum dulcedine uiuere, et quocunque pruritus carnis allexerit adhinnire, sicut per Ieremiam Dominus ait: »Saturaui eos, et mechati sunt, et in domo meretricis luxuriabantur. Equi amatores in feminas emissarii facti sunt. Unusquisque ad uxorem proximi sui hinniebat .« Et iterum: »Propheta namque, et sacerdos polluti sunt, et in domo mea inueni  malum eorum, dicit Dominus .« Sed quia nunc desideriorum suorum iucunditates explendo pascuntur, quid eis pro suauitatis huius hausta dulcedine rependatur, attendant. »Ecce, inquit, ego cibabo eos absinthio, et potabo eos felle. A prophetis enim Ierusalem est egressa pollutio super omnem terram .« Nam qui nunc perdite uiuunt, qui medullas carnalis dulcedinis sugunt, et quodam quasi melle petulantis luxurie saginantur; dignum est, ut taxato postmodum pretio, felle simul et absinthio debrientur: ut sicut nunc se uoluptatum suarum poculis irrigant, ita tunc repletis felle uisceribus amarescant. Illud preterea quam impudentis audacie presumptio est, ut nimirum cum non possint ab obscena contagione cessare, nolint tamen a  ministerii sui, cui se indignos exhibent, exsecutione quiescere; cum illis Dominus per Isaiam dicat: »Cum ueneritis ante conspectum meum, quis quesiuit hec de manibus uestris, ut ambularetis in atriis meis? Ne afferatis ultra sacrificium frustra. Incensum abominatio est mihi .« Per Ieremiam quoque increpans ait: »Ut quid mihi thus de Saba affertis, et calamum suaue olentem de terra longinqua? Holocausta uestra non sunt accepta, et uictime uestre non placuerunt mihi .« Sed et per Malachiam: »O sacerdotes, inquit, qui despicitis nomen meum, et dixistis in quo despeximus nomen tuum? offertis super altare meum panem pollutum .« Et paulo post: »Ecce ego proiiciam uobis brachium, et dispergam super uultum uestrum  stercus solemnitatum uestrarum .« Rursusque per Isaiam: »Cum extenderitis, ait, manus uestras, auertam oculos meos a uobis: et cum multiplicaueritis orationem, non exaudiam .«

Quod igitur a Deo ipso protestante repellitur, cur imprudenter offertur? Unde et postmodum dicit: »Iniquitates uestre diuiserunt inter uos et Deum uestrum; et peccata uestra absconderunt faciem eius a uobis, ne exaudiret .«



403 CAP. u.---Quod clericis intemperantibus melius esset a sacris ordinibus cessare

Quanto ergo melius, qui eiusmodi sunt, ut sese nunc a sui ordinis administratione compescerent,  quam diuini super se furoris gladium prouocarent: quantoque modestius, ut recedendo Christi altaribus non seruirent, quam hec accedendo polluerent. Pium est enim credere, quia quisquis nunc peccata propria recognoscens, ac deserens, a suo se ministerio humiliter reprimit, in die iudicii, eumdem, quo se sponte priuauerat, ordinem obtinebit. Quod in libro Esdre significari uidetur, ubi sacerdotum genealogia describitur . Ibi quippe sacra narrat historia, quia quidam sacerdotum quesierunt scripturam genealogie sue: et quoniam reperire non potuerunt, eiecti sunt de sacerdotio. Illi plane ueraciter filii sacerdotum sunt, qui sacerdotaliter uiuunt: ii sacerdotalis generis lineam seruant, qui uitam suam Deo sacrificium offerunt, ac de sacerdotali se  prodire prosapia religiose uiuendo testantur. Et dum sanctorum sacerdotum imitantur exempla, que legunt, tunc in sacris eloquiis sacerdotum se filios recognoscunt. At ii qui carnaliter uiuunt, et prauorum sequendo uestigia, quasi de secularium generatione descendunt, merito de sacerdotum proiiciuntur ordine, quorum se per uitam reprobam nequeunt filios inuenire.

Et notandum quod illic sequitur: »Dixit Athersatha eis, ut non comederent de sanctis sanctorum, donec surgeret sacerdos Dei doctus, atque perfectus .« In qua nimirum prohibitione quid aliud per allegorie mysterium debet intelligi, nisi ut is qui indignus est sacerdotio, a percipiendis se sacramentis, et sacerdotalis ordinis administratione compescat,  donec Christus in iudicio, qui uere sacerdos est doctus atque perfectus, exsurgat. Sicut per Psalmistam dicitur: »Terra tremuit et quieuit, dum exsurgeret in iudicio Deus ;« ut is cuius terroris instinctu, quilibet lapsus hic sua se dignitate sponte priuauerat, eum in iudicio grata uice restituens, ad amissi ordinis culmen attollat, dicens: »Amice, ascende superius, et tunc sit tibi gloria coram simul discumbentibus .«

Sed sunt nonnulli, quod pretereundum non est, qui iuxta Apostolum  desperantes, semetipsos immunditie tradiderunt: nam continentiam funditus desperantes, a suscepti ordinis administratione se reprimunt, sicque se delinquere uelut impune confidunt: ac si seruus domino suo dicat:  quia quod precipis implere non ualeo, ad hostium tuorum castra transfugio, illisque me ad pugnandum contra te dedititium trado; tanquam possit dominum suum placare, quod fugit; et non possit irritare, quod aduersus eum in arma consurgit. Quibus ego constanter, et sine ulla prorsus ambiguitate denuntio, quoniam cassa se ac friuola pollicitatione decipiunt, si non exsequentes officium, officio se exutos esse confidunt. Licet enim a frequentatione, uel exsecutione cesset ordo cuiuslibet, uel officium; in ordinato tamen nichilominus 404 permanet ordinis sacramento. Et sicut uir quispiam, et si cesset ab opere coniugali, nullo modo tamen absoluitur copulatione coniugii; ita clericus et si sui ordinis non  fungatur officio, eiusdem tamen ordinis non exuitur sacramento.

Cauendum est ergo illis, ne super eos ueniat formidolosa illa sententia, qua per Apostolum dicitur: »Impossibile est, inquit, eos qui semel sunt illuminati, gustauerunt etiam donum celeste, et participes sunt facti Spiritus sancti: gustauerunt nichilominus bonum Dei uerbum, uirtutesque seculi uenturi, et prolapsi sunt, rursus renouari ad penitentiam, rursum crucifigentes sibimetipsis Filium Dei, et ostentui habentes .« Ita plane uidentur agere, ac si Isrelitarum quispiam, uolens fornicari cum idolis, dicat: Quia nequeo seruare duram ac rigidam Dei legem, ad ritum transibo gentilem; tanquam recedens a lege non sit debitor legi. Et hoc  modo quanquam de seruata lege non sit premio dignus, ultioni tamen de contempta non teneatur obnoxius.

Sed audiamus quid talibus diuina seueritas in Deuteronomio dicat: »Cumque audierit quisquam uerba iuramenti huius, benedicat sibi in corde suo, dicens: Pax erit mihi, et ambulabo in prauitate cordis mei, et assumat ebrius sitientem, et Dominus non ignoscat ei, sed tunc quam maxime furor eius fumet, et zelus contra hominem illum: et sedeant super eum omnia maledicta, que scripta sunt in hoc uolumine, et deleat nomen eius sub celo, et consumat eum in perditionem ex omnibus tribubus Isrel iuxta maledictiones que in libro legis huius ac federis continentur .« Eat ergo clericus,  cui muliebris prohibetur admixtio, prebeat sacrilega uenerandis altaribus aduersione repudium, ut liber, tanquam emissarius equus in luxurie prosiliat appetitum. Sed dum a Deo libertatem accipit, atque ab eo, tanquam absolutus abscedit, maledictionis eius ac sue perditionis laqueos non euadit. Cum Psalmista dicat: »Maledicti qui declinant a mandatis tuis .« Et per Ezechielem Dominus ait: »Neque cogitatio mentis uestre fiet, dicentium: Erimus sicut gentes et sicut cognationes terre, ut colamus ligna et lapides. uiuo ego, dicit Dominus Deus, quoniam in manu forti, et brachio extento, et in furore effuso regnabo super uos, et educam uos de populis, et congregabo uos de terris, in quibus dispersi estis, et subiiciam uos sceptro meo .«



CAP. uI.---De duobus presbyteris incontinentibus.


Nostra, ut fertur, contigit etate, quod narro. In Galliarum partibus penes administrationem ac ditionem cuiusdam religiosi abbatis, nomine Benedicti, presbyter habitabat, qui nimirum quanto copia facultatis uberius affluebat, tanto magis religionis et honestatis premebatur inopia. Obeunte igitur pellice, uiduatus, adiecit iterare coniugium. Quid plura? Confederat sibi; quasi tabularum lege prostibulum, amicorum, atque confinium 405 congregat nuptiali more conuentum, epulaturis etiam totius affluentie prouidet apparatum. Abbas autem, dum decumberet, iamque felicem propinquaret ad exitum, hoc audito, duos ad eum monachos  misit, eique tam impudens scelus sub districte censure interminatione prohibuit. Ille uero, ut erat concepte nequitie stimulatus instinctu, obtemperare non potuit, sed temeritate plectibili, quidquid nuptialis ordo dictabat impleuit. Cunctis itaque perstrepentibus locis, ac lasciuie deditis, presbyter tanquam bos ad uictimam ductus conuiuium deserit, thalamos non delectationis, sed perditionis ingreditur: et, o terribilis Deus in consiliis super filios hominum!  repentina morte mulctatur. Uno siquidem eodemque momento, et semen fudit et animam exhalauit. Sic remunerari debuit, qui de sacrario Domini ad exoletum lupanar suinumque uolutabrum transire decreuit. Fortassis enim iste, quia sacri altaris non frequentabat accessum, idcirco  se impune credidit peccaturum. Sed expertus est quod Apostolus dixerat: »Quia terribile est incidere in manus Dei uiuentis .«

Alio quoque tempore, cum papa Stephanus, qui zeli Phinees emulabatur ardorem , omnes clericos Rome, qui post interdictum pape Leonis incontinentes exstiterant, de conuentu clericorum et choro ecclesie precepisset exire, ut quanquam, relictis feminis, per penitentie se lamenta corrigerent; tamen quia sancto uiro inobedientes fuerant, et de sacrario ad tempus exirent, et celebrande misse licentiam de cetero non sperarent, iuxta canonicam B. Cecilie trans Tiberim constitutam presbyter habitabat, quod nec feminam ullo modo acquiescebat abiicere, nec unquam poterat hec statuta, nisi uana  prorsus et friuola iudicare. Quadam itaque die, dum incolumis, uegetus, ac robustus existeret, uespertinis horis ad quiescendum se in lecto composuit. Sed repentina diuine ultionis animaduersione percussus, mane repertus est cadauer exanime. Illico prefate canonice religiosus certe conuentus duos ad me clericos direxerunt, quid tali facerent mortuo consulentes. Nos si rem rite tenemus, consilium dedimus, ut eum quidem, quia presbyter fuerat, penes ecclesiam sepelirent: sed nullum sibi uel hymnorum, uel psalmodie officium redderent; quatenus et incestis terror accresceret, et castitatis gloria germinantius pullularet. Et certe dignum uidetur, ut mortuus, iuxta prophetam, sepulturam  possideat asini qui dum uiueret humana contempsit lege constringi. Sicut de Ioakim filio Iosie rege Iuda per Ieremiam dicitur: »Sepultura asini sepelietur putrefactus, et proiectus extra portas Ierusalem .« Enimuero cui militaris est character impressus, quocunque transfugiat, militie sue, cui iuratus fuerat, secum semper signaculum portat, et quandocunque inusti sibi stigmatis uibicem conspicit, desertorem se militie, reumque transfugii recognoscit. Sic etiam clericus, cum signaculo Spiritus sancti, quod in die sue consecrationis accepit, probatur ad lupanaria spurca descendere, nec illud de se ulla poterit occasione delere, quanquam et illic illud accipiat signum, de quo in Apocalypsi Ioannes 406 ait: »Faciet omnes pusillos et  magnos habere characterem bestie in dextra manu aut in frontibus suis .« Sed quid cum charactere bestie signo illi, de quo dicitur: »Quia hi, qui erant super montem Sion cum Agno, habebant nomen eius scriptum in frontibus suis?«  »Quid enim luci ad tenebras? aut que societas Christi ad Belial? Qui consensus templo Dei cum idolis?« 



CAP. uII.---Contra pellices clericorum scriptor inuehitur.

Interea et uos alloquor, o lepores clericorum, pulpamenta diaboli, proiectio paradisi, uirus mentium, gladius animarum, aconita bibentium, toxica conuiuarum, materia peccandi, occasio pereundi. uos inquam, alloquor gynecea hostis antiqui, upupe,  ulule, noctue, lupe, sanguisuge, Affer, affer sine cessatione dicentes . uenite itaque, audite me, scorta, prostibula, sauia, uolutabra porcorum pinguium; cubilia spirituum immundorum, nymphe, sirene, lamie, diane, et si quid adhuc portenti, si quid prodigii reperitur, nomini uestro competere iudicetur. uos enim estis demonum uictime ad eterne mortis succidium destinate. Ex uobis enim diabolus, tanquam delicatis dapibus pascitur, uestre libidinis exuberantia saginatur. »Habitat enim, iuxta Scripturam, in secreto calami, et in locis humentibus. uos estis uasa ire, et furoris Domini, reposita in diem ultionis .« uos tigrides impie, quarum nesciunt, preter humanum sanguinem, cruenta ora sitire. uos harpyie, que sacrificium  Domini circumuolantes arripitis, eosque, qui Deo oblati fuerant, crudeliter deuoratis. Nam et leenas uos non incongrue dixerim, que belluarum more, iubas attollitis, et incautos homines ad sue perditionis interitum cruentis amplexibus harpaxatis. uos sirene, atque charybdides, que dum suauem deceptionis editis cantum, ineuasibile struitis, salo uorante, naufragium. uos uipere furiose, que pre impatientis ardore libidinis Christum, qui caput est clericorum, uestris amatoribus detruncatis. Nam sicut Madianitides olim per phalerate uestis ornatum ad suum prouocabant Isrelitarum corda concubitum , ita uos accurati cultus, siue fucati uultus illecebris infelices homines  de sacrosancti altaris ministerio, quo fungebantur, auellitis, ut in lubrico uestri amoris glutino suffocetis. Et sicut Madianitides ille a se pellectis suadebant idola colere, sic et uos istos post signum crucis impressum quodammodo bestie compellitis imaginem adorare. Qui profecto uobiscum simul, nisi forte resipiscunt, illud Apocalypsis elogium non euadunt: »Si quis, inquit, adorauerit bestiam et imaginem eius, et acceperit characterem in fronte sua, aut in manu sua, et hic biberit de uino ire Dei, quod mixtum est mero in calice ire ipsius, cruciabitur in igne et sulphure in conspectu angelorum sanctorum, et ante conspectum Agni, et fumus tormentorum eorum ascendet in secula seculorum, nec habebunt requiem die ac nocte .«  Porro autem sicut Adam inter omnia 407 paradisi poma, illud duntaxat quod Deus uetuerat concupiuit: sic a uobis ex uniuersa humani generis multitudine illi tantummodo sunt electi, qui penitus ab omni muliebris affectus sunt confederatione prohibiti. Per uos contra turrem Dauid Damasci facies dimicat, dum antiquus hostis per uos inuadere castitatis ecclesiastice cacumen anhelat. uos plane non immerito, fatear, dipsades uel cerastes, que miseris et incautis hominibus sic sanguinem sugitis, ut lethale uirus eorum uisceribus influatis. Unde ad illarum numerum pertinentes, de quibus Moyses Isrelitarum principibus ait: »Cur feminas reseruastis? Nonne iste sunt que deceperunt filios Isrel ad suggestionem Balaam, et preuaricari fecerunt  uos in Domino super peccato Phogor? « Ecqua enim mentis audacia non perhorrescitis contrectare manus sacrosancto chrismate, uel oleo delibutas, siue etiam euangelicis, uel apostolicis paginis assuetas? Dicit de maligno hoste Scriptura, quia esca eius electa. Per uos ergo diabolus electam escam deuorat, dum sanctiora membra Ecclesie, suggestionis ac delectationis uelut utriusque mole dentibus atterit; et dum uobis iungit eos, in sua uiscera quasi traiiciendo conuertit.

In plenaria plane synodo sancte memorie Leo papa constituit, ut quecunque damnabiles femine intra Romana menia reperirentur presbyteris prostitute, extunc et deinceps Lateranensi palatio adiudicarentur  ancille. Quod uidelicet salutare statutum equitatis iustitieque plenissimum, nos etiam per omnes Ecclesias propagandum esse decernimus: quatenus percepto prius apostolice sedis edicto, unusquisque episcopus Ecclesie sue uindicet famulas, quas in sua parochia deprehenderit sacrilega presbyteris admistione substratas. Aequitatis scilicet iure, ut que sacris altaribus rapuisse seruorum Dei conuincuntur obsequium, ipse hoc saltem episcopo per diminuti capitis sui suppleant famulatum. Sed quid ego loquens uobis ultra progrediar? potius ipse Deus omnipotens quid uobis per Ieremiam loquatur, attendite: »Audite, inquit, mulieres, uerbum Domini, et assumant aures uestre sermonem oris mei: docete filias uestras lamentum,  et unaqueque proximam suam planctum, quia ascendit mors per fenestras uestras, ingressa est domos uestras, dispergere paruulos de foris, iuuenes de plateis. Et cadet morticinum hominis, quasi stercus, super faciem regionis, et quasi fenum post tergum metentis, et non est qui colligat .« Imo audiat unaqueque quid sibi per eumdem prophetam idem Dominus singulariter dicat: »Quia oblita es mei, et confisa es in mendacio, et ego nudaui femora tua contra faciem tuam, et apparuit ignominia tua, adulteria tua, et hinnitus tuus, scelus fornicationis tue super colles, in agro uidi abominationes tuas .« Timeat itaque, et medullitus contremiscat, ne super eam illa maledictio ueniat,  quam immundis mulieribus per Moysen Deus iniquitatis ultor intentat: »His, inquit, maledictionibus subiacebis: Det te Deus in maledictionem exemplumque cunctorum in populo suo; putrescere faciat femur tuum, et tumens uterus tuus disrumpatur. Ingrediantur aque maledicte 408 in uentrem tuum, et utero tumescente putrescat femur .« Perpendat etiam, quia hec delectatio carnis, qua nunc fruitur, illam sibi parit amaritudinem, de qua in Apocalypsi Ioannes ait: »Quia hi, qui missi sunt in stagnum ignis ardentis, commanducauerunt linguas suas pre dolore, et blasphemauerunt Deum celi et terre in doloribus et uulneribus suis .« Sed ego dum productioris styli laciniam fugio, uelut ex magno animositatis gurgite uix  tenuem scintillam in iumentorum austri armenta distillo.

Postremo tamen audite me, muscipule clericorum, si, quod uobis clausum est, regnum uultis recuperare celorum, repudiate quantocius detestanda consortia, et sub digne satisfactionis ac penitentie uos reprimite disciplina. ueniat inter uos sancta discordia, que suscitet et accendat in uobis salutaris odii fomitem; et odiosam Deo uiolet caritatem. Nolite uasa Deo sacrata in uasa contumelie uertere. Nolite hec exemplo Baltassar usui uestre delectationis aptare , ne repente zelus Dei super uos in iracundie se furore succendat, et uibratus indignationis sue gladius utrumque confodiat. Noui certe presbyterum, qui pellici sue morienti ac penitudinem  flagitanti districte prohibuit, seseque pro ea penitentie debita soluturum absolute spopondit. Illa utpote sacerdoti et litteris erudito homini facile credidit, sicque se in tartarum cum massa plumbea, quam Zacarias propheta testatur , immersit. Subdolos ergo deceptores, tanquam serpentinum uirus abiicite, et uos uelut e cruentis leonum dentibus erui festinate

Nec uos terreat, quod forte, non dicam fidei, sed perfidie uos annulus subarrhauit: quod rata et monimenta dotalia notarius quasi matrimonii iure conscripsit; quod iuramentum ad confirmandam quodammodo coniugii copulam utrinque processit. Totum hoc, quod uidelicet apud alios est coniugii firmamentum, inter uos uanum iudicatur et friuolum.  Nam cum Scriptura dicat: »A Deo datur uiro uxor ;« et Dominus in Euangelio: »Omnis arbor, quam non plantauit Pater meus celestis, eradicabitur ;« nullo stabilitatis nititur fundamento quod omnipotentis Dei reluctatur imperio. In uos quippe redundat, quod Isaias propheta denuntiat: Pro eo, inquit, quod eleuate sunt filie Sion, et ambulauerunt extento collo, et nutibus oculorum ibant, et plaudebant, ambulabant pedibus suis, et composito gradu incedebant, decaluabit Dominus uerticem filiarum Sion, et Dominus crinem earum nudabit. In die illa auferet Dominus ornamentum calceamentorum, et lunulas, et torques, et monilia, et armillas, et mitras, et discriminalia, et ueriscelidas, et  murenulas, et olfactoriola, et inaures, et annulos, et gemmas in fronte pendentes, et mutatoria, et pallia, et linteamina, et acus, et specula, et sindones, et uittas, et theristra: et erit pro suaui odore fetor, et pro zona funiculus, et pro crispanti crine caluitium, et pro fascia pectorali cilicium; pulcherrimi quoque uiri tui gladio cadent, et fortes tui in prelio . Unde ne uos 409 cum uiris, quos pulcherrimos arbitramini, diuini furoris gladio corruatis, extenta colla deponite, oculorum nutus et plausus abiicite, eique uos, qui ultor est criminum, humiliter subiugate. Porro si ad Deum uultis incunctanti fide recurrere, plenam uobis paratus est ueniam indulgere: cum fornicanti cuilibet anime per prophetam dicat: »Si recedens mulier duxit uirum alterum, nunquid uir eius reuertetur  ad eam ultra? Nunquid non polluta, et contaminata deputabitur mulier illa: Tu autem contaminata es cum amatoribus multis: tamen reuertere ad me, dicit Dominus .« Felix tale commercium, quia cum impudicos clericos a uestra copulatione diuellitis, plaudentibus angelis celestis sponsi thalamos introitis. »Gaudium est« enim »eis super peccatore penitentiam agente .« Et per prophetam: »Reuertimini ad me, et ego reuertar ad uos, dicit Dominus .«



CAP. uIII.---Quod is culpandus sit, qui negligit emendare quod potest.

Sed ut ad eum, cui ceptus est, styli currentis reflectatur articulus, cum apostolica sit illa sententia qua dicitur: »Quia non modo talia facientibus, sed et consentientibus par pena debetur ;«  ualde tibi cauendum est, uenerabilis pater, qui quamuis temetipsum prebeas uernantis pudicitie candore conspicuum, permittis tamen, ut in clero tuo, tanquam cruenta illa Iezabel, obtineat luxuria principatum; de qua nimirum angelo Thyatire Ecclesie dicitur: »Habeo aduersum te pauca: quod permittis mulierem Iezabel, que se dicit prophetam, docere, et seducis seruos meos fornicari .« Authentica certe est illa sententia, qua dicitur: »Facti culpam habet, qui quod potest negligit emendare.« Quid enim profuit Heli, quia in luxuriam ipse non corruit, sed fornicantes filios paterna quidem pietate, non autem sacerdotali auctoritate corripuit?  Lege, pater, epistolam, quam de episcoporum  incontinentia pie memorie Nicolao pape direximus, et quidquid illic huiusmodi repereris scriptum, ad te nichilominus intellige destinatum. uerumtamen age, queso, si uideres monachum fornicantem, nonne protinus stomacho nauseante screares, celum terramque uociferando confunderes, exurendum preterea a flammis ultricibus inclamares? Et tamen liquido nouimus, quia non diuersam penitentie mensuram monacho atque diacono canonica prefigit auctoritas.

Cum ergo una peccati sit in utroque mensura, cur habeatur in peccatore diuersitas, ut uidelicet hunc equanimiter toleremus, imo etiam sibimet amicabiliter applaudamus, illum uero dignum suspendio iudicemus? An personam accipimus, et contra legis  edictum diuersum in sacculo pondus habemus? »Non habebis, inquit Moyses, in sacculo diuersa pondera, maius et minus: nec erit in domo tua modius maior et minor .« An et aduersus Euangelium 410 facimus, culicem liquantes et camelum glutientes?  Nempe quanto maior est presbyter monacho in dignitatis ecclesiastice priuilegio, tanto deterior est in peccato. Nam cum monachis de populo nil pertineat, sacerdotibus iussum est populi peccata portare. Sicut Moyses ad Aaron dicit: »Cur non comedistis hostiam in loco sancto, qui sanctorum est, et data est uobis, ut portetis iniquitatem multitudinis, et rogetis pro ea in conspectu Domini?«  Sane quomodo nunc aliena possunt peccata portare, quoniam oculi semper  intendunt ad uteros tumentes et pueros uagientes?

Sed quia nonnulli eorum sunt, qui dum mala committunt, etiam uiperini dogmatis hec assertione defendunt, non ignorent, quoniam damnabilis hereseos laqueis innectuntur. Qui nimirum dum corruunt, impudici; dum defendere nituntur, merito iudicantur heretici. Unde et clerici uxorati Nicolaite uocantur, quoniam a quodam Nicolao, qui hanc dogmatizauit heresim, huiusmodi uocabulum sortiuntur. Sed nunc accedit, ut hoc insigne uocabulum nouum, si preualent, accipiat incrementum: ut qui hactenus dicti sunt Nicolaite, amodo uocentur et Cadaloite. Sperant enim, quia si Cadalous, qui ad hoc gehennaliter estuat, uniuersali Ecclesie Antichristi  uice presederit, ad eorum uotum luxurie frena laxabit. Super quo nimirum etiam mihi idem eius fautores insultant, eumque non esse mortuum iuxta cuiusdam a me facti uersiculi prophetiam exprobrantes, obtrectant. Dixeram enim inter cetera: Non ego te fallo, cepto morieris in anno. Sed ut me comprobent non fuisse mentitum, audiant admirabilem diuine dispositionis euentum. Cadalous siquidem ipso festiuitatis die sanctorum apostolorum Simonis et Iude, quasi in papam, Deo reprobante ac repellente, fuit electus, eodemque uertente anno, in predictorum apostolorum uigiliis, ab omnibus Teutonicis et Italicis episcopis, ac metropolitanis, qui cum rege tunc aderant, damnatus est et depositus. Quamobrem, iuxta Ezechielem prophetam, fimum  boum pro stercoribus humanis Deus sibi quodammodo contulit, dum carnis interitum honoris ruina mutauit . Tunc quippe mortuus est in honore, cum honos synodali iudicio perdidit dignitatem. Nunc autem non dicam biathanatus, sed potius millemortuus toto terrarum orbe deridetur, exploditur, maledicitur, anathematizatu

Audiant igitur hoc insultores mei, et dum diuine dispensationis perspexerint ordinem, me mendacii non accusent. Tu autem, uir Domini, gladium Phinees zelo feruidus arripe, ut Isrelitam cum Cozbin Madianitide ceuntem acuto ualeas pugione transfodere . Cum Samuele quoque te in ultionis spiritum constanter accinge, et ad confusionem  Saul, Agag pinguissimum in frusta concide . Elias etiam tibi productum de pharetra Domini gladium porrigat, et de sacerdotibus ac prophetis Baal, ductis ad torrentem Cison, ne quidem unus euadat . Nam et Moyses, quia pro amore Isrelite cuiusdam, percussum sabulo abscondit 411 Aegyptium , totius Isrel obtinere meruit principatum. Atque ut illam magis uictoriam memoremus, que ad castitatis pertinet sacramentum, Dauid quia ducenta preputia Philistinorum feruidus bellator abscidit, protinus in coniugium Michol filiam Saul regis accepit . Nam quia Saul centum tantummodo petiit, sed ducenta genero deferente suscepit; ille regi Isrel preputia geminata comportat, qui Deo non  solum corporis, sed et cordis pudicitiam immolat. Adonias filius Aggith, quia illicitum petiit, Bersabee interueniente, coniugium, Salomone promulgante iudicium, fuso cruore purgauit incestum .

Memento itaque, quod tibi idem Salomon dicit: »Fili mi, si spoponderis pro amico tuo, defixisti apud extraneum animam tuam. Illaqueatus es uerbis oris tui et captus propriis sermonibus tuis. Fac ergo quod dico tibi, fili mi, et temetipsum libera, quia incidisti in manus proximi tui: discurre, festina, suscita animum tuum, ne dederis somnum oculis tuis, nec dormitent palpebre tue .« Tunc enim apud amicum tuum propriis illaqueatus es uerbis, cum te Dei populum regere promisisti. Nec illud obliuiscaris, quod per Ieremiam dicitur: »Maledictus  homo, qui prohibet gladium suum a sanguine .« Ille quippe gladium compescit a sanguine, qui peccata delinquentium negligit uindicare. Sed ne forte timeas pro castris pudicitie stare, et contra frementes luxurie cuneos castitatis arma corripere, audi quid tibi per Ezechielem uox diuina promittat: »Ecce, inquit, dedi faciem tuam ualentiorem faciebus eorum, et frontem tuam duriorem frontibus eorum, ut adamantem, et ut silicem dedi faciem tuam: ne timeas neque metuas a facie eorum .« Per Salomonem quoque tibi dicitur: »Ne paueas repentino terrore irruentes tibi potentias impiorum. Dominus enim erit in latere tuo, et custodiet pedem tuum, ne capiaris .« Et iterum: »Omnis sermo Dei ignitus clypeus est  sperantibus in se .« Quod si impossibilitatem fortassis opponis, et sicut mihi in os dixeras, ad hoc te sufficere posse diffidis, audi quid tibi per eumdem Salomonem Sapientia uera respondeat: »Erue eos qui ducuntur ad mortem, et qui trahuntur ad interitum liberare ne cesses. Si dixeris, uires non suppetunt; qui inspector est cordis, ipse intelligit, et obseruatorem anime tue nichil fallit, reddetque homini iuxta opera sua .«

Sic ergo te, uenerande pater, in hoc castitatis, libidinisque congressu constanter accinge. Sic uibrato spiritus gladio grassanti in Ecclesia tua luxurie  lethale uulnus inflige, ut manubias ac spolia de manu cruenti predonis strenuus ualeas bellator eripere, et ad ipsum castitatis auctorem peracte uictorie merearis insignia reportare.



412 DISSERTATIO TERTIA. CONTRA CLERICOS INTEMPERANTES. Ad Adelaidem Subalpinorum ducissam.





ARGUMENTUM.

Qua de causa scripserat ad Taurinensem episcopum, scribit nunc ad Adelaidem principem feminam, que Subalpinorum gentes et Sabaudie regionem, marito mortuo, administrabat: nimirum, ut clericorum in sua ditione degentium libidinem cerceat, pellicesque eos habere nequaquam patiatur; iustitiam quoque et pietatem in ecclesias, presertim in monasterium Fructuariense, cuius laudes fuse enarrat, plurimum ei commendat.

 ADELAIDI excellentissime duci, PETRUS peccator monachus orationis instantiam.

Quidquid de castitatis iniuria, quam eadem regina uirtutum a clericis patitur, uenerabili Taurinensi episcopo scripsi, tibi scribendum ante decreueram, nisi eorumdem clericorum insuggillantium calumniam formidassem. Expostularent enim, ac dicerent: Ecce, quam impie, quam inhumane parat nos iste confundere, qui non cum episcopis, non cum ecclesiasticis uiris super nostro negotio caute uult ac modeste disserere; sed quod in sacrario tractandum erat, non ueretur feminis publicare. Hoc itaque metuens, personam mutaui: et quod tibi conceperam, illi potius destinaui. Ille tamen unius Ecclesie cathedram tenet: in ditione uero tua, que in duorum  regnorum, Italie scilicet et Burgundie, porrigitur non breue confinium, plures episcopantur antistites. Ideoque non indignum uidebatur, ut tibi potissimum de clericorum incontinentia scriberem, cui uidelicet ad corrigendum idoneam sentio non deesse uirtutem. Presertim quod ad laudem Dei dixerim, cum uirile robur femineo regnet in pectore: et ditior sis bona uoluntate quam terrena potestate. Unde quia, iuxta pete gentilis eloquium  ,

Opus est huic tutore, quem defensorem paro;
hortor et peto, ut tu domno iungaris episcopo; quatenus mutue uirtutis fulti munimine, furentis in Christum luxurie ualeatis aciem debellare.




[DISSERTATIO III.]



CAP. I.---Hortatur Adelaidem, clericorum incontinentium libidinem cercere.


Sed dum uos confederare ad prelium contra diabolum studeo, illud mihi bellum in memoriam reuocatur, quod Debbora prophetes uxor Lapidoth, cum Barac filio Abinem habuisse contra Sisaram ducem exercitus reperitur. De illa quippe legitur: »Quia iudicabat populum, ascendebantque ad eam filii Isrel 413 in omne iudicium .« Ad huius exemplum tu quoque sine uirili regis auxilio regni pondus sustines: et ad te confluunt qui litibus suis imponere legalis sententie calculum concupiscunt. Sed satage, ut sicut illa, et tu quoque habites sub  palma, inter Rama et Bethel. Rama siquidem interpretatur, excelsa; Bethel, domus Dei. Habita ergo et tu sub palma, semperque super te crucis Christi contemplare uictoriam: sede etiam inter Rama et Bethel, ut non solo, hoc est terrenis, inhereas: sed cum apostolis in cenaculo, et cum Anna sancta uidua conuerseris semper in templo. De qua dicit euangelista; »Quia non discedebat de templo, ieiuniis et orationibus seruiens nocte ac die .« Et quia Debbora interpretatur apis, tu quoque mellifica, et diuine laudis dulcedinem in tuis labiis iugiter uersa. »Quam dulcia, inquit, faucibus meis eloquia tua, super mel et fauum ori meo .«

Certe, ut multa preteream, tanquam ex quodam  mellis fauo uisa est mihi hec stilla deffluere, cum hoc uere humilitatis uerbum de tuo contigit ore prodire: Quid mirum, pater, si Deus omnipotens mihi uilissime ancille sue quantulamcunque conferre dignatus est inter homines potestatem, qui contemptibili cuilibet herbe mirabilem aliquando prebet inesse uirtutem? Ostendisti ergo te apem, dum faui distillas ex ore dulcedinem, sicut scriptum est: »Quia de ore prudentis procedit mel, dulcedo mellis sub lingua eius, fauus distillans labia eius .« Sisara uero, exclusio gaudii interpretatur, quod profecto uocabulum inimico humani generis aptissime congruit, qui primum hominem a paradisi gaudio, quo fruebatur, exclusit. Sed quia non est huius temporis immorari in enodandis allegorie  mysteriis, dixit Debbora ad Barac: »Precepit tibi Dominus Deus Isrel, uade, et deduc exercitum in montem Thabor, tollesque tecum decem millia pugnatorum de filiis Nephthalim, et de filiis Zabulon; ego autem adducam ad te in locum torrentis Cison Sisaram principem exercitus Iabin, et currus eius, atque omnem multitudinem, et tradam eos in manu tua. Dixitque ad eam Barac: Si ueneris mecum, uadam: si nolueris uenire, non pergam. Que dixit ad eum: Ibo quidem tecum, sed in hac uice tibi uictoria non reputabitur: quia in manu mulieris tradetur Sisara .« Que nimirum nuda historie uerba succincte transcurrimus, ne si figuras exponendo diutius immoremur, tedium legentibus ingeramus. Hoc tantum ex his dixisse sufficiat, quia  Barac coruscatio interpretatur. Coruscatio uero habet quidem lucem, sed non diutius permanentem; mox enim ut incipit, desinit. Ita sunt nonnulli rectores Ecclesiarum, qui quodammodo tunc coruscare incipiunt, cum ad corrigenda mala subiectorum, quasi zelo se ultionis accendunt: sed protinus exstinguuntur, quia qualibet aduersitate fracti, uel torpore desidie resoluti, cito deficiunt. Unde et ille Barac desidis ac resoluti pastoris figuram gerens, aiebat ad Debboram: »Si ueneris mecum, uadam: si nolueris uenire, non pergam.«

Quapropter sicut uir ille cum femina, Barac 414 uidelicet cum Debbora, mutuis se fulcientes auxiliis, contra Sisaram prelium susceperunt, eumque cum  suis agminibus, et nongentis falcatis curribus funditus debellarunt; ita et uos, tu scilicet et Taurinensis episcopus, contra Sisaram, luxurie ducem, arma corripite: eumque in filios Isrel, hoc est in clericos Ecclesie, dominantem, mucrone pudicitie iugulate; quatenus et episcopus, imo omnes episcopi, qui in administrationis tue finibus commorantur, sacerdotali clericos disciplina cerceant, et tu in feminas uigorem terrene potestatis extendas. Tres quippe tantummodo feminas Deus nouit: que his plures sunt, in eius adhuc notitiam non uenerunt. Nouit enim uirgines cum Maria, uiduas cum Anna, coniuges cum Susanna.



CAP. II.---Quod concubine a templis sint arcende.

Illorum uero clericorum feminas, qui matrimonia  nequeunt legali iure contrahere, non coniuges, sed concubinas potius, siue prostibula congrue possumus appellare; ideoque quia a Deo non merentur agnosci, de templo Dei merito censentur excludi. Nam, si soror Aaron Maria, que Moysi leui sermone detraxit, mox lepra perfunditur, septemque diebus a tabernaculo remouetur , quo iure iste ingredi permittentur Ecclesiam, que eidem Ecclesie sordes libidinis inferunt, uasa Domini in proprios usus asciscunt: et, ut apertius loquar, ministros altaris proprie luxurie ministrare compellunt?

Age ergo, esto uirago Domini: et quasi Debbora cum Barac, hoc est, coniunctis simul episcopis, Sisaram ad internecionem usque persequere. Et sicut  Iahel uxor Haber, tabernaculi sui clauum super Sisare cerebrum posuit, malleoque percussit, et tempus utrumque transfixit, ita tu signo crucis diaboli uerticem transfode, auctoremque luxurie, qui clericos a celestibus gaudiis excludit, elide. Talis enim uictoria Deum ualde letificat, qui aliquando per feminas gloriosior laude triumphat. Iudith quippe continentie uidualis exemplum, dum deauratos ostroque nitentes Holofernis thalamos spreuit, fortioribus armis in mente precincta, etiam caput ebrium audenter, impresso pugione, truncauit . Que etiam, ut hanc meruisset a Domino percipere fortitudinem, diffidentem ac timidum antea corripuerat sacerdotem, Oziam scilicet, qui Deo quinque dierum prefixerat terminum, ea qua  dignus erat austeritate redarguit, dicens: »Non est iste sermo, qui misericordiam prouocet, sed potius qui iram excitet, et furorem accendat. Posuistis uos tempus miserationi Domini, et in arbitrium uestrum diem constituistis ei?«  Esther dum pro salute populi sui morti se uiriliter obiicit, Aman Isrelitarum sanguinem auide sitientem suspendio interire compellit . Mulier sapiens, que degebat in Abela, caput Sebe filii Bochri, ad Ioab militie principem proiecit abscissum: et sic imminens obsidionis auertit a ciuitate periculum . Altera mulier in Thebes 415 fragmen mole de propugnaculo turris immersit, et Abimelech fortiter oppugnantis caput, cerebrumque  simul obtriuit . Abigail uxor Nabal a domo sua cedis interitum remouet, dum uiri sui contemnendo stultitiam, irascenti Dauid xenium prebet . Tu quoque a domo tua et ab his quibus preemines regionibus, gladium poteris diuini furoris auertere, si etiam episcopis negligentibus, luxuriam in ipsa ecclesiastici culminis arce subnixam, elaboraueris expugnare. Hoc enim uidetur fieri nunc in finibus Christianorum, quod factum legitur in segetibus Philisthinorum. Nam sicut uetus narrat Historia: »Cepit Samson trecentas uulpes, caudasque earum iunxit ad caudas, et faces ligauit in medio: quas igne succendens dimisit, ut huc illucque discurrerent; que statim perrexerunt in segetes Philisthinorum. Quibus  succensis, confortate iam fruges et adhuc stantes in stipula, concremate sunt in tantum, ut uineas quoque et oliueta flamma consumeret «



CAP. III.---Quod heretici, ac mali sacerdotes uulpibus sint similes.

Hec plane historia, licet principaliter designat hereticos, qui quasi trecentenario numero continentur, quia sancte Trinitatis fidem uerbotenus confitentur; sed dum sub uelamento orthodoxe fidei in prima sermonis sui fronte se palliant, ignem praue doctrine in posterioribus, quo fruges omnium bonorum operum exurantur, occultant. Quamuis, inquam, per has uulpes designentur heretici, his tamen incontinentes clerici cum suis pellicibus possunt non  inconuenienter aptari: qui quasi solutis pedibus gradiuntur, dum honestatis aliquando speciem simulate pretendunt. Sed cum accensis facibus combinantur in caudis: quia quasi postposito, et, in quantum ualent, occulto igne impudici conglutinantur amoris. He itaque uulpecule, igne interueniente, coniuncte, et libidinis facibus combinate, omnia Philisthinorum sata consumunt; quia spiritales fructus Ecclesie destruunt, et quantum ad se, bona opera fidelis populi, diuine indignationis igne succendunt, de quo igne mystice per Psalmistam dicitur: »Tradidit grandini iumenta eorum, et possessiones eorum igni .« Quoniam sicut boni sacerdotes Deo quorumlibet fidelium oblationes et uota commendant; ita plerumque qui sacris  altaribus indigni sunt, horribiliter grauant. Quod autem mali sacerdotes uulpibus comparentur, Ezechiel quoque propheta testatur, dicens: »Quasi uulpes in desertis prophete tui erant, Isrel .« Et de clericis quidem interim ista sufficiant.

De ecclesiis autem, que tibi adiacent, admonerem, ne more prauorum quorumlibet diuitum, earum bona minueres; sed cum te presente, plures nobiscum colloquerentur episcopi monasteriorumque rectores: nullus eorum fuit, qui uel a te, uel a tuis procuratoribus ullam sibi molestiam conquereretur inferri, preter 416 Augustensem duntaxat episcopum: qui tamen non a te sibi de suis aliquid imminutum,  sed conquestus est potius Ecclesie sue nichil ex tua liberalitate collatum. Felix, inquam, diues hoc tempore, cui suppares conuicanei hoc solum ualent crimen inferre. In Fructuariensi certe monasterio, ubi per decem fere dies hospitium tenui, quam humanus quamque suauis tuus principatus esset Ecclesiis, euidenter agnoui: ubi nimirum ita securi sub tue protectionis umbraculo, Deo deseruiunt fratres, ac si sub maternis alis pulli confoueantur implumes. Et quam conuenienter illi loco Fructuarie est nomen impositum, quod non humani sensus industria, sed diuina credimus dispositione prouisum.

Nam quia Ephraim interpretatur fecunditas; ille procul dubio mons est Ephraim, ubi nimirum ueri  Isrelite consistunt. Qui dum arua mentium assiduis sacre Scripture sententiis, quasi quibusdam ligonibus excolunt, uberes illic spiritualium segetum prouentus erumpunt, qui celestibus horreis angelitus inferantur. Ille, inquam, uere mons est Ephraim, ubi robur exercitus, ubi fortium cuneus bellatorum. Ibi contra diabolum assidue geritur infederabile bellum, et cominus in arma congreditur, hinc agmen Isrelitarum, illinc exercitus Chaldeorum. Illic Agag pinguissimus per manum sobrietatis in frusta conciditur ; et Eglon rex Moab transfixo femore, castitatis gladio trucidatur . Qui Eglon interpretatur uitulus meroris, ut uictimam significet perditionis. Illic Madianitarum reges, Zebee et Salmana, ueri Gedeonis gladio perimuntur  ; illic in Goliath, superbie caput abscinditur ; in Saul inobedientia reprobatur ; in Achitofel fraus cum omni sacrilega duplicitate suspenditur ; in Achan filio Charmi, super auaritiam ingens lapidum congeries cumulatur . Ibi iehsu, non ille Benun, ueraciter Amorrheorum superat reges, suosque milites facit eorum calcare ceruices . Illic plane Beseleel de lignis setim, qui putrescere nesciunt, Deo Isrel arcam fabricat, tabernaculum construit, aureum cum septem lucernis caudelabrum erigit; mystica quoque auro, gemmisque nitentia sacerdotum ornamenta componit . Ibi Salomon templum Domino ex lapidibus pretiosis edificat, tantumque latomis et cementariis  silentium imperat, ut non ibi malleum, non securim, non ferramentum aliquod tinnire permittat . Ibi Zorobabel filius Salathiel, et Iosue filius Iosedech, cum cetera multitudine uirtutum armis accincti, sic Hierusalem muros instaurant, ut tamen aduersus hostium cuneos opus impedire uolentium, pugnare non desinant. Utrobique igitur solerter intenti, utrobique parati, dum una manus exercetur ad murum, altera uibratum tenet iugiter gladium: et dum hinc edificii structura perficitur, illinc ingruentium hostium barbaries propulsatur .

Et quid amplius eloquar? Nisi quia illa est officina fabrilis, in qua mulieris euangelice   drachma quotidie malleis discipline regularis extunditur, et sic ad sui Conditoris imaginem , ad quam principio condita fuerat, reformatur. Et reuera illic mundane machine faber, cui 417 uidelicet, euangelista Marco testante, dicebat: »Unde huic hec omnia, et que est sapientia que data est illi, et uirtutes tales, que per manus eius efficiuntur? Nonne iste est fabri filius et Marie, frater Iacobi, et Ioseph, et Iude, et Simonis?«  Ille, inquam, fabri filius, qui et ipse nichilominus faber, illic propriis manibus agitat folles, seruos scilicet suos, rerum temporalium mole penitus uacuos, et ab omni terreni amoris humore siccatos. De quo fabro per Isaiam diuina uox ait: »Ecce ego creaui fabrum sufflantem in ignem prunas, et  proferentem uas in opus suum .« Unde et Ieremias: »Omnes, inquit, isti principes declinant, ambulantes fraudulenter: es et ferrum, uniuersi corrupti sunt; defecit sufflatorium; in igne consumptum est plumbum, frustra conflauit conflator, malitie enim eorum non sunt consumpte: argentum reprobum uocate eos, quia Dominus proiecit illos .«

Per hos itaque uim Spiritus sancti efflat, ut eorum uerbis, uel exemplis in amore Conditoris sui frigida corda feruescant. Illic plane iehsu sepe ad discipulos suos ianuis clausis ingreditur : quibus non modo per salutationem pacis prebet alloquium, sed etiam per insufflationem sancti Spiritus influit sacramentum. In illo cenaculo  Pascha quotidie cum eisdem discipulis celebrat: et dum uirtutem mystici sermonis eructat, eos ad ardorem sue dilectionis inflammat. Opere pretium est cernere, quomodo examen apum Domini per aluearium suum iugiter huc illucque discurrant, ac diuersis officiis occupate, quod illis iniunctum est, certatim implere contendant. Onera siquidem diuersa comportant, mella constipant, illudque nectar includunt, unde laui miri dulcoris, et gratie summi Regis ferculis apponantur. Illic in conspectu Dauid regis Isrel sacerdotes, et leuite, simul et Nathinei, nablis, tubis, cinaris [cyniris], et citharis, cunctisque musicorum generibus concrepant , ac mystici carminis organa modulantes, excubiarum suarum uices alternant, dicentes: »Confitemini  Domino, quoniam bonus, quoniam in eternum misericordia eius .« Omnipotentem Deum precor, o Fructuaria, ut ante me de uinculo carnis huius absoluat, quam te ab eo in quo te uidi, religionis statu deiectam, ueraciter audire permittat.

De cetero, uenerabilis soror, contende semper de bonis ad meliora conscendere: et sicut per Apostolum prohiberis in incerto diuitiarum sperare;  ita etiam noli ex diuine clementie pietate diffidere. Et quia te noui de iterata coniugii geminatione suspectam; tentatus a Sadduceis Dominus de muliere, que septem fuerat fratribus nupta, cui foret illorum in resurrectione pre ceteris iudicanda, sic  respondit: »In resurrectione neque nubent, neque nubentur, sed erunt sicut angeli Dei in celo .« Nam, si multiuire ad regnum Dei nullatenus pertinerent, nequaquam hic ueritas responderet: Erunt sicut angeli in celo; sed potius diceret: Quia erunt sicut maligni spiritus in inferno. In hoc itaque Saluatoris uerbo manifeste colligitur, quia si religiosa duntaxat uita non desit, a regno celorum frequentati coniugii pluralitas non excludit. iehsu enim talis est sponsus, ut quamcunque 418 sue caritatis ulnis amplectitur, protinus in ea floride castitatis munditia reparetur. Et hec loquor, non ut adhibeam multinubis adhuc futuris audaciam; sed, ut iam factis, spei, uel penitentie non subtraham medicinam.



CAP. Iu.---Quod zetus ac pietas in iudice moderate esse debeant.


Esto circa delinquentes quadam librati examinis arte discreta; ut nec ad uindictam precipitanter inferueas, nec ad parcendum sis omnino remissa; quatenus nec ad ulciscendum immoderatus te zelus accendat, nec nimia pietas ab exercende te discipline uigore cohibeat. Sane quia mox, ut infertur iniuria, perturbatur animus, uix rectum illico ualet promulgare iudicium. Sicut enim intuentis uisum aqua, dum quiescit, admittit; si turbatur, obtundit; sic humanus animus in ipso perturbationis articulo inoffensam recti iudicii regulam, et lineam non attendit. Unde necesse est, ut in posterum sententia differatur, quatenus, equata iustitie lance, iudicium,  quod perturbata nequiuerat, mens quieta suspendat. In quo plane non minimum ad edificationem pertinet intueri, rex Dauid quam quietus, quam grauis in promulgatione iudicii fuerit, et discretus. Qui nimirum Ioab et Semei se grauiter offendentes, donec uixit, et in eo ira, uel furor locum habere potuit, equanimiter tolerauit; cum uero iam propinquaret ad obitum, et nullis olim sopite iracundie stimulis urgeretur, precepit filio, ut post mortem suam in illos uindicaret: tunc uidelicet cum eum humanis iam rebus exemptum, offendentium pena delectare non posset. »Tu, inquit, nosti, que fecerit mihi Ioab filius Saruie: que fecerit duobus principibus exercitus Isrel, Abner filio Ner, et Amase filio Iether, quos occidit, et effudit sanguinem belli in pace  .« Et paulo post: »Facies ergo iuxta sapientiam tuam, et non deduces canitiem eius pacifice ad inferos.« De Semei uero ait: »Habes quoque apud te Semei filium Gera, filii gemini de Bahurim, qui maledixit mihi maledictione pessima, quando ibam ad castra.« Et paucis interpositis, addidit: »Deduces canos eius cum sanguine ad infernum .« Ubi notandum, quam laudabilis huius uiri fuerit, et admiranda discretio; quia quandiu potuit irasci, noluit uindicare, deficiente uero iam omni furoris et ire materia, ne preteriret omnino iustitiam, ultionis exeruit disciplinam. Cum enim ultor non habet aliquid de suo, tunc recto depromitur uindicta iudicio. Unde Dauid non pascebatur  uindicta, quia nec cruciabatur iniuria: non eum zelus fecit immoderatus accensum, nec pietas reddidit inordinata remissum. Sic sic illatam discretus ultor iniuriam, et non remissus indulsit, et non seuiens uindicauit. Tu quoque, uenerabilis soror, et domina, huius imitare sancti regis exemplum, ut pietatis simul atque iustitie nunquam deseras institutum. Ita tamen, ut iuxta apostolicum preceptum, superexaltet misericordia 419 iudicium ; et sic omnis iudicii tui calculus ad omnipotentis Dei gloriam tendat; quatenus expleto commissi uillicatus officio, is qui tuum tenet nunc in suis manibus spiritum, de terreno te ad celestis glorie prouehat principatum.  Monasterium preterea Fructuariense, tanquam uere thalamum Iesu, tue magis ac magis commendo custodie: cui queso, ita peruigiles tuitionis tue depende semper excubias, 420 ut per te celestis ille sponsus tuus in eo suauiter requiescat. Omnipotens Deus te ac tuos regie scilicet indolis, filios benedicat, eosque non modo ad etatis, sed etiam sanctitatis incrementa perducat. Dominus autem Adraldus Bremetensis rector cenobii, uir uidelicet religiosus et prudens, ex me per te officiosissime salutetur. Qui si uult, ut sibi quoque aliquid scribam, scribendo precipiat.


Sit nomen Domini benedictum.





421-422 OPUSCULUM DECIMUM NONUM. DE ABDICATIONE EPISCOPATUS. AD NICOLAUM II ROM. PONT.





ARGUMENTUM.

Orat pontificem summum, suppliciterque obsecrat, ut sibi episcopatus onus deponere permittat: causas precipuas affert, quod senior sit, et idcirco quieti magis quam laboribus idoneus; quod illud laboriosum munus non sponte, sed coactus susceperit, et denique quod propter sua peccata, ut ipse inquit, indignus sit qui in tam excelso honoris et dignitatis fastigio sedeat. Licere autem, si ita tempus aut ratio postulet, episcopatu se abdicare, plurimis sanctorum uirorum et exemplis et auctoritatibus comprobat. In fine Deum precatur, ut eam pontifici mentem det, qua suis uotis satisfaciat.

 Domino suo NICOLAO uniuersali pape, PETRUS peccator monachus seruitutem.

Sacrarium Spiritus sancti uestrum pectus agnoscit, quia nisi me tunc necessitas apostolice sedis impelleret, et antiqua, quam iamdudum circa uos habueram, caritas inuitaret, post sancte memorie domini Stephani, uestri quidem decessoris, mei autem persecutoris, obitum, ego a me protinus episcopatum non canonice traditum, sed uiolenter iniectum funditus abscidissem. Meministis enim, domine mi, quot querelas coram uobis sepe deposui, quot gemitus, quot denique profunda suspiria ex imis uisceribus traxi, quoties etiam uberibus lacrymis tristia ora rigaui. uerumtamen apud uos tunc non obtinui missionem, quia Romane Ecclesie, que ruinam  minari uidebatur, id utilitas non poscebat. Nunc autem te in sagena Petri clauum regente, sub tranquilla pace tota Christi gratulatur Ecclesia. uentorum quippe se turbines reprimunt, procellarum spumantium uolumina conquiescunt, mitescunt maria, totaque uidetur celi serenitas innouata. Cum igitur sub sancto pontificatu uestro iucunda pace uniuersalis Ecclesia potiatur, canis meis, et grandeue iamiam senectuti, queso, requies non negetur. Quapropter ob remissionem omnium peccatorum  meorum, que nequiter perpetraui, cedo iure episcopatus, et per hunc annulum  desperata deinceps omni repetendi querela, renuntio: utrumque etiam uobis monasterium reddo: et, ut quiescendi municipium ueterano et emerito militi permittatur, imploro.




[DE ABDICATIONE EPISCOPATUS.]



CAPUT PRIMUM. Probatur exemplis posse dimitti episcopatum.


Hic mihi fortassis obiicitur, semel acceptum dimitti regimen non licere. Ad quod breuiter dico quod sentio; quia plerique pontificatus iura non deserunt, et de sinistris sunt; quotquot autem legimus recta intentione dimisisse, certa spes est eos de eterna cum Christo societate gaudere. Neque tamen hoc dicimus, ut passim deseri episcopatum liceat, nisi uidelicet id fieri necessitas, siue rationalis quelibet causa deposcat.

Enimuero B. ualerius episcopus dum sibi prouidet successorem, magnum Augustinum Hipponensi Ecclesie inthronizat antistitem.

Lucidus Ficoclensis episcopus dum propinquum  sibimet obitum imminere cognoscit, ad cenobialis portum conuolat ordinis, ac sacerdotalis infulas dignitatis monachicis mutat induuiis. Et, ut noueris quid sibi conuersio ista contulerit, sicut authentica registri testatur historia, sub ipso migrantis obitu Spiritus sancti gratia letissimo relucebat in uultu. Cui nimirum, et antequam moreretur, beatus apostolus Andreas apparuit, et qua hora migraturus esset ex corpore nuntiauit.

Quid B. Adelbertum martyrem dicam? Qui nimirum  quoniam Bohemiensis Ecclesie postposuit cathedram, monachum induens, triumphalem martyrii meruit inuenire coronam.

Utque ex industria de ceteris sitleam, quidam sanctus penitens, cuius me ad presens uocabulum 423 fugit, apud Gallias iam ante septennium fere  episcopatu dimisso, tandem angelo uisitante precipitur, ut ad episcopatum redeat; sed recusat, donec admonente eodem angelo, beatus aduenit sub celeritate Remigius. Sic itaque ne deceptio potuisset forte subripere, etiam tuta formidans, humano cessit imperio, qui ad angelicum prius oraculum rigidus stetit.

Episcopus etiam ille Sabinensis, qui solium pontificale deseruit, et Farfense monasterium, contempta sacerdotali dignitate, construxit; quam nobilis in Christo uir fuerit, testis est antiqua traditio, que sanctitatis eius insignia celebrat; testis moderna deuotio, que piam eius memoriam in benedictione frequentat. Quanti scilicet et prius, et postmodum in eadem sede usque ad uite terminum  perdurarunt, et tam operosum fructum Deo nullatenus attulerunt.

Nec te, felix Bonite, preteream, qui hac duntaxat occasione percepta, quoniam de manu regis, laici uidelicet hominis, traditionem Ecclesie te suscepisse contigerat, cathedram contempsisti, atque ad remotioris uite custodiam te protinus contulisti.

uenerabilis quoque Gaudentius Apsarensis episcopus, cuius ego familiaritatis dulcedinem merui, per quem Deus iam non ignobile miraculum fecerat, episcopatum dimisit, et de Sclauonico regno nauigans, littoribus Anconitane urbis applicuit, a qua non longe post biennium feliciter obiit.

Nam et Paulinus Nolane presul Ecclesie, ut querenti filium uidue subueniret, ministerium pontificale  deposuit, seseque tyranno cuidam tanquam uile mancipium subiugauit.

In ecclesiastica porro, quam Romanus quidam scriniarius scribit, historia, legisse me memini, Martyrium Antiochenum episcopum propter dissidentis inobedientiam populi, cathedram dimisisse, ubi sic dicitur: Rediens, inquit, Martyrius Antiochiam, et inueniens populos dissidentes, Zenonemque his fauentem, coram Ecclesia abrenuntiauit episcopatui, dicens: Clero non subdito, et populo dissidenti, et Ecclesie squalenti abrenuntio, seruans mihimet sacerdotii dignitatem. Ubi etiam illud inuenitur insertum, quod Appio quidam patricius, qui imperante impio Anastasio, in Nicena ciuitate presbyter fuerat  per uiolentiam consecratus, quoniam prudens erat, ex decreto piissimi imperatoris Iustini, qui Anastasio in sceptra successerat, factus est prefectus pretorii. Sic nimirum, sic imperiali fuit pietate correctum, quod sub tyrannica fuerat tempestate presumptum. Quod profecto idcirco referendum duxi, ut quoniam et ipse uiolenter attractus sum, hinc ualeat colligi, quid etiam super me digne debeat ex antique auctoritatis imitatione decerni. Quanquam et alterius uideatur esse negotii definire, utrum hoc, quod ille de presbytero prefectus pretorii factus est, auctoritati, an preiudicio debeat imputari.



424 CAPUT II. Quid de dimittendo episcopatu B. Gregorius sentiat.

Porro autem beatus papa Gregorius, si necessitas  uideretur exigere, nullatenus prohibebat episcopos ab iniuncta sibi dignitate cessare. Cuius registri tantummodo titulum nobis sufficiat adnotare, ne iudicemur epistolam laciniosa prolixitate distendere. Ait enim is qui registri uolumen explicuit . Pontificibus, inquit, uoluntarie suis renuntiantibus sedibus successores Gregorius nullo modo denegabat, eosque postmodum de redditibus relicte Ecclesie sufficienter nutriendos esse censebat; et reliqua, que illic latius subnectuntur. Hinc est enim, quod idem presul insignis de episcopo prime Iustiniane, qui capitis egritudinem patiebatur, hanc promulgat prolata disceptatione sententiam: Si uero, inquit, reuerentissimus Ioannes fortasse pro molestia sua petierit, ut ab episcopatus honore debeat  uacare, eo petitionem scripto dante, concedendum est.

Porro et B. Hieronymus, dum de otioso Ecclesie rectore tractaret, adiecit: Illico, inquit, indignantis Domini responsione ferietur: »Serue nequam, quare non dedisti pecuniam meam ad mensam, ut ego ueniens, cum usuris exegissem illam?  Quod doctor protinus exponens, ait: Id est, deposuisses ad altare, quod ferre non poteras. Dum enim tu ignauus negotiator denarium tenes, alterius locum, qui pecuniam duplicare poterat, occupasti.

Quid referam Lugdunensem episcopum, uita et uocabulo Iustum, qui commissum sibi pontificatus officium et laudabiliter rexit, et non sine laude deseruit?  Plane abreptitius quidam in tantam furiose mentis prorupit insaniam, ut obuios quosque uiolentus impeteret, uerberum collisione mactaret, plerisque membra precideret, mortem postremo nonnullis inferret. Hic aliquando plurimis insectantibus, Ecclesie fores irrupit, seque tueri cepit. Nam tunc eum necessitas edocebat ad cor redire, cum iam cogebatur a uita discedere; ecce sacerdos sanctus concitus ad ista prosiliit, et Ecclesie confugium petenti se defensor obiecit. Ii uero, quorum propinqui uel exstincti fuerant, uel truncati, uehementer instabant, et reum ad supplicia importuna constipatione querebant. Quid plura? Tandem ad hoc peruentum est, ut pius pontifex satisdatione suscepta  ne reus mortis morti succumberet, quasi pro satisfactione uictorie, eorum hunc manibus tradidisset [f. traderet,]; sed mox ut in eorum potestatem deuenit, exstinctus interiit. Protinus uir Dei tanquam si ipse huius homicidii auctor esset, pauefactus intremuit, Ecclesiam dimisit, et in Aegypti partibus postmodum eremiticam uitam duxit. Hoc nimirum ita litteris tradidi, ut seruus Dei dominus Stephanus, qui uestris assistit aspectibus, intimauit.

Petrus etiam archiepiscopus Rauennatem dimisit Ecclesiam, cui mox adhuc superstiti Honestus, primo uidelicet Ottone habenas imperii gubernante, successit.

425 Enimuero et insignis ille Gregorius Nazianzenus,  qui ab historiographis Deiloquus appellatur, Constantinopolitanam Ecclesiam contempsisse, imperante religioso, atque catholico principe Theodosio, traditur. Quod si nobis forte non creditur, ipsius hic historie uerba ponantur: Sancta, inquit, synodus Gregorio Deiloquo episcopatum Constantinopoleos roborauit, et hunc inuitum in throno locauit, utpote muitum laborantem, et urbem a lesione hereseon liberantem. Cumque didicisset, quosdam ex Aegypto sapientissimus et beatissimus iste huic rei inuidere, compositorio sermone ostenso, spontanee a throno regnantis urbis abscessit. Quo thronum refutante, Nectarium imperator, et synodus prouehit. Hec porro non nostra, sed ipsius historie uerba sunt.



CAPUT III. Quod anime gehenne suppliciis tradite, Dominicis diebus refrigerio potiuntur.


Illud etiam, quod Humberti archiepiscopi, summe uidelicet auctoritatis uiri, narratione cognoui, silentio tradendum esse non arbitror. Nam cum a finibus reuerteretur Apulie, asserebat in regionibus que Puteolis adiacent, inter aquas nigras et fetidas, promontorium eminere saxosum et scrupeum. Ex quibus uidelicet exhalantibus aquis consueto more teterrime uidentur auicule repente consurgere, et a uespertina Sabbati hora usque od ortum secunde ferie, solite sunt humanis aspectibus apparere. Quo indulti temporis spatio uidentur hinc inde per montem uelut solute uinculis libere spatiari. Alas extendunt, plumas rostro prosequente depectunt, et in  quantum datur intelligi, concessa ad tempus refrigerii se tranquillitate resoluunt. Que profecto uolucres nec unquam uidentur uesci, nec quolibet aucupis ualent ingenio capi.

Dilucescente igitur matutina secunde ferie hora, ecce magnus ad instar uulturis coruus post prefatas auiculas incipit concaua gutture grauiter crocitare. Ille protinus sese aquis immergentes abscondunt, nec ultra uidendas se humanis oculis offerunt, donec aduesperascente iam Sabbati die, de sulphurei stagni uoragine rursus emergunt. Unde nonnulli perhibent eas hominum esse animas ultricibus gehenne suppliciis deputatas. Que nimirum reliquo totius hebdomade tempore cruciantur, Dominico autem die cum adiacentibus ultro citroque noctibus, pro  Dominice resurrectionis gloria, refrigerio potiuntur. Cui scilicet assertioni etiam Prudentius nobilis uersificator in hymnorum suorum opusculis attestatur. Sed cum hec de auiculis, et coruo inter aquas nigras aliquando apparentibus, aliquando se abscondentibus, in pagina digessissem, religiosus Casinensis monasterii abbas Desiderius aduenit, seseque rem sic habere funditus abnegauit. Cumque illum, et Humbertum, meum uidelicet relatorem, in mutua colloquia deduxissem, Humbertus ait: Ego quidem huius allegationis testimonium non defendo, uerumtamen hoc simpliciter retuli, 426 quod ab accolis  illius audiui. Sed quoniam persone iste, Desiderius uidelicet et Humbertus, tante auctoritatis sint ut neutri eorum fides debeat denegari, ego quoque, quod scripsi, procaciter non affirmo, sed utrum uerum sit necne, legentium inquisitioni relinquendum esse decerno.

Ut igitur illud inferam, propter quod ista premisi, episcopus, qui tamen, si recte teneo, Capreis preerat, uidit maiorem Benedictum papam, qui iam obierat, nigro equo quasi corporaliter insidentem. Cumque illum ceptum iter carpere cerneret, Heus, inquit, nonne tu es papa Benedictus, quem defunctum liquido nouimus? Ipse, inquit, infelix ego sum. Et ille: Quomodo tibi est, Pater? Grauibus, ait, tormentis afficior, spe tamen, si adiutorium prebeatur, de  mea recuperatione non priuor; sed perge, queso, ad fratrem meum Ioannem, qui nunc apostolicam occupat sedem, eique mea functus legatione denuntia, ut illam potissimum summam, que in tali theca reconditur, in pauperes pro mea salute distribuat; sicque me redimendum esse, quandocunque tamen hoc decreuit miseratio diuina, cognoscat. Nam cetera, que pro me sunt indigentibus tradita, mihi nichil penitus profuerunt, quia de rapinis sunt et iniustitiis acquisita. His igitur auditis, episcopus Romam impiger adiit, Ioanni pape defuncti fratris uerba narrauit, episcopalis mox sarcine pondus abiecit, monachum induit, eoque modo salutem sibi ex aliena calamitate prouidit.

De equiuoco quoque eiusdem Benedicti pape   atque nepote, qui post eum tertius, Ioanni secundus in Romane sedis inuasione successit, idem mihi narrauit Humbertus; quia uassus quidam dum iter ageret, accidit ut iuxta molendinum equo insidens pertransiret; ecce repente monstrum immane conspexit, quo uiso subitus eum terror inuasit, et stupefactus intremuit. uidebatur autem monstrum illud in aures duntaxat aselli caudamque desinere, cetera ursus erat. Cumque uiator ad hoc portentum territus obrigesceret, fugamque precipitem formidolosus iniret, informe prodigium humane uocis uerba formauit: Noli, inquit, o uir, expauescere; hominem me olim fuisse, sicut et ipse nunc es, procul dubio crede; sed quia bestialiter uixi, post uite finem bestie perferre speciem merui. Porro cum  ille perquireret, quis fuisset: Ego, ait, ille solo nomine Benedictus fui, qui nuper apostolice sedis apicem indignus obtinui. Inquisitus autem, quid iam retributionis haberet: Nunc quidem, inquit, usque ad iudicii diem per dumosa, atque squalentia, per sulphurea loca, et fetores exhalantia, atque incendiis conflagrata, rapior et pertrahor; post extremum uero iudicium, corpus meum simul et animam irremediabilis cruciatus, et gehennalis barathri me irreuocabilis olla deglutiet, ita ut nulla mihi recuperationis spes in posterum restet. Post hec uero, et huiusmodi uerba disparuit. Sed cum ego, cur ille  in hac specie conspectus sit, indaginem quero, non deesse mysterium ab eo quod uisum est, deprehendo. Nam quia miserabilis ille ab ipso funesti pontificatus sui primordio 427 usque ad finem uite in luxurie ceno uersatus est, non incongrue uisus est, et ab auribus incipere, et in caudam asini terminare. Asinus quippe luxuriosum est animal, sicut propheta designat cum de carnis immunditie deditis, ait: »Ut carnes asinorum, carnes eorum .« Quod autem per cetera membra ursi tenebat speciem, uitam in omnibus docetur duxisse carnalem. Nam, sicut a physicis traditur, ursa cum parit, non catulum, iuxta consuetudinem bestiarum, sed frustum carnis effundit: mox quod effusum est, crebrius lingendo et lambendo componit,  sicque ad sui similitudinem lingua formante, producit . Iure igitur qui luxuriose, et carnaliter uixit, in asini simul et ursi figura comparuit. Cui nimirum quis non uideat quanto melius fuerat, ut episcopatum deserens, penitentiam ageret, quam in eo usque ad uite terminum perseuerans, ueram uitam funditus perdidisse?



CAPUT Iu. De monacho, qui damnatus in inferno, postea liberatus est.

Sed quia hoc triste pretulimus, aliud pietatis diuine miraculum, quod nimirum letos habuit exitus ex eiusdem Humberti narrationibus subnectamus.

In monasterio, inquit, B. Siluestri, quod in Urbinate  constitutum est territorio, quidam monachus obiit, et ab incipiente gallicinii nocturnalis articulo, usque ad secundam diei horam cadauer exanime, lotum iuxta morem, atque constrictum, fratribus circumquaque psallentibus, in feretro iacuit. Cumque transactis iam missarum ex maiori parte solemniis, Agnus Dei, iuxta regulam diceretur, ecce repente, qui mortuus iacebat in medio, anima redeunte, surrexit. Stupefacti sunt fratres, et noua nimis admiratione perterriti: nimirum quem funeris officium persoluentes extulerant, nunc uitalem spiritum recepisse uidebant. At cum propius accessissent, uerbaque ex ore illius audire auidius inhiarent: Ah scelus! ille maledicta, et contumelias in Deum cepit effundere, benedictum Saluatoris nomen impie  blasphemare, uiuifice crucis signum, ut oscularetur, oblatum, sacrilego ore conspuere; intemeratam quoque Dei Genitricem ignominiosis non timebat opprobriis lacerare. Ut quid, inquiens, pro me psallitis, uel sacrificiorum hostias offerre tentatis? Ego enim in ipsa flammantis tartari profunda descendi, ibique me meus magister, et dominus Lucifer irreuocabiliter deputauit; coronam plane suam eream inexstinguibili semper ardore candentem, mihi in capite posuit: eiusdem quoque metalli chlamyde me, qua induebatur ipse, uestiuit. Erat autem chlamys tam longa, ut talo tenus flueret; tam feruenter ignita, ut liquefacta guttas emittere uideretur. Cumque fratres eum, ut penitentiam ageret,  atque ut occulta sua in medium proferret, unanimiter hortarentur, ille anathematizabat et blasphemabat: et non solum penitentie remedium, sed et omnia redemptionis nostre mysteria ore rabido atque 428 sacrilego condemnabat. Monachi uero ad semper uictricia orationis arma pio studio recurrentes, ceperunt, abiectis indumentis, corpora sua scopis allidere, pugnis pectora tundere, psalmodie atque omnium, quibus ualebant, precum generibus insudare. Cunctis itaque fratribus in luctuosis orationibus et ieiunio constitutis, ac sub diuine pietatis exspectatione suspensis, tandem superne uirtutis splendor emicuit. Ecce enim desperatus ille, et uoragine maris hiantis absorptus, ad superficiem rediit: Dei quippe Saluatoris omnipotentiam laudat,  nequissimis Satane ludificationibus abrenuntiat, crucem adorat, penitentiam flagitat. Confessus est autem, quia post renuntiationem seculi, in fornicationem cecidit, quam tamen eotenus nulli penitus per confessionis indicium patefecit. Laudans igitur, et benedicens Deum usque in diem alterum uixit, sicque Creatori suo mirabiliter restitutus, in sancta de hoc seculo confessione migrauit. Sic sic nimirum terne orationis fructus effloruit, que uidelicet oratio ex ipsis gehenne uisceribus predam rapuit, et de flammarum stipula in structura superne Hierusalem lapidem uiuum posuit. Hec mihi Humbertus archiepiscopus retulit, cuius nimirum uerba uelut apostolica uidentur ueritate fundata.



CAPUT u. Quod episcopatus sit arduum munus.


Si ergo ille, qui in monachatu ceciderat, quique de sola sua anima rationem debebat, tam terribili meruit sententia condemnari; qua mente securus est quilibet mei similis indignus episcopus, qui nimirum tot est animarum reus, quot per eius negligentiam, seu praua exempla depereunt? Cum constet fuisse nonnullos, pro leui etiam quolibet impedimento, episcopali regimine sponte nudatos, ex quibus hic unum sufficiat inseri, quem profecto in ea, quam Cassiodorus de Greco in Latinum transfert, historia promptum est reperire, cuius hic historie nuda duntaxat uerba conscribimus, ut dubietatis scrupulum ambigentibus auferamus.

Siluanus, inquit, rhetor fuit prius Troili sophiste  discipulus, et ad perfectum Christianus, uitamque monachicam diligens. Is enim doctoris pallio uti despexit. Quem post hec Atticus episcopus comprehendens, episcopum Philippopoleos ordinauit. At ille tribus annis in Thracia degens, nec frigora ferre ualens, cum haberet corpus ualde debile atque subtile, rogauit Atticum ut eum in locum alium constitueret, dicens, non ob aliam causam, nisi propter frigus ea se loca uitare. Cumque alter pro eo fuisset ordinatus, mansit Siluanus Constantinopoli, uitam monachicam perfecte custodiens; tantumque sine ulla fuit arrogantia, ut plerumque in tanta multitudine ciuitatis cum soleis despectus procederet. Quodam uero tempore pretereunte, Troiane presul  Ecclesie moritur, Troianique uenerunt petentes episcoqum. Cumque cogitaret Atticus, quem ordinare deberet, subito contigit ad eum salutandum 429 uenire Siluanum. At ille uidens eum, mox cogitare cessauit. Tunc ad Siluanum: Non habes, inquit, ulterius occasionem, pro qua ecclesiasticas curas possis effugere. Troia namque non habet frigus, sed ecce apparatus est tuo corpori opportunus a Deo locus; prepara ergo temetipsum, et ad Troiam continuo proficiscere. Migrat ergo Siluanus.

uerum si quis hunc fortasse temeritatis accuset, eumque pro solo frigore commissum regimen contempsisse, atque pro corporis commoditate ad aliud demigrasse condemnet, audiat post hec insigne  per eum claruisse miraculum, et sic saltem liuido reprehensionis morsu lacerare desinat iustum. Sic enim subiungit historia: Quo facto, miraculum quod inter manus eius accesserit enarrabo. Nauis maxima, que grandes columnas deuexit, nuper in littore Troiano fabricabatur; cumque eam ad mare ducere uoluissent, multis funibus, atque populo trahente, nullatenus mouebatur. Quod dum plurimis diebus ageretur, suspicati sunt nauem a demonio retineri. Tunc ad Siluanum uenientes episcopum, rogauerunt eum, ut in eo loco daret orationem, credentes hoc modo [deest ibi posse, uel aliquid eiusmodi] trahi nauem. At ille humili sermone dicebat se esse peccatorem, asserens hoc opus alicuius esse iusti, non suum. Quem dum rogassent,  uenit ad littus, factaque oratione, tetigit unum funem, iubens ut insisterent operi cum labore. Tunc illis breuiter impellentibus, cursim nauis ad mare processit. Hoc miraculum reuerentiam illius uiri cunctos fecit habere prouinciales. Enimuero si episcopatum dimittendo, atque ad alium commigrando Siluanus iste peccasset, non in ostensa signi uirtute mirabilis, sed reatu potius miserabilis uideretur. uirtus ergo miraculi testimonium perhibuit sanctitati. Porro autem, si episcopatum, ut dicitur, nulla licet ratione dimittere, quid est, quod tot sancti pontifices per historiarum passim queque uolumina reperiuntur de suis se Ecclesiis ad alias transtulisse, cum profecto suas ante relinquerent quam ad reliquas transmigrarent? Quorum plerique  cum commissum regimen spernerent, ad aliud se transituros adhuc funditus ignorabant.

Et certe ipsa ratio docet, minus esse cum simpliciter ab episcopatu desistitur, quam cum ex uno ad alium transmigratur. Non igitur ab eo me cohibebit moderna uersutia, ad quod uenerabilium Patrum cohortantur exempla. Enimuero, si beatus ille Siluanus propter solum corporis frigus episcopatum sine reprehensione deseruit; cur ego, spreto pastorali regimine, transgressionis arguar, qui quotidie curarum secularium negotiis irretitus, a diuini amoris feruore tepesco, et lethiferum torpentis anime frigus incurro? dicente Scriptura: »Sicut frigidam facit cisterna aquam, sic frigidam facit  malitia animam .« Memini enim sepe me ita diuini amoris igne succensum, ut optarem protinus claustra carnis effringere, et quasi de ceno solutus, et carceralibus tenebris, ad eternitatis lumen medullitus anhelare. Erat enim mihi tunc, sicut per prophetam Dominus pollicetur, cor carneum, siue ut mihi uidebatur, cereum . Quod nimirum desiderii celestis afflatum 430 flamma liquesceret, et uberibus lacrymis flebilia frequenter ora rigaret. Horrebam audire, quanto magis ore proferre, quidquid non prouocabat ad Christum, omnesque nugas siue nenias uerborum secularium uelut rictus canum, siue morsus serpentium deputabam. Sepe cernebam presentissimo mentis intuitu Christum clauis affixum, in cruce  pendentem, auidusque suspiciebam stillantem supposito ore cruorem. Porro si nitar apicibus tradere quidquid mihi contemplari dabatur, uel de sacratissima nostri Redemptoris humanitate, uel de illa celestis glorie inenarrabili specie, ante dies elabitur quam rei series digeratur. Nunc autem durus et saxeus, dum negotiis iugiter exterioribus atteror, in compunctionis intime lacrymas non resoluor. Enimuero sepe manum meo pectori superpono, et animarum medico quasi purulentum uulnus ostendo, clamitans, et intima supplicatione uociferans: Qui cauernas, inquam, tartareas diuinitatis tue radiis illustrasti, cordis huius tenebras dimoue, ac ueritatis tue luce serenus infulge. Sed clamanti secus uiam ceco iehsu aliquando stat , lumenque reformat; aliquando pertransit, tanquam desidiose clamantem non audiat; sicque miser cecus in sua nichilominus cecitate perdurat. Ego, ego, proh dolor! tanquam alter Samson  septiformis Spiritus sancti dona, quasi septem crines, amisisse me defleo; et effossis oculis non frontis, sed cordis, curarum secularium molam uoluo. Ego ille Sedechias, cui rex Babylonicus prius filios interficiens, bonorum operum fructus abstulit : postmodum oculos eruit, dum contemplationis intime luce priuauit. Si igitur sanctus ille uir, Siluanus scilicet, propter solam corporis incommoditatem non cunctatus est dimittere Thraciam: cur ego non deseram pro cauendis tot anime uulneribus Romam? Quanquam  et ipsi corpori meo non sit prorsus innoxia, utpote ferax febrium nec uagarum. Unde et tetrastichon hoc olim protulisse me memini:

uERSUS DE ROMA.

Roma uorax hominum, domat ardua colla uirorum:
Roma ferax febrium, necis est uberrima frugum.
Romane febres stabili sunt iure fideles.
Quem semel inuadunt, uix a uiuente recedunt.
Anime igitur, simul et corporis aduersitate detentus, reuertatur fugitiuus ad dominum suum, spretis porcis, et siliquis, ad patris osculum filius reddeat : ad uires Samson pristinas, capillis renascentibus, incalescat , quatenus  stolam primam, quam amiserat, induat, et uictores suos reparatis uiribus sternat.




CAPUT uI. De simoniaco episcopo, qui non poterat nominare Spiritum sanctum.

Interea illud etiam, quod Hildebrando Romane Ecclesie archidiacono referente, didicimus, 431 his inserere opere pretium iudicamus. Nam cum adhuc subdiaconatus duntaxat fungeretur officio, a uictore papa apocrisiarius ad Gallias destinatus, synodum congregauit, in qua uidelicet sex episcopos diuersis criminibus inuolutos, ex apostolice sedis auctoritate deposuit; inter quos quidam erat episcopus, qui quoniam per simoniacam heresim ad episcopatus culmen irrepserat, Spiritum sanctum uerbis  exprimere, quibuscunque tentaret nisibus, non ualebat. Et quidem Patrem et Filium expedite satis, ac facile proferebat; ad Spiritum uero sanctum cum peruenisset, mox lingua balbutiens tandem rigida remanebat. Merito siquidem Spiritum sanctum dum emit, amisit; ut qui exclusus erat ab anima, procul esset etiam consequenter a lingua. Hac igitur difficultate conuictus, episcopale decarcerauit officium. Sed absit ut hunc sanctorum uirorum catalogo dignum iudicem, qui pro Christi amore pontificales infulas dimiserunt.

Porro autem, quia prudentissimi illius uiri semel incidit mentio, aliud etiam insigne quod retulit, etiam si non magnopere ad propositum thema pertineat, non silebo. Nam dum de prediis Ecclesiarum  iniuste possessis, sub presentie uestre conspectu, uenerande papa, in Aretina concionaretur Ecclesia, intulit congruenter exemplum: In Teutonicis, inquit, partibus comes quidam diues ac prepotens, sed quod in illo hominum ordine prodigium est reperiri, bone opinionis, et innocentis uite, prout humanum erat de eius estimatione iudicium, ante decennium fere defunctus est. Post cuius obitum quidam religiosus uir per spiritum ad inferna descendit; prefatumque comitem in supremo gradu cuiusdam scale positum uidit. Aiebat namque, quia scala illa inter stridentes et crepitantis ultrices incendii flammas uidebatur erecta, atque ad suscipiendos omnes, qui ex eadem comitum genealogia descenderent, constituta. Erat autem tetrum chaos,  et immane barathrum infinite patens, atque in profunda demersum, unde scala producta surgebat. Hoc igitur ordine succendentium sibimet series texebatur, ut cum quis eorum nouus accederet, primum interim scale gradum teneret, is autem qui illic repertus erat, aliique omnes ad proximorum sibi graduum ima descenderent. Cumque alii atque alii ex eodem genere homines post carnis obitum ad prefatam scalam per temporum interualla confluerent, alii protinus cedentes ineuitabilis necessitate iudicii ad inferiora migrabant. Plane dum uir qui hec contemplabatur, causam huius horrende damnationis inquireret, et presertim cur ille comes sui temporis puniretur, qui tam iuste, tam decenter,  tam honeste uixisset, audiuit: Quia propter quamdam predii possessionem Metensis Ecclesie, quam beato Stephano proauus eius abstulerat, cui uidelicet iste iam decimus in hereditate successit, omnes isti non diuerso supplicio deputati sunt; et sicut eos ad peccandum non dispar auaritie culpa coniunxit, ita nichilominus ad perferendas atrocis penas incendii commune supplicium copulauit.

Hoc ecclesiastici iuris iniusti possessores aduertant 432 et subtiliter caueant, ne dum se redditibus satiant alienis, edaces postmodum flammas depascant medullis suis. Quia igitur nos non tam districte scribentium regule quam edificationi fraterne cupimus deseruire, rem uelut ab intentione propositi operis extraneam apposuimus; ut quodammodo  fluctiuagum quid, ne obliuio funditus raperet, styli funiculo stringeremus. Nam cum quis piscaturus egreditur, si casus attulerit feram repente uel uolucrem, capit, etiamsi nil de uenatione, uel aucupio proposuerit. Preterea, ut nostris assertionibus etiam euangelica non desit auctoritas, Saluator noster cum domum principis synagoge, filiam eius resuscitaturus aggreditur, mulieri fluxum sanguinis patienti , uelut absque ea quam ceperat, intentione medetur. Quid igitur mirum, si scribentes aliquando quod ceptum est intermittimus, nec omittimus; illud uidelicet inserentes, quod nichilominus ad edificationem pertinere sentimus? Quanquam et hoc a nostro proposito non abhorreat, quia si ille propter unam Ecclesie possessiunculam  periit; quid de illo sentiendum est, qui sub nomine episcopi totam Ecclesiam, cum indigne presideat, non dimittit? Iam itaque post diuerticulum, ad propositum reuertamur.

Quid etiam de beato Milesio martyre in Tripartita referatur historia non silebo; quod nimirum, ut uberiorem legentibus prebeat fidem, eosdem apices styli currentis apponam. Tunc etiam, ait, episcopus, Milesius nomine, martyrio coronatus est. Qui primum quidem militabat apud Persas, postea uero relicta militia, conuersationem zelatus est apostolicam. Dicitur enim, quia dum in ciuitate Persica episcopus fuerit ordinatus, multa sepe sit passus, et plagatus, atque tractus, sed uirili mente cuncta sustinuit. Cumque nulli potuisset illic suadere ut  Christianus fieret, grauiter ferens, maledixit ciuitati, et exinde discessit. Post paucum uero tempus primatibus eiusdem loci in regem peccantibus, superueniens exercitus cum trecentis elephantis ciuitatem subuertit, et uelut desolatam regionem arantes seminibus tradiderunt. Milesius autem episcopus solummodo peram circumferens que sacrum codicem euangeliorum habebat, perrexit orationem facturus ad Hierosolymam, et inde in Aegyptum, ut uideret monachos ibidem conuersantes. Qualis igitur iste sanctus, et miraculorum fuerit operator, Syri sunt testes qui eius actus uitamque scripserunt. Ecce hic, qui commissi regiminis iura postposuit, non modo nullum reatus crimen incurrit, ultro  etiam ut miraculorum uirtutes operaretur obtinuit.



CAPUT uII. De Arnulpho Metensi episcopo.

Sane dum historiarum latitudinem tanquam celi faciem curioso perlustramus intuitu, beatus Arnulphus, Ecclesie uidelicet Metensis episcopus, uelut aureum nobis sidus occurrit; qui et ignorantie nostre tenebras per exempli sui radios abigit, et nostris allegationibus inexpugnabiliter 433 robur attribuit, atque omnem super hoc capitulo nodum dubietatis absoluit. Hic profecto, sicut ueridica fratrum relatione didicimus, qui descriptam eius se lectitasse testantur historiam, in Lotharico regno non procul a Flandria, ducatus  gerebat officium. Hic preterea Pippini pater, et Caroli magni regum auus fuit. Cumque diuini Spiritus ardore succensus, uxoris affectus filiorumque postponeret, ac mundane glorie pompas glorifica Christi paupertate mutaret, ad eremum properans, contigit ut per fluuium, qui Mosella dicitur, transitum uiator haberet. Sed cum iam medium fere superiecti pontis attingeret, ubi torrentis alueus profundior decurrebat, illic annulum suum sub hac federis conditione proiecit. Cum ego, inquit, annulum hunc recepero de spumosis fluctibus erutum, tunc me procul dubio confidam omnium peccatorum meorum nexibus absolutum; moxque eremum petiit, ubi non paruo tempore sibi ac mundo mortuus uixit. Interea, defuncto, qui tunc fuerat, Ecclesie Metensis antistite,  beatum Arnulphum ad pastoralis iura regiminis dispensatio diuina prouexit; dumque esu carnium, prout in eremo desueuerat, in Ecclesia nichilominus abstineret, piscis aliquando sibi elatus est in xenium, quem coquus exenterans, in ilibus eius annulum reperit, eumque mox domino suo letabundus offerre curauit. Quem beatus episcopus ut aspexit, illico recognouit: et non tam uibrantis metalli miratus est uenam, quam quia propitiatione diuina reatus sui consecutus est ueniam; quodque uim admirationis exaggerat, bidui iter est a ponte unde proiectus est annulus usque ad locum ubi piscis uenerabili fuit episcopo presentatus. Tunc uir Dei quo a peccatis est absolutus, hinc magis est sub diuino terrore constrictus: et eo se arbitratur amplius debitorem, quo  circa se uidet maiorem superne clementie bonitatem. Eligens igitur sibimet successorem, rursus eremum petiit, ibique pastorali cura deposita, usque ad felicem obitum uixit. Insignis itaque uir quod fecit, nos utique ut faceremus edocuit.

Preterea uix adhuc quindecim emensi sunt dies, ex quo uidi Farnulphum uenerabilem uirum sponte sua ecclesiastici regiminis administratione nudatum. In cisterna siquidem Apula ciuitate cathedram obtinuerat, quam reliquit, ac duobus ferreis circulis non parui ponderis pectus, uentremque constrinxit, quibus affligi fere iam a septennio non cessauit; uino uel nunquam, uel raro utitur, crebris quoque ieiuniis maceratur. Hic tantus uir ad abrenuntiationem  episcopatus non me minus exhortatus est uerbo quam prouocabat exemplo.

Porro autem Hildulphus Treuerensis archiepiscopus, quante sanctitatis, quamque mirifice uite uir fuerit, spatiosus Occidens non ignorat. Qui nimirum, ut gestorum illius testatur historia, Iacob Leuche urbis, que nunc Tullus uocatur, obsecrauit episcopum, ut sibi congruum ad habitandum prouideret solitudinis locum. Prius itaque sibi successorem elegit, deinde monasterium construens, per monastice discipline lineam districtus incessit. Ubi nimirum tot per eum facta miracula luce clarius 434 perhibent, quia uir domini episcopatum dimittens, non modo reatus maculam non incurrit, uerum etiam Deo suauitatis sacrificium obtulit.

 Quid referam Deodatum superne sanctitatis uirum, eiusdem scilicet Ecclesie Treuerensis episcopum? Quia, sicut authentica tradit historia, a Girbaldo eiusdem Leuche sanctissimo presule in saltu uosagi locum obtinuit, in quo renuntians seculo, laudabiliter conuersatus, monasteria statuit atque post diutinam in Christi agone militiam uite senatum laureatus intrauit.

Quid Gondebertum, preclarissimum uidelicet archiepiscopum Senonum? Hic plane celesti desiderio estuans, commissam dimisit Ecclesiam, et in loco qui Grandiauium dicitur cenobium Senonense construxit, quod scilicet ex relicte Ecclesie uocabulo denominauit. Decreueram quidem uicenarium non excedere numerum, sed quod pre oculis est,  latere non patior.

Postremo igitur, ut omissis ceteris, ad domesticum recurramus exemplum. Lambertus uenerande memorie, qui ante uos Florentine presul Ecclesie tertius prefuit, spreto pontificatus officio, monastice discipline subiecit. Cuius nimirum quam splendida fama ora hominum compleat, quam suauis odor opinionis mentium nares aspergat, uestre quoque beatitudinis sublimitas non ignorat.

Beatus quoque Nonnus martyr, qui et Hippolytus, memorie nostre non pretereundus occurrit. Qui nimirum postquam triginta millia Saracenorum ad Christi fidem efficacissima predicatione conuertit, postquam beatam quoque Pelagiam de lupanaribus ad Ecclesie pudicitiam prouocauit, postquam denique  nonnullos sanctarum expositionum libros luculenter explicuit, tandem episcopatum deseruit; de Antiochenis partibus, unde erat oriundus, abscessit, Romanos fines appetiit. Cumque beata Aurea apud Ostiam ciuitatem, saxo ceruicibus alligato, in marinis fluctibus martyrium consummasset, B. Nonnus sanctum cadauer pia deuotione collegit, et cum omni diligentia tumulauit. Quem mox idem persecutor, qui dicebatur Ulpius, iuxta Tiberis alueum in foueam aquis plenam mergi precepit, cuius postmodum corpus, consummato triumphali martyrio, in ciuitate que Portus dicitur Christiana deuotio sepeliuit. Illico audita est uox uelut infantium, per unam fere horam clamantium, Deo gratias. Qui ergo talem uite  meruit clausulam, liquido patuit, quia episcopatum deserens coram Deo non incurrit offensam.

Nostris quoque temporibus Pennensis episcopus pontificalem cathedram sponte deseruit, seseque illi qui sibi successit sincera admodum deuotione substrauit. Nam et ipse mihi successor eius retulit, tanta illum sibimet obedientia et humilitate subiectum, ac si se nunquam meminerit super aliquos obtinuisse primatum.

Nostra nichilominus etate Liutulphus Callensis episcopus episcopali se dignitate deiecit, successori, qui nunc superest, Ecclesiam tradidit; sicque sibi, si tamen non defuit animus, liberam facultatem ad agendam penitentiam 435 procurauit. Felix scilicet ille, qui sic conditionem uite sue in hac mortalitate  disponit, ut ei liceat penitendo plangere quod deliquit. Felix, inquam, qui procul a se prouidus abiicit quidquid illud est quod in uiam sibi ueritatis obsistit. Quidquid enim in hac uita commisimus, aut hic iuxta peccati mensuram per flagella corrigitur, aut futuris procul dubio suppliciis reseruatur.



CAPUT uIII. De conuerso, qui a SS. Andrea et Gregorio uerberatus est.

Quocirca non abs re est, si quod fida fratrum relatione cognouimus, hic etiam breuiter inseramus. In monasterio namque, quod Cliuus Scauri dicitur, quodque beatus Gregorius infra Romane urbis menia condidit, puer quidam a parentibus, ut Deo deinceps  militaret, oblatus est. Qui postmodum cum iam adolesceret, de monasterio egressus ad seculum rediit, uxoremque sibi nuptiali federe copulauit: deinde cum iam ad iuuenilem peruenisset etatem, diuina sententia repente est percussus in gutture, cepitque ingrauescente languoris molestia morti propinquare: tandem male fugitiuus, ut ad monasterium reportaretur, expetiit; ibique penitudinem de suis prauitatibus, habitumque monachatus accepit. Cumque uxor eius cum nonnullis aliis lecto iacentis assisteret, cepit ille grauiter gemere, ululatus emittere; et tanquam phrenesim pateretur, inordinata uociferatione garrire. Percunctantibus autem eis, cur non ille quiesceret: Nonne, inquit, cernitis beatum Andream apostolum, sanctumque Gregorium  acerrimis me suis uerberibus unanimiter flagellantes? Ululans itaque rursus, ac flebiles uoces emittens, paululum respirabat, atque dicebat: Modo me uerberauerunt, propterea quia monasterium dimisi uxoremque suscepi. Iterumque post fletus atque rugitus, ad momentum quiescens, aiebat: Modo me castigauerunt, quia pauperibus mendicantibus, maximeque Scotigenis, non modo nichil dedi, sed eos etiam, quod flagitiosum est, frequenter irrisi. Rursus ingeminans stridores et gemitus, asserebat quoniam sex nummos a quadam uidua paupercula mutuos accepi, et reddere nolui; quot pedum passibus illa laborauit, dum eos ad me ueniendo requireret, tot ergo nunc ictus de sanctorum manibus pertuli,  dum me pariter uerberarent. Ut sciatis autem quia non mentior, perendie hora sexta de hoc seculo migraturus sum.

Erat porro tunc sexta feria; nocte uero, qua Dominicus illucescebat dies, qui dicitur de Ramis palmarum, de lecto, cunctis mirantibus, non segnis exsiliens, scapulare atque cilicium que iuxta se erant repente corripuit, moxque ecclesiam beati Andree attonitus ac festinus intrauit: ubi strato compositus, his qui aderant fratribus ait: Ecce sanctorum uerberibus flagellatus, ita de corpore purificatus egredior, sicut ex fonte baptismatis mundus exiui. Inter missarum igitur sacrosacta solemnia, Dominica uix passione perlecta, hora 436 qua predixerat, Deo spiritum reddidit. Nudato autem ad lauandum ex  more cadauere, sic uibices ac stigmata in eius membris undique uidebantur, ac si corpus eius materialibus fuisset uirgis allisum.

Sed quid mirum, si sancti Dei, qui iudicaturi sunt mundum, in homine qui rationis erat capax, insecuti sunt culpam, quandoquidem et de bruto animali, ut ibidem didicimus, expetiere uindictam? Nam in eodem monasterio crypta est, que B. Gregorii dicitur, ubi uidelicet et fons eius perspicuis ac frigidis redundat aquis, unde bibebat, et lapideum cubile adhuc cernitur, ubi estiuo tempore quiescebat, Quam aliquando cryptam pregnans canicula casu ingressa est, siue ut estuans biberet, siue potius ut eo loci parturiret. Sed necdum ad aquas usque pertingens, mox ut prefato lectulo propinquauit, moriens  corruit. Quanta ergo formidine pensanda sunt homini diuina iudicia, quando et in animalia ratione carentia tam terribilem Deus exerit disciplinam? Si enim ne simplicem quidem aquam huius sancti loci noluit omnipotens Deus ut insons canicula tangeret, qua putamus molestia tolerat, cum peruersus quilibet ad percipiendum corpus eius et sanguinem sacris altaribus appropinquat? Sed cum prauus quisque Deum reprobis suis actibus exacerbat, et stimulat, non illi protinus irrogat patientia diuina uindictam, quem tamen perpetuam reseruat ad penam.



CAPUT IX. De Pandulpho et Ioanne principibus in inferno damnatis.

Porro dum styli huius exaro dictator articulum,  ecce Desiderius religiosus Casinensis monasterii abbas accedit. Qui nimirum, sicut beato Danieli cognatione iungitur nominis, sic eum ab illo non separat assertio ueritatis. Hic itaque mihi aliquid narrat, quod ipsa ratio persuadet ut scribam. Seruus, inquit, Dei Neapolitane regionis in prerupta rupe, iuxta uiam publicam solitarius habitabat. Qui nimirum dum nocturno tempore psalleret, et fenestram cellule horarum explorator aperiret, ecce uidet multos nigros homines tanquam Aethiopes iter carpere, et longo tractu onustos feno sagmarios comminare. Cumque eos curiosus inquireret, qui essent, cuiusque rei gratia hec iumentorum pabula deuectarent: Maligni, inquiunt, spiritus sumus, et paramus non pabula  pecoribus alendis, sed fomenta potius ignium hominibus comburendis. Prestolamur enim in proximo principem Capue Pandulphum, qui iam decumbit; et Ioannem magistrum militum Neapolitane ciuitatis, qui adhuc incolumis uiuit. Illico uir Dei prefatum Ioannem impiger adiit, que uiderat queque audierat fideliter cuncta narrauit. Per idem tempus imperator Otto secundus, aduersus Saracenos preliaturus, Calabriam festinabat. His igitur auditis, Ioannes ait: Modo nos necesse est imperatori reuerenter occurrere, et cum eo simul de huius terre statu prouida consideratione tractare. Porro post imperatoris abscessum spondeo 437 quoniam et seculum deseram, et monachi ordinis habitum sumam.

Ut autem probaret utrum uerum esset quod ille  narrabat, nuntium protinus ad menia Capuana direxit, qui ueniens Pandulphum iam mortuum reperit. Ipse quoque magister militum Ioannes, antequam illas partes imperator attingeret, uix diebus quindecim superuixit. Quo mortuo mons uesuuius, unde uidelicet gehenna frequenter eructat, in flammas erupit; ut liquido probaretur quia fenum quod a demonibus parabatur, nil aliud fuit nisi ignis trucis incendii, qui prauis ac reprobis hominibus debebatur. Nam quandocunque in illis partibus reprobus diues moritur, ignis erumpere de predicto monte uidetur, tantaque sulphuree resine congeries ex ipso uesuuio protinus fluit, ut torrentem faciat, atque decurrente impetu in mare descendat. Ubi scilicet corporaliter uideri potest, quod in  Apocalypsi Ioannis de reprobis dicitur: »Quia pars illorum erit in stagno ardenti igne, et sulphure, quod est mors secunda .«

Enimuero et Salernitanus princeps illius uidelicet Guaimarii eque principis, qui ante non plurimos annos pro multis uiolentiis atque tyrannicis oppressionibus suorum gladiis interemptus est, auus, cum procul aspexisset quadam die de predicto monte uesuuio piceas atque sulphureas repente flammas erumpere, protinus ait: Procul dubio sceleratus aliquis diues in proximo moriturus est atque ad inferos descensurus. Sed, o ceca mens reprobi hominis, imo terribile super nos iudicium Conditoris! superueniente siquidem proxima nocte, dum securus cum meretrice concumberet, expirauit.  Quem illa, ut postmodum referebat, quid contigisset ignorans, diutius pertulit, et uix tandem a se non hominem, sed cadauer exanime prostituta, deiecit.



CAPUT X. De presbytero qui in uesuuio monte periit.

Quidam preterea in Neapolitanis partibus presbyter uolens certius, quod non licebat, addiscere, illuc, ubi gehennale barathrum feruentius eructabat, presumptoria decreuit audacia propinquare. Missarum igitur solemnia celebrauit, sicque infulatus, uelut armatus, iter arripuit: sed dum ultra quam solebant homines temerarius accessit, redire non ualens postmodum non apparuit.

 Alius quoque presbyter matrem suam Beneuenti reliquerat egrotantem, cumque per Neapolitanos fines domino suo comitatum preberet, exundantibus flammis intendens, clamorem lugentis audiuit, quem sue matris esse procul dubio recognouit. Notauit horam, et tunc euidentissime comperit matrem fuisse defunctam.

Ut igitur ad superiora redeamus, sufficiat iam bis duodenos sanctos enumerasse pontifices, qui diuini amoris igne feruentes ab ecclesiastica decreuerunt administratione desistere, ut terrenis actibus expediti, Deo possent arctius atque familiarius inherere. Hi nimirum uenerandi 438 presules, tanquam reuera uiginti quatuor seniores, procidunt ante Sedentem in throno, et adorant uiuentem in secula  seculorum, mittentes coronas suas ante thronum Domini . Coronas nempe suas ante Domini thronum mittunt, dum ornamenta proprie dignitatis pro eius amore deponunt. Ad eorum quoque similitudinem phialas aureas habent plenas odoramentorum, que sunt orationes sanctorum; quia, ut puriores Deo ualeant orationes in odorem suauitatis offerre, cunctis se mundi huius student actibus segregare.

Plane nisi longioris styli fastidium deuitarem, beatum quoque Athanasium his non inconuenienter apponerem. Qui uidelicet sub Ariano rege Constantio Ecclesiam deferens, ergastulo se cuiusdam sancte mulieris immersit, ibique geminato triennio, preter cohabitatricem suam, cunctis ignotus mortalibus latuit. Poteram et beatissimum his connumerare  Martinum; qui ius episcopalis officii uelut ex quadam parte deseruit, dum tribus fere lustris ante obitum suum, ut Deo familiarius uiueret, a conciliis se synodalibus funditus absentauit.

Beatum quoque Gaudiosum non incongrue superadderem, qui dum Abitunensis Ecclesie, que uidelicet Africane diecesis est, cathedram obtineret, Wandalis Africam deuastantibus, cum S. Quoduultdeo ac ceteris presulibus fugit, et in Parthenope ciuitate monasterium condidit. Si ergo ille fugit ut Wandalorum euaderet gladios, quanto magis ego laqueos eterne mortis effugere debeo?

Sergius etiam metropolita Damasci non inconuenienter his posset annecti, qui Ecclesiam suam pro Christi amore deseruit, et Romam peregrinus aduenit;  reperiensque beatorum Bonifacii et Alexii basilicam sacerdotalibus pene officiis destitutam, Benedictum Romane sedis antistitem adiit, atque ut se monasterialem ibi permitteret regulam constituere, precibus impetrauit. Ubi nimirum longo post tempore religiose degens uitam finiuit.

Beatus quoque Gregorius, sicut in registri eius reperitur Historia, tribus episcopis prime scilicet Iustiniane, Ariminensi, et tertio cuidam pro sola capitis egritudine, suas deserendi Ecclesias liberam facultatem dedit eisque reseruato de relictis Ecclesiis necessario stipendio, successores substituere non negauit. Quod uidelicet qui epistolas Anatolio Constantinopolitano subdiacono, Mariniano Rauennati  atque Aetherio, episcopis missas legerit, dubitare non poterit.



CAPUT XI. De tribus aliis episcopis Ecclesias suas itidem deserentibus.

Ecce dum illis uiginti quatuor episcopis, quos superius enumerauimus, tres istos, qui auctore B. Gregorio, suas dimiserunt Ecclesias, copulamus: beatos preterea Gaudiosum atque Quoduultdeum, Sergium quoque Damascenum metropolitam his omnibus superaddimus, triginta procul dubio, qui pro diuino amore suis renuntiauerunt sedibus, episcopos 439 inuenimus. Dicat mihi perscrutator ueterum, dicat historiarum, uel annalium quilibet indagator, tot sanctis patribus pastolarem custodiam  deserentibus quis unquam apostolice sedis pontifex obstitit? Quis eorum quemlibet uel per legationis apices reprehendit, uel per synodalem sententiam condemnauit? Dicat, inquam, uel cum nullatenus possit inuenire quid asserat, procacem linguam suam dentibus mordeat, non me iniustis detractionibus rodat.

An non et minor Benedictus papa  , quem supra retulimus, apostolici se culminis administratione priuauit, successoremque sibi Gregorium  , qui Gratianus dicebatur, in Romana sede constituit? Super quibus presente Henrico imperatore, cum disceptaret postmodum synodale concilium, quia uenalitas interuenerat, depositus est qui suscepit; non excommunicatus est qui deseruit.

 Porro autem et B. Benedictum instar magni cuiusdam pontificis, possumus ad exemplum imitationis inducere, qui uidelicet commissum non ambigitur regimen dimisisse.

Leo quoque Nonantulanus abbas ad memoriam rediit, qui dum clericalem adhuc speciem gereret, iamque deuotione peracta, ab Hierosolymis remeasset, sic uitam suam instituit, ut nil aliud preter unum duntaxat asinum possideret. Cum hoc quotidie saltus, et pascua circumquaque perlustrans, materias congerebat, quibus ad requisita nature necessaria fratribus anitergia ministraret. Peracto itaque glorifico huiusmodi opere manuum, psalterioque cum ipsa simul exercitatione decurso, protinus  ad offerenda Deo sacra mysteria non sine  multis lacrymis sanctus presbyter accedebat. Postmodum uero ad monasterii regimen uiolenter attractus, aiebat,  Iesum, inquiens, per pedes tenui, et nunc miser et cecus seculi molas uoluo. uixque peracto biennio, in manu Ottonis, qui tunc imperii sceptra regebat, pastoralem 440 baculum reddidit: deinde apud sanctum Bonifacium intra Romana menia perseuerans, ex omni, quod sibi uite huius residuum fuit, nil aliud, quam eterne uite sibi stipendia procurauit. Ad cuius postmodum sepulturam cecus ueniens, luci pristine asseritur restitutus.

uerum ne copia deficiente pontificum, ad exempla minus congrua conuolasse notemur abbatum, ut non diuersum nomen apponam, Leo Rauennas  archiepiscopus, mox ut paralysis eius ora constrinxit, cathedram spreuit, sicque priuatus fere quadriennio superuixit. Cui uidelicet Fridericus, tertio Ottone feliciter imperante, successit, eique non inopes, quibus aleretur, possessiones Ecclesie delegauit.

Horum igitur, aliorumque Patrum auctoritate suffultus, episcopatui simul et monasteriis in sanctis manibus uestris irretractabiliter abrenuntio, omneque ius a me mouende in posterum questionis ac repetitionis abscindo; et quia pro innumeris peccatis meis non sum dignus in ecclesiastica dignitate persistere, det mihi diuina misericordia per sanctas orationes uestras, uenerabilis pater, eo ipso uite quod restat in luctu et penitentia permanere.  Confiteor enim, quia criminosus simul et uitiosus ad honorem hunc, et non sine reprehensione perueni, et in eo reprehensibiliter uixi: ideoque mihi tutum uisum est, ut ipse me potius sponte deponerem, quam ante tribunal tremendi iudicis in conspectu omnium angelorum et hominum, depositionis sententiam sub eterna damnatione subirem. Sed iam ista sufficiant: Omnipotens Deus, qui incomprehensibili dispensationis sue consilio, et me ab obtinendi regiminis ambitione deiecit, et uos ad ecclesiastici culminis summa prouexit, sancto cordi uestro cuius est inhabitator, inspiret talia mihi per sacras litteras mandata dirigere, que meis uotis meisque ualeant desideriis concordare.


 Sit nomen Domini benedictum.





441-442 OPUSCULUM uICESIMUM. APOLOGETICUS OB DIMISSUM EPISCOPATUM.





ARGUMENTUM.

Excusat se B. Petrus Dam. apud pontificem, quod tenuitatis sue sibi conscius, episcopatu se abdicarit; ne quis autem illi hoc inconstantie ascriberet , breuiter respondet, et multorum Patrum exemplis, qui delato episcopatu uti noluerunt, ostendit magis tutum cepisse consilium tanto onere se leuandi: rem preterea arduam, maximeque laboriosam aliis preesse, et episcopatus fungi munere declarat.

 Dilectissimis apostolice sedis electo, et uirga Assur HILDEBRANDO, PETRUS peccator monachus seruitutem.

 Ferunt, qui in rimandis rerum desudauere naturis, hoc lyncibus naturaliter insitum, quia cum post  terga respiciunt, protinus illum qui precesserit obliuiscuntur. Continuo uidelicet, et mens simul perdit que oculus uidere desierit. Et cum hec bellua tanto uisus acumine ferarum genus omne precellat, ut et lapideos penetrare parietes ualeat, hoc laborat uitio; quia quodcunque illud est, a quo semel oculos auertit, ad memoriam postmodum non reducit. Quorum uidelicet animalium quamdam uobis esse similitudinem dicerem, nisi me magnitudinis uestre reuerentia prohiberet. Mirum est enim, quia tam acuta prudentia, imo, quod longe gloriosius est, tam sincera et feruentissima caritas, que me suscipit affectuose presentem, nunquam siue per stylum, siue per uerbum uisitare dignetur absentem. Porro quoniam a uobis scripta non mereor, si mihi cum  aliis negotium ageretur, dicerem; quia illa, quam Apostolus dicit, caritatis epistola, non est apud uos in tabulis cordis carnalibus scripta , sed imis, ut aiunt, ceris erasa. Sed dum attendo quid loquar, considerandum est nichilominus quibus loquar. Quapropter dum uti loquendi libertate non audeo, ori digitum superpono. Querela igitur expostulationis hucusque producta, in quod propensius scatet animus, breuiter inferam.




[APOLOGETICUS OB DIMISSUM EPISCOPATUM.]



CAPUT PRIMUM. Quod Petrus Damianus duorum episcopatuum curam habuerit.

Benedicta omnipotens dispensatio conditoris, quia ad uos nuper ascendens duorum episcopatuum, unius regendi, alterius uisitandi mole depressus, prerupta  Alpium iuga transmisi, moxque sarcina tribulationis abiecta, exoneratus et liber, ad dilectam solitudinem tanquam fugitiuus postliminio repedaui. Libet itaque sub quadam mentis energia, quasi diu stipitibus attritos agitare pedes, durisque catenis edomitas subleuare ceruices, illudque propheticum alacriter decantare: »Dirupisti, Domine, uincula mea: tibi sacrificabo hostiam laudis .« Nostis plane, tumque tenetis hec in me proiecta fuisse onera, non suscepta; et, ut ita loquar, retiaculum non ingressus sum, sed uiolenter opertus. Quapropter occasione nacta, pondus libenter abieci, quod ultroneus ante non subii. Et quia uos apostolica sedes, uos Romana estis Ecclesia, ad deponendum reddendumque quod baiulare nequiueram, integrum mihi uisum  est non adire fabricam lapidum; sed eos potius, in quibus uiget ipsius Ecclesie sacramentum. Sub persecutione quippe Iudaica ubicunque erant apostoli illic esse primitiua dicebatur Ecclesia. Nunc etiam cum Simon ille, ueternosus uidelicet trapezita, malleos et incudem reparat, cum Romanam urbem uelut officinam sibi per monetarios pestifere negotiationis usurpat, quo uos Petrus uobiscum fugiens attrahit, illic esse Romanam Ecclesiam omnibus indubitanter ostendit. Unde 443 ego cum ecclesiasticum uobis regimen renuntiare disposui, non erraui; quia Romane, que uos estis Ecclesie, quod suum erat  digne restitui: et ut uobis me confessum esse confitear, pro hac refutatione centum annorum penitentia mihi est consequenter iniuncta; per illa nimirum remedia, que monasticis sunt regulis instituta. Quod si parum uidetur, uos etiam superaddite: ultro etiam et carcerali, si placet, custodie mancipate. Post tot quippe uagationis et noxie libertatis excessus, quid restat, nisi ut me religationis atque silentii censura cerceat? Sed hic forte blandus ille tyrannus, qui mihi Neroniana semper pietate condoluit, qui me colaphizando demulsit, qui me certe aquilino, ut ita loquar, ungue palpauit, hanc querulus erumpet in uocem: Ecce latibulum petit, et sub colore penitentie, Rome subterfugere querit accessum; lucrari machinatur de inobedientia otium, et ceteris in bella  ruentibus hic sibi degeneris umbre querit opacum  . Sed hoc ego sancto Satane meo respondeo, quod filii Ruben et Gad Moysi ductori suo respondisse noscuntur: »Nos, inquiunt, armati, et accincti pergemus ad prelium ante filios Isrel, donec introducamus eos ad loca sua; paruuli nostri, et quidquid habere possumus erunt in urbibus muratis propter habitatorum insidias; non reuertemur in domos nostras usquequo possideant filii Isrel hereditatem suam, nec quidquam queremus trans Iordanem, quia iam habemus possessionem nostram in orientali eius plaga .« Hoc itaque modo comitaturus quidem uos, arma corripio, sed uobis duce Christo, post bella uictoribus, mox recedo. Hoc igitur dicam electo Domini, quod Berzelai quoque  Galaatides descendens de Rogelim Dauid locutus est regi: »Paululum procedam famulus tuus ab Iordane tecum; obsecro ut reuertar seruus tuus, et moriar in ciuitate mea .«



CAPUT II. Quod episcopatus deponi possit aliquando.

Hic mihi fortassis obiicitur, semel acceptum dimitti regimen non licere. Ad quod breuiter dico quod sentio; quia plerique pontificatus iura non deserunt, et de sinistris sunt: quotquot autem legimus recta intentione dimisisse, certa spes est eos de eterna cum Christo societate gaudere. Neque hoc dicimus, ut passim deseri episcopatum liceat, nisi uidelicet id fieri necessitas magna compellat. Enimuero beatus ualerius dum sibi prouidet successorem, magnum  Augustinum Hipponensi Ecclesie inthronizat antistitem. Lucidus Ficoclensis episcopus dum propinquum sibimet obitum imminere cognoscit, ad cenobialis portum conuolat ordinis, ac sacerdotalis infulas dignitatis monachicis mutat induuiis: et ut noueris quid sibi conuersio ista contulerit, sicut authentica Registri testatur historia, sub ipso migrantis obitu Spiritus sancti gratia letissimo relucebat in uultu. Cui nimirum et antequam moreretur, beatus apostolus Andreas apparuit; et qua hora migraturus esset ex corpore, nuntiauit.

444 Quid beatum Adelbertum martyrem dicam?  Qui nimirum quoniam Bohemiensis Ecclesie postposuit cathedram, monachum induens, triumphalem martyrii meruit inuenire coronam? Utque ex industria de ceteris sileam, quidam sanctus penitens, cuius me ad presens uocabulum fugit, iam ante septennium fere episcopatu dimisso, tandem angelo uisitante precipitur, ut ad episcopatum redeat; sed recusat, donec admonente eodem angelo, beatus aduenit sub celeritate Remigius. Sic itaque ne deceptio potuisset forte subripere, etiam tuta formidans, humano cessit imperio, qui ad angelicum prius oraculum rigidus stetit.

Episcopus etiam ille Sabinensis, qui solium pontificale deseruit, et Farfense monasterium, contempta sacerdotali dignitate, construxit, quam nobilis in  Christo uir fuerit testis est antiqua traditio, que sanctitatis eius insignia celebrat; testis moderna deuotio, que piam eius memoriam in benedictione frequentat. Quanti scilicet et prius et postmodum in cadem sede usque ad uite terminum perdurarunt, et tam operosum fructum Deo nullatenus attulerunt.

Nec te, felix Bonite, preteream, qui hac duntaxat occasione percepta, quoniam de manu regis, laici uidelicet hominis, traditionem Ecclesie te suscepisse contigerat, cathedram contempsisti, atque ad remotioris uite custodiam te protinus contulisti. Quid, rogo, iste faceret, si tormenta, quibus nostri cruciantur episcopi, et ipse perferret? Si scutatorum et lanceatorum turme post equitantis terga confluerent?  Si eum tanquam gentilis militie ducem in procinctu positum armati undique manipuli constiparent? Et quem decuerat reuerentur incedere cum choro psallentium, audire cogeretur hinc inde perstrepentium tinnitus armorum? Unde fit, ut modo pontificem non comitentur, ut dignum est, diuersi clericorum ordines; sed castra potius, et armati telis uibrantibus bellatores. Pensemus etiam quale hoc sit, quia hec nonnulli et inuiti perferunt; et tamen eos, quos tolerant, prediis ac facultatibus Ecclesie, uelint nolint, carius emunt. Quotidie regales epule, quotidie apparatus, quotidie nuptiale conuiuium, et unde refrigerare debuerant indigentes, rubentium tabularum recreant gestatores. Et cum episcopus dispensator, et promus debeat esse pauperum,  ad eorum mensam affluentibus deliciis, alieni ructant; cum et illi, quorum est tota substantia, procul exclusi, famis inopia contabescant.



CAPUT III. Contra ecclesiastici peculii dilapidatores.

Inter omnia porro hec mala illud excedit, et diabolicam propemodum uidetur equare nequitiam, quia prediis in militiam profligatis, omnique possessione terrarum, insuper etiam et decime, ac plebes adduntur in beneficium secularibus. Que profecto liberalitas inhonesta, et indigentibus adimit unde uiuant; et diecesanos etiam deterret, ut decimas  non persoluant. Una scilicet res et illis subtrahit 445 corporale subsidium, et istis periculum prouidet animarum. Quod totum in male munifici caput redundare, nulli dubium est; si tamen eum ad hoc propria uanitas trahat, non necessitas antiqua compellat. Et quidem plurima suppetunt, que de episcoporum multiplicibus erumnis apponerem, nisi me epistolaris compendii regula prohiberet.

Sed, o facinus! adeo me sola sedes apostolica cruciat, ut ab his omnibus me dicendis auertat. In qua nimirum sede, cum admirari soleamus reuerende maiestatis antistitem, nunc despicabilis persone cernimus Mintionem  . Hec uenerabilis ille uir expertus fuerat, Petrus uidelicet Apsarensis  [Ausarensis uti in sup. op. corr.] episcopus; qui episcopatum dimisit, et de Sclauonico regno Italiam nauigans, littoribus Anconitane urbis applicuit. Hic mihi, dum totius circa se regni reuerentiam conquestus exponeret, ac moleste inquietudinis tedia numeraret, inter cetera unum intulit, quod uos latere non patior. Quidam, inquit, degener quidem moribus, sed maiorum titulis insignitus, sui generis consanguineam nuptiali sibi federe copulauit. Quid plura? Prohibitus perstitit, excommunicatus adhesit, totumque ecclesiastice censure uigorem, nugarum puerilium fabulas deputauit. Cui certe hoc ad diuine indignationis indicium contigit, ut panes de nuptialibus mensis in plateas ante canum ora proiecti minime tangerentur. Insuper, o diuine animaduersionis  pauenda seueritas! dum rigidus stat, dum preceptis se sacerdotalibus non humiliat, qui uigilare sibimet ad salutem noluit, in cubiculo dormientem repente de celestibus irruens fulgur exstinxit. Sic sic diuini furoris expertus est moriendo sententiam, qui uulneri suo dum uiueret adhibere contempserat medicinam. Hoc autem diximus, ut quam sancte auctoritatis uir ille fuerit, qui episcopatum deseruit, monstraremus.

Sed tum ista prosequimur, illud etiam nobis consequenter occurrit, quod et ipse nobis nuper, uenerabilis Hildebrande, dixisti: et quanquam non magnopere huius uideatur esse negotii, quod uersatur in manibus, tamen dum quomodolibet hoc apicibus tradimus, ne uorago funditus obliuionis absorbeat,  quasi rem fluctiuagam paxillulis alligamus. Ut enim te retulisse memini, hec tibi, ut eiusdem uerba ponamus, Nouariensis Ecclesie narrauit episcopus. Cum, inquit, in Teutonicorum partibus cuidam episcope conuiator incederem, et imminente iamiam refectionis hora, ille quid mihi quasi decenter apponeret non haberet, estuare cepit et anxie querere unde mihi posset in itinere positus, subuenire. Cumque hinc indigentia stringeret, illinc caritas animum dilataret, in arcto positus quid prorsus ageret ignorabat; cum ecce repente grues, ut litteram inuicem congruentes exprimunt, parili  serie quasi diuersa utrinque sub uno duce castra componunt, super uerticem nobis turmatim uolitare ceperunt. Tunc episcopus in feruore fidei constanter erectus, ait: Domine, precipe unam de gruibus istis ad nos deiici, ut seruus tuus de benedictionis tue munere satisfaciat caritati. Mira exauditionis diuine celeritas! uix uerbum ore depromitur, protinus 446 non parui corporis grus terra tenus ante ora nostra demergitur; sicque fides, que per dilectionem operabatur, impletur. Hec tibi referenti continuo percunctatus, aio: Eratne spiritualis ille episcopus? Tu, ut nescio, quo pacto didiceras, carni proprie uiuere hominem, respondisti, ut liquido pateat, non uite rectitudinem, sed fidem caritati coniunctam hanc obtinuisse uirtutem.

 Addidisti etiam, quia beato Leone  sedis apostolice presule referente, cognoueras, eque carnalis et inconsiderate conuersationis episcopum exstitisse, qui tantam extra meritum gratiam a Domino fuerat consecutus, ut uirtutes ac signa frequenter ostenderet; ultro etiam cum magne auctoritatis imperio ex obsessis corporibus demones effugaret. Inter que nimirum signa uirtutum, et illud aliquando contigit, ut eodem sancte memorie Leone presente, demoniacus astitisset; cumque prefatus episcopus nequitie spiritum abire preciperet, ille autem quibusdam uerbis peruicatis superbie resultaret, tandem per nomen Christi terribiliter adiuratus, reniti ultra non potuit. Cumque caput miseri hominis huc illucque concuteret, capillos in  altum pauendo quodam horrore subrigeret, os quasi ad euomendum quibusdam conatibus aperiret, protinus se obiecit episcopus: Nequaquam, inquit, per os egredieris, ut niteris; omnino frustrabitur quod moliris, per posteriora te exire precipio: nam oris tibi aditum non permitto. Per sordidos igitur meatus, immunde habitator, egredere, et feda post te, ut dignus es, uestigia derelinque. uix uerba compleuerat, et continuo nequissimus spiritus fluxu uentris eiectus est.



CAPUT Iu. Episcopi cuiusdam misericordiam in pauperem miraculo Deus remuneratur.

Alius item episcopus, ut et ipse dixisti, oppido sitiens, uinum sibi afferri precepit. Cumque pincerna  totum quod erat in uasculo funditus exhausisset in poculum, et episcopo detulisset, ecce pauper importunis illud sibi dari precibus flagitabat, dicens, quia pre ariditate nimia nisi biberet, cominus exspiraret. Econtra minister asserebat, et nil se in uase residuum reliquisse, et in eo loco uinum aliud reperiri nullatenus posse. In his igitur fortis episcopus angustiis deprehensus, et cum hinc uidelicet sitim differre non posset, illinc autem se bibere, alio periclitante, impium iudicaret, auertit se a se, fratrique laboranti in necessitate succurrit. Precepit  igitur pauperi uinum dari; sed iam quo magis spes bibendi omnino defecerat, eo sitis episcopi atrocius seuiebat. Mandauit itaque ministro, ut uinarium uas requireret; si forte aliquam consolationis stillam, uel perexiguam reperiret. Qui diutius abnegans, nichilque se reseruasse constanter affirmans, tandem non spe erectus, sed imperio magis oppressus, paruit; et uas, quod uacuum reliquerat, uino plenum, nimirum admiratus, inuenit.

Abbas quidam, ut mihi relatum est, suauis 447 edulii concupiscentia ductus, naupredam sibi precepit acquiri. Cumque ministri dicerent, hoc genus eo loci difficile posse reperiri, exstitit qui diceret, unam tantum in uenalibus Naupredam se uidisse propositam, nullo pacto minus quam uiginti nummorum  Papiensium solidis cemendam. Iussit abbas numerari pecuniam. Coquorum autem diligentia perfunctus, et laute decoctus abbati piscis apponitur; sed antequam tangeretur, ecce pauper ad ianuam hoc potissimum sibi dari quod abbati esset appositum anxie postulabat. Mox, ut erat, integrum piscem, nichil hesitans uir Domini, mittit ad pauperem. Illico pauper, qui uidebatur cum ipsa paropside plena pisce, in sublime se extulit; et librata manu, uelut exenium portans, celum cunctis uidentibus penetrauit. Unde liquido comprobatur, quia quod indigentibus datur, Deo transmittitur, et quod in sinu pauperum occultamus, in celo reponimus.

Illud etiam, quod nunc addimus, quanquam non  sit miraculum, ab edificatione tamen, cui famulatur omne quod scribimus, non est alienum. Episcopus quidam naupredam sibi parari preceperat, qui paulo post dum inter ipsa missarum solemnia sacris altaribus deuotus assisteret, ecce nauprede memoria illecebrosi gustus eum tentauit affectu. Ille, ut erat insignis animi, talia se pati posse in obtutibus occulti, et omnipotentis inspectoris erubuit, expletisque regressus officiis, febreticum anime piscem pauperi tradendum esse mandauit. Sic profecto canicula uoluptatis, que sub mensa corporis, utcunque potuisset uiuere, ad sancta sanctorum impudenter irrumpens, penitentie fuste mactata, meruit interire.

Pauper quidam paterfamilias unum duntaxat nummum  in loculo possidebat, quem ad emendum aliquid, quod cum pane comederet, expendere gestiebat. Cumque siccus et aridus a lautioribus alimentis, hoc diu negotium in mente uersaret, interim pauper aduenit, misericordiam postulauit. Ille herens animo, uelut in quodam erat meditullio constitutus. Nam si daret, carni metuebat afflicte; si retineret, culpam incurrere formidabat denegate misericordie. Tandem uicit spiritus carnem, et euangelicam imitatus uiduam, sub pauperis specie bono debitori Deo suam fenerat quantitatem . Redit domum, panis, qui solebat, apponitur. Pauper quidem mensa, sed bona spe diues erat conscientia. Damnum siquidem carnis compensabat lucro pietatis; cum ecce uir quidam ignotus, et quem antea nunquam uiderat, festinus et anxius ligatos linteo in manu eius uiginti denariorum solidos posuit, dicensque sibi a Domino suo missos, tanquam qui ab eo exspectaretur, incunctanter abscessit. Cumque hic attonitus uellet inquirere, ille disparuit.



CAPUT u. Damianus ob etatis grauitatem episcopatus labores refugit.

Idcirco autem nomina hominum non appono, quoniam ordo peracte rei facilius 448 hesit  animo; nomina uero, curis aliis interuenientibus, fateor, intercepit obliuio. Nec magnopere curamus uideri aucupes nominum, dummodo non excidat series et ordo gestorum; quanquam et hec eadem gesta, que scribimus, quia in transitu audire nos contigit, utrum inoffensam fidei lineam teneant, certum per omnia non habemus. Ne igitur sine nominibus digesta narratio nares fastidiosis lectoribus contrahat, a talibus interim supersedeo. Et certe salubrius est, ut omissis omnibus, ad me redeam, me defleam, me iugiter meis oculis anteponam. Ecce enim iam oculi caligant, et solito amplius phlegmatis humores abundant. Ruge subeunt, et dentium ruinam gingiue minantur. Caput denique, quod canis hactenus spargebatur, cigneo iam albore  niuescit; uox raucit, uirtus deficit; et, heu proh dolor! sola in me uitiorum radix ignorat penitus senectutem. Enimuero quotidie mortem pre oculis teneo, et iam tribunali tremendi iudicis quodammodo presentatus assisto. Iam sub quadam mentis imaginatione peruersi spiritus truci uultu, exhorrenda specie me sub extremo spiritu palpitantem terribiliter impetunt, iam sancti angeli blandi, ac niuei, quasi qui auxilientur, accedunt.

Quiddam porro non longe antehac euenisse comperi, quod dum mihi sepe mouet mentem, solet exaggerare formidinem. Quidam namque penitens sub peregrino habitu in nostris partibus exsulabat: qui perquisitus, que eum exsiliari culpa compelleret: Cum conuicaneo meo, inquit, ad ligna cedenda  pergebam, et ecce trabalis magnitudinis serpens duobus attollens squamosa colla capitibus, sinuosis flexibus obrepebat. Qui nos ut eo ambulantes aspexit, continuo scintillans oculis, et tanquam linguis exacuens ora trisulcis, in nos impetum fecit. Cui protinus conuiator meus librata securi, unum caput abscidit, moxque ferramentum ex eius manibus cecidit. Protinus serpens in furoris rabiem implacabiliter efferatus, in sublime se erigit, quod solum remanserat caput attollit, auctoremque proprii uulneris mordicus apprehendit; quem mox ut inuasit, sinuosis eum spiris implicuit et inuoluit, totumque hominem suis uiribus uindicans, in subterranee specus latebras asportauit. Sed dum traheretur  ille, quod solum poterat, me flagitat, in me clamosas uoces ingeminat, ut uel ipse sibi promptus adiutor accurrerem; uel securim, que in meis erat manibus, porrigere festinarem. Ego autem infelix et degener, ultricibus flammis obnoxius, et ipse potius a serpentibus merito deuorandus, ue mihi homicide! contremui; et cum manibus esset agendum, causa dictante, non pedibus, fugam paraui; ideoque a sacerdotibus iniunctum mihi hoc exsilium patior, meque ut reuera mortis illius auctorem deflere compellor.

Que nimiruum gemende calamitatis historia ita totum cor meum tremefacit et concutit, ut immensam cordis mei formidinem, nec stylo tradere, nec ualeam sermone proferre. Meditor  enim sepe, ecce homo, et bestia, duo pariter in spelunca. Non mediator interuenit, non ereptor accedit, ferinum sane cor pietas 449 non emollit; presertim cum rabide uoracitati hoc etiam superadditur, ut illate contumelie grauis ultio compensetur. Queso, que rei huius tunc species erat, imo que mens miseri hominis esse poterat, cum preda factus esset hosti nescio misereri; cum euadendi spes nulla superesset, sed potius cruentis dentibus in escam traditus, ferinam protinus ingluuiem satiaret? Huius ergo formidolosi casus speciem in mea sepe mente depingo, moxque draconem illum totius crudelitatis auctorem, quomodo rapiat ac deuoret animas, pauida consideratione pertracto, illum sepe uersiculum repetens, quem Propheta  cantabat: »Ne quando, inquit, rapiat ut leo animam meam; dum non est qui redimat, neque qui saluum faciat .« Tam breuis scriptura quam longam formidandi materiam sanis mentibus prebet?

Porro autem et ante annum in non longinqua ab hac regione uilla contigisse dicitur, quod quidam agricola uix erumpente crepusculo, mature surrexit, enormis draconem magnitudinis uidit, quem quia lignum putauit, mox se super eum ad sedendum quasi in trabe composuit. Commota protinus bestia caput attollit, hominem cruento ore peruadit, sicque uiuentem sub momento rabida uoracitate deglutiit, et ut corda nostra grauior adhuc formido concutiat, atque ad metuenda super nos diuina iudicia peruigil  nos sollicitudo compellat; plerumque uidemus honestioribus ac iuste uiuentibus uiris ista contingere cum econtra carnales et incompositi uideantur homines, ut supra meminimus, etiam uirtutibus corruscare.

Nam, ut non diutius immorer, quidam ab Hierosolymis rediens, hoc sibi suisque comitibus contigisse narrauit; quia cum itineris labore defessi, secus uiam nocte quiescerent, repente leo terribilis dormientibus superuenit. Presbyter autem pie opinionis, et honeste uite, qui etiam quater iam a Dominice sepulture uisitatione redierat, sociis undique circumfusis medius quiescebat. Irruens igitur immanis bestia, neminem ex his qui sibi prius occurrerant,  tetigit; sed ceteros supersiliens, et tanquam proiecta ligna contemnens, solum presbyterum signanter appetiit, precipitanter inuasit, ceterisque leonibus, qui non procul aberant, predam suam cruentus uenator exposuit. Quem clamitantem, et sociis audientibus horribiliter mugientem, subito deuorauerunt; et e uestigio conuiatores eius usque ad turrim, in quam tremefacti conscenderant, sunt secuti. Quod utique infirmis mentibus satis uidetur esse terribile, ut merentes premia uirga cerceat, et super eos qui digni sunt gratia celestis inuigilet disciplina.



CAPUT uI. Quod seruus Dei ciuitatem conflagrandam predicat, sibi ipsi uero non consulit.

Illud etiam non dissimili dignum uidetur esse  formidine, quod religioso quodam Pisane diecesis abbate referente, cognoui . Aiebat plane quia proxima hac etate transacta contigit, 450 ut esset in quadam Teutonicorum urbe seruus Dei sancte conuersationis, et bone fame, qui iuxta monasterium in cellula morabatur. Huic sane reuelatum est, quia nisi populus per penitentiam quantocius se a sua prauitate compesceret, infra triginta dies tota eorum ciuitas incendio subiaceret. Qui nimirum uisionis sue mysterium non solum episcopo ciuitatis innotuit, sed et per omnem populum sine mora diuulgare curauit. Illi autem in prauitatis sue malitia perdurantes, uirum Dei arbitrati sunt delirare, et intentatas Dei minas omnino paruipendentes, dedignati sunt sua  facta corrigere. Porro uir Dei pretiosiora queque monasterii iubet in recessus abditos conuehi, ubi possent ab ignibus illibata seruari.

Quid uerbis immoror? Tandem lugubris ille dies aduenit, et a septem urbis regionibus ultor ignis exoritur. Et ecce monachi ad serui Dei cellulam anxie proruunt, eumque imminente periculo, non segniter exire deposcunt. Ille autem recusat omnino, diuinoque iudicio cuncta committens, quid Deo de se placeat immotus exspectat. Ignis ergo globis in astra furentibus, cuncta occupat, cuncta peruadit et non modo cetera queque succendit, sed et monasterium, heu! tedet dicere, ipsumque seruum Dei cum tota sua cellula conflagrauit. Quod profecto Dei iudicium non tam discutiendum est quam timendum.  Quis enim humane mentis intuitus diuinorum iudiciorum penetrare ualet abyssum, cum sit utique terribilis in consiliis super filios hominum?  Quis enim credere potuisset, ut is, qui per reuelationem meruit agnoscere periture urbis excidium, semetipsum ignoraret flammis simul atrocibus exurendum? Hec igitur et his similia cum mente considero, cum subtili meditatione pertracto, dum quid mihi adhuc immineat, nescio; tremefactis certe totis uisceribus obstupesco; moxque ad lacrymas redeo, et si fletus aliquando pre cordis duritia non erumpit, mens tamen ipsa merore grauius contabescit. Perpendo sepe quale sit insatiabilibus subiacere draconibus, inimicis infederabilibus interesse,  in morte uiuere, in ignibus habitare. Illud etiam, quomodo ad cruciandos impios hoc pre ceteris electum sit elementum, ut cum fauilla dissiliens, in quolibet membro, uel ad momentum tolerari non possit, ultrices flamme miseros homines hinc egredientes absorbeant, et infinite patens uorax gehenna concludat. Ex quibus nimirum plura suppeditat animus eloqui, nisi me prohiberet epistolare compendium diutius immorari. Ex qua tamen occasione quiddam nunc redit in mentem, quod non piget breuiter adnotare.

Duo uiri de primoribus Fauentine ciuitatis ex hoc seculo ante non paruum tempus egressi, cuidam diacono simul apparuere per uisum, qui nimirum ferreis casulis in more sacerdotum talotenus ad  ima defluentibus uidebantur induti. Percunctatus autem diaconus, utrumne, inquit, uos, qui in illa uita estis, iugiter Dominum benedicitis? Responderunt: Nos, qui apud inferos eterno igne cruciamur, nunquam benedicimus Dominum. Plane, quod sollicitudinis mee pondus accumulat, et frater ille, cuius ante meminimus, ut coniici potest, tunc 451 stabat, cum reuelationis presagium meruit; tunc in aliqua forte culpa iacebat, cum discrimen incurrit. In lubrico siquidem positi, repente prolabimur; et nunc mundi sub momento temporis inquinamur.

Unde et illud nunc ad memoriam redit, quod in Beneuentana olim urbe constitutum audire me contigit. Princeps denique eiusdem ciuitatis presbyterum  habebat sancte conuersationis uirum, et in diuinis officiis, ac precipue in solemnitate missarum indesinenter assiduum. Qui dum quotidie sacris mysteriis reuerenter insisteret, angelus Domini ex consuetudine ueniebat, et uidente principe, sacramentum Dominici corporis ex offerentis manibus assumebat. Sed, o ruinalis uite huius lubrica et incerta conditio! nam qui angelicis fruebatur mundis obsequiis, in fede luxurie uoraginem repente prolapsus est. Quid plura? Peragendi sacri mysterii tempus aduenit, presbyter consuetudine foris exigente compellitur; sed grauiter intus, conscientia remordente, torquetur; ornatur, accedit, trepidat, palpitat, tamen offerre presumit. Ecce angelus, ut  assuetus fuerat, uenit, et inspectante principe, spongiam infectam aqua super caput illius expressit, totumque corpus eius tergendo purgauit. Expletis autem mysteriis, eamdem spongiam rursus expressit, omnesque sordes, atque squalores quos ex corpore illius ante contraxerat, membris eius omnibus iterum superfudit. Hoc uiso princeps admiratus obstupuit, presbyterumque semotis omnibus secrete conuenit. Inquisitus itaque presbyter, si nouiter aliquid criminis admisisset, primo quidem quasi perhorrescens facinus, abnegat; deinde male sibi conscius, ac principis auctoritate compulsus, tandem corruisse se nocte preterita in quamdam eiusdem principis cubiculariam confitetur.

In eadem rursus urbe uidi monachum cui nomen  erat Madelmus, qui nimirum iuxta monasterium degens in cellula, inclusus, siue solitarius dicebatur. Hic mihi retulit, quia in sacrosancto paschali Sabbato, Resurrectionem precedente Dominicam, in Ecclesia, quam frequentare consueuerat, quatuordecim plus minus lampades adornauit, et aqua supposita preter unam, omnibus oleum superfudit. Cumque ceteris satisfactum esset, sed deficiente oleo, una remaneret; petiuit ab abbate, sed impetrare non potuit. Tandem in fide non hesitans, aqua lampadem impleuit, lumen adhibuit, que profecto per totam noctem cum ceteris nichilominus radiauit; et cum naturale sit aque ut ignem semper exstinguat, illa fouebat. Tunc abbas aduocatus in testimonium, signum uirtutis admiratus expauit, seseque  oleum non dedisse confusus erubuit. Porro et alias quasdam monachus ille dicebatur ostendisse uirtutes. Sed ue illi! clausis oculis securus incedit, et uersuti hostis laqueos non attendit. Nam postmodum hic in luxurie uoraginem corruit, et qui eatenus magne reuerentie principi, ac ciuibus fuerat habitus, publice uirgis cesus, et sub inhonesto ludibrio turpiter asseritur decaluatus.



452 CAPUT uII. Quod res sit maxime ardua aliis preesse.

Hec idcirco dixerim, ut liquido pateat, quia in hoc uite mortalis itinere gradientibus multe supponuntur insidie, diuersa occultus hostis scandala contegit, multa uiscaria struit, plures laqueos atque tendiculas nostris quotidie gressibus anteponit. Dicant  ergo mihi, qui uolunt episcopare, plebibus te regendis expone. Sed qui meipsum nequeo inter tot gladios ac tela protegere; quo pacto et alios possum ex captiosis latentium insidiarum laqueis expedire? Deponenda est ergo sarcina, quam baiulare non possum: meliusque est pondus abiicere, quam cum detrimento Domini, cuius sum seruus, fractis ceruicibus interire. Sufficiat nunc ad testimonium hoc solum beati Hieronymi, quod, necdum hora transacta, sub oculis habuisse me memini. Dum enim de otioso Ecclesie pastore tractaret, adiecit: »Illico, inquit, indignantis Domini responsione ferietur: Serue nequam, quare non dedisti pecuniam ad mensam, ut ego ueniens cum usuris utique exegissem illam?«  Quod idem  doctor protinus exponens, ait, id est, deposuisses ad altare quod ferre non poteras. Dum enim tu ignauus negotiator denarium tenes, alterius locum, qui pecuniam duplicare poterat, occupasti. Hoc ego sancti uiri consilium, fateor, libenter arripui; et onus, cui succumbere compellebar, abieci. Imo pecuniam, quam duplicare non poteram, negotiator ignauus ad altare deposui.

Fuit, fuit olim, sed iam elapsum est tempus, ut modestie pudor, mortificationis insigne, digna seueritas, et sacerdotalis genii ualeat censura seruari. Nam ut me solum digne coarguam, uidetis ipsi quia protinus, ut ad uos uenio; ecce sales, ecce facetie, lepores, urbanitates, dicacitates, uolumina questionum,  omnesque uerborum inanium pestes insolenter erumpunt, que nos, non iam sacerdotes, sed potius oratores, ac rhetores, siue, quod inhonestum est, scurras ostendunt. Mox enim, ut uerba conserimus, paulatim quedam lenocinia confabulationis alterne subrepunt, que omnem animi rigorem indecenter emolliant, et seueritatis robur in excussum risum, et turpia ioca dissoluant. Hinc est, quod mens extra se sparsa confunditur, acies cordis obtunditur, lux diuini amoris exstinguitur, terror in alios, et reuerentia sacerdotalis amittitur; et quod periculosius est, recte uiuendi linea, que aliis ad exemplum proponenda fuerat, non tenetur.

Quod si nos, uel pudore, uel metu in hec declinare contemnimus, mox inhumani, rigidi et quos Hyrcane  genuerint tigres saxei iudicamur . Reprimo calamum. Nam, ut turpiores attexantur ineptie, pudore suffundor, uidelicet uenatus, aucupium, alearum insuper furie, uel scacchorum, que nimirum de toto quidem sacerdote exhibent mimum; sed precipue oculos, manus, et linguam, quasi mimum uerum simul efficiunt, sicque conditos, et qui suauius sapiant, cibos demonum mensis apponunt. 453 Hic plane, si quid mihi de uenerabili Florentine sedis episcopo contigerit, recolo, alienum esse ab edificatione non credo.

Dum aliquando sibi essem comes itineris, uespertinum tandem subeuntes hospitium, ego me in presbyteri cellam semoui; is autem in spatiosa domo cum commeantium turba resedit. Mane autem facto,  a meo mihi Agasone significatum est, quod predictus episcopus ludo prefuerit scacchorum. Quod profecto uerbum, uelut sagitta, cor meum acutissime pupugit, et indignationis uulnus inflixit. Hora autem, que mihi uidebatur electa, conueni hominem, et acriter inuehor. Hoc igitur initium sermonis arripiens, aio: Librata manu uirgas exero, plagas infigere quero si sit qui terga subiiciat. Et ille, inferatur, inquit, culpa, non recusabitur penitentia. Rectene, inquam, tuique erat officii, uespere in scacchorum uanitate colludere, et manum Dominici corporis oblatricem, linguam inter Deum et populum mediatricem, sacrilegi ludibrii contaminatione fedare? Presertim cum canonica decernat auctoritas, ut aleatores episcopi deponantur. Et quid  prodest ei, quem efficaciter auctoritas damnat, etiam si iudicium extrinsecus non accedat. Ille autem ex diuersitate nominum, defensionis sibi faciens scutum, ait: aliud scacchum esse, aliud aleam. Aleas ergo auctoritas illa prohibuit, scacchos uero tacendo concessit. Ad quod ego: Scacchum, inquam, Scriptura non ponit; sed utriusque ludi genus alee nomine comprehendit.

Quapropter dum alea prohibetur, et nominatim de scaccho nichil dicitur, constat procul dubio utrumque genus uno uocabulo comprehensum, unius sententie auctorita e damnatum. Tunc ille, ut mitis est animi, perspicacis ingenii, redditis rationibus humiliter acquieuit, culpam nullatenus iterandam certa  pollicitatione constituit, iniungi sibi penitentiam postulauit. Cui mox precepi ut ter psalterium meditando percurreret, ac duodecim pauperum pedes sub totidem numismatum erogatione eorumque recreatione lauaret. Hac scilicet ratione perspecta, ut quoniam hec culpa cum manibus potissimum, et sermone committitur, lauando pauperum pedes, suas potius a culpe contagio manus ablueret: et imprimens alienis uestigiis ora, pacem sibi cum Domino, quem per flendos iocos offenderat, reformaret. Hoc autem diximus, 454 ut quam inhonestum, quam absurdum, quam denique fedum sit hoc in sacerdote ludibrium, ex alterius emendatione noscatur.

Preterea, dilectissimi, ut ad id redeam pro quo  scribere ista proposui, nolite mihi de cetero esse molesti, ut quietis portum, in quem a Christo per uos gubernante relapsus sum, deseram, et spumantes procellarum cumulos, confragola uolumina, Scylleam uoraginem denuo sulcare contendam  . Quamuis enim ego miser, et ille sit sanctus; quia tamen par mihi quodammodo cum Samuele sit causa , non dispar promatur super utrumque sententia. Ille siquidem principatus deseruit dignitatem, Dauid tamen unxit in principem. Nos etiam ad eius exemplum, apostolice sedis, auctore Deo, cupimus pontificem ordinare, ac protinus a proprii pontificatus arce recedere.

 Ecce, dilectissimi, dum uberioris uobis alloquii uerba protraxi, epistolaris regulam breuitatis offendi. Si quis igitur me laciniose uelit prolixitatis arguere, arguat potius impatientem silentii caritatem: nec ignoret, quia illic est succincta prolixitas, ubi sic styli currentis scriptor extendit articulum, ut tamen totum pleni pectoris non explicet uotum. Stephanum quoque, quem inter primos in mente gestamus amicos, in epistole calce subnectimus, utque memoris non sit immemor obsecramus. Ille miserum Petrum de manibus eruat Hildebrandi, ad cuius imperium magno Petro patuit carcer Herodis.





SCHOLIA

Illud etiam non dissimili dignum uidetur esse formidine  quod religioso quodam Pisane diecesis abbate, etc. Id quod hoc loco sanctus cardinalis narrat de quodam Dei seruo incluso, qui et preuiderat incendium, quo in cella sua exustus est, hoc ipsum mihi uidetur quod Marianus Scotus hisce uerbis expressit : »Podelbruna ciuitas cum duobus monasteriis feria sexta ante Palmas igne consumuntur.« In monasterio autem erat Paternus nomine, monachus Scotus, multisque annis inclusus, qui etiam combustionem prenuntiabat, in sua cella ambiens martyrium, combustus est. Feria secunda post octauas Pasche, eziens de Colonia, causa orationis eumdem locum uisitaui, ob bona que narrantur de eius sepulcro.


Sit nomen Domini benedictum





455-456 OPUSCULUM uICESIMUM PRIMUM. DE FUGA DIGNITATUM ECCLESIASTICARUM.





ARGUMENTUM.

Monachum quemdam, quod abbatis se dignitate abdicasset, ut prudentem uehementer commendat: grauissimasque molestias, curas, sollicitudines, negotiorum moles, et pericula, quibus eorum qui monasteriis presunt, uita referta est, sic ei ante oculos ponit, ut huiusmodi dignitates non modo non appetendas, sed etiam quam maxime fugiendas esse, apertissime et uerissime concludat. Superesse tamen eidem monacho non minoris negotii prouinciam scribit, ut tentationes sibi a demone infligendas  propulsare posset et superare. Proinde illum monet, ut fortiter se accingat ad hostis impetus excipiendos, ne si contra fecerit in ambitionis fluctus rursus relabi necesse sit.

 Domno B. religiosissimo abbati, PETRUS peccator monachus debite seruitutis obsequium.

Charissime Pater, dignas auctori bonorum Deo gratias refero, qui te per suum spiritum docuit periculoso hoc tempore aridam uirgam uane prelationis abiicere, et ad priuatam anime tue custodiam expeditis gressibus festinare. Nunc uere meus abbas esse cepisti, cum preesse aliis desiisti. Ecce de iugo multigene seruitutis ereptus, ingenue libertati es per Dei misericordiam restitutus. Seruum enim te secularium, seruum te esse necesse fuerat etiam monachorum. Illorum siquidem, ne monasterium lederent; istorum uero, ne tibi conspirate factionis scandalum generarent. Illos nempe uerebaris,  ne domus Dei bona diriperent; istos autem, ne domestice seditionis aduersum te machinas concinnarent. Et dum unum caput tot dominis subditur, infelix anima multiplici quodammodo catena constringitur ne Creatoris sui uestigia prosequatur. Dic, Pater, dic, inquam, uidelicet ut expertus: quis potest hoc ferreo seculo monasterium sine sui capitis periculo regere? imo quis potest cum abbate, simul et monachum possidere? Mox enim, ut quis abbas fieri incipit, monachus esse desistit, et quicunque abbatizandi culmen efflagitat, nichil est aliud, nisi quod monachum uelut importabile pondus querit abiicere, et ne apostata uideatur, sub fucato se uult colore regiminis palliare. uidelicet  ut possit latere peccatum, prelationis queritur argumentum; et uitiosa cutis pastoralis officii superducitur, ut peruerse mentis plaga cum uirosi puris fetoribus occultetur. Quibus nimirum apte congruit illud euangelicum: »ue uobis, inquit, quia similes estis sepulcris dealbatis, que foris quidem apparent hominibus speciosa; intus autem plena sunt ossibus mortuorum, et omni spurcitia .«




[DE FUGA DIGNITATUM ECCLESIASTICARUM.]



CAPUT PRIMUM. Quod animarum rectorum misera sit conditio.

Precipitur monacho ut moriatur mundo, sed qua ratione hoc abbas adimplet, qui tot curarum tumultibus premitur, tot negotiorum secularium perplexionibus innodatur? Qui diem loquendo, et diuersa  tractando continuat, noctem consiliando dimidiat? Qui cum aliis complere non curat, atque ad explendum prime synaxis officium, solis ortum semper anticipat: et cum conuentus fratrum silentium communiter soluit; ille inter eos nunquam saliuam uirginem portat? Nec ad proferendum iam celestem sermonem idonea suppetit lingua, que prius est tam prolixis terrene locutionis ambagibus dissoluta.

Porro cum monachus iubeatur in hoc mundo nichil appetere, nil prorsus ambire; quid de monacho ille abbas habet, quem uidemus uelut etneis eructantem flammis, auaritie facibus, 457 inardescere, prediorum confinia dilatare, pecunias hinc inde cum tanta auiditate colligere, ad aliena conquirenda totis  desideriis anhelare? Cui quidquid est, nichil est, nisi et hoc studuerit inuenire quod deest. Cui monasterium fit hospitium, equinum uero dorsum quotidianum est habitaculum; chirothece, calcaria, scutica, pidrisigule, et si que alia equitandi sunt utensilia, nunquam otioso situ neglecta marcescunt, cum sacerdotalia ornamenta, quibus sacris altaribus deseruitur, sepe a tineis comesta reperiantur. Que enim fora, que tribunalia inueniri possunt abbatibus uacua? que curia, que cubilia principum ferratis abbatum uirgis non aspiciuntur effossa? Aulicum limen iugiter abbatum uestigiis teritur, et eorum querele uel iurgia importune regum auribus ingeruntur. Non eos effugiunt castra bellantium, sed sub sequestre pacis specie, inter ipsos galeatorum cuneos discerpi, et  comprimi sepe uideas cucullatos. Qui uult nosse quid actum sit apud forense negotium, non pretoria iudicum, sed diuersoria potius perquirat abbatum; quidquid in seculo agitur, ab eis uelut a magistris negotiorum secularium requiratur. Sed cum Dominus dicat: »Cauete, inquit, ne grauentur corda uestra in crapula, et ebrietate, et curis huius seculi .« Et iterum: »Nemo potest duobus dominis seruire .« Apostolus etiam concorditer clamat: »Nemo militans Deo, implicat se secularibus negotiis, ut ei placeat cui se probauit .« Quisquis tot terrenis actionibus plenum monasterii regimen ultroneus appetit, quid aliud creditur agere, nisi quod uelut iam lassus  Christi militiam exsecratur ulterius baiulare? et dum iugum Christi, quod utique suaue est , tenera ceruice portare detrectat, ad refectionis eius conuiuium non aspirat. Que nimirum refectio his ab ipso ueritatis ore promittitur, qui sub eius leui onere non lassantur: »uenite, inquit, ad me, qui laboratis, et onerati estis, et ego uos reficiam .«

Ceterum qui ante missionem militare uult soluere cingulum, ad superne patrie non meretur attingere municipatum; et cui grauis est pugna, nunquam illi uictorie poterit prouenire corona. Ille precipue, qui ut laborem militie fugiat, ad eiusdem militie ducatum inhianter anhelat; dumque dux belli esse humanis oculis cernitur, in conspectu occulti arbitri  malefidus transfuga iudicatur. Fugit enim qui, ut reuera pugnandi ualeat uitare periculum, simulat se antesignani uice specietenus portare uexillum: et qui inter cateruas militum non poterat ire, uel ultimus principandi desiderio iam in precedenti cornu cernitur primipilus. Infelix non illud ad memoriam reuocans, quod per os B. Benedicti Spiritus sanctus terribiliter clamat : »Qui suscipit animas regendas, preparet se ad rationem reddendam.« Et iterum: »Sciat, inquit, abbas de omnibus iudiciis suis equissimo iudici Deo se rationem redditurum.« Qui etiam alibi: »Sciat abbas culpe pastoris incumbere, quidquid minus utilitatis in ouibus paterfamilias poterit inuenire. Qui enim iudex fieri uult animarum, nescit quam durum, quam  districtum cogatur exspectare 458 iudicium.« Ut enim Scriptura dicit: »Durissimum iudicium his qui presunt, fiet .«



CAPUT II. Quod presidendi ars facile discitur, sed difficile impletur.

Unum autem in istis nouellis abbatibus uideo, quod uehementer admiror. Qui enim per decem annos, uel eo amplius sub alterius regimine constitutus, nunquam ad hanc potuit peruenire scientiam, ut perfecte monachus uideretur: nunc ipso die, quo in prelatione constituitur; ita presidentis induit speciem, ita dominantis exprimit maiestatem, ut non nuper electum, sed natum dicas abbatem. Fit repente seuerus in uultu, imperiosus in uoce, ad corripiendum  acer, ad iudicandum promptus. Ipse si offenderit, iam omnino satisfactionis ignarus, dedignatur accumbere, nisi in octogona sella, ita preparata, ac si senatoria curulis in curia. Pro sue uoluntatis arbitrio hec precipit fieri, illa contestatorie interdicit, ligat, soluit, admouet, remouet: et in his omnibus nequaquam a nobis iunioribus [f. senioribus] consilium querit; sed sibi ipsi sufficiens, uelut proprie uetustatis iura disponit. Deuotis quidem, et subditis pollicetur gratiam, repugnantibus autem phalarica spirat animaduersione uindictam; ut potius uideatur in prefectoriis fascibus agere, quam ecclesiastice humilitatis officio deseruire. Nauseant fauces eius communia nobiscum alimenta percipere,  necesse est coquis plura atque diuersa uni cuidam uentri edulia preparare. Nam grossus cibus, qui ex communi fratrum lebete depromitur, indignum pituite teneri, et delicatissimi hominis iudicatur. Nuper egressus dormitorium, quiescere non potest, nisi secretum habeat, et singulare cubiculum. Licet iuuenculus, licet ualidus corpore, nescit incedere, si desit baculus, quo se debeat sustentare.

In his itaque, et aliis pluribus que persequi longum est, ita subito magister efficitur, ut in tota presidendi regula, uelut antiquus quidam Pater, nichil offendere uideatur. Quam docte, quam imperiose nouit cuncta, uelut quadam maiestatis auctoritate precipere, qui diutissime subditus nunquam sapuit suis preceptoribus obedire. Presidendi siquidem  artem docibilem dixerim, que tam facile discitur; ut quilibet etiam ad alia uecors, hanc mox ut inceperit, magister in ea peritissimus approbetur: et, ut arctius teneatur, non solum sui notitiam quantocius prestat, sed etiam obediendi artem, que a se diuersa est, ex alumni sui memoria prorsus oblitterat. Quamplurima itaque monasteriorum rectoribus imminent, per que uel lenocinante ipsa immunitatis licentia, sponte corruunt: uel mundane perturbationis necessitate coacti, etiam nolentes offendunt.

Sed esto, ut eos nulla secularium molestia feriat, omnis undique mundani fluctus procella quiescat, quis ualeat intestine seditionis mala perferre, et sola monachorum tedia sustinere? Quis tot et tam  uariis uoluntatibus satisfaciat? Quis semetipsum per tam diuersa formarum 459 monstra componat? Decernunt siquidem suum prepositum debere spiritualiter uiuere, cogunt tamen per totum diem causarum secularium negotiis insudare; ne uidelicet ecclesiastica bona depereant, ne domum Dei, quod absit, ab incolumitatis sue statu declinare contingat: et tolerabilius ferunt, si per abbatis absentiam cuncta regularis institutionis disciplina dilabatur, quam ut ecclesiastice utilitatis commodum dispendia patiatur. Si delinquentium uitia districte animaduersionis iudicio corrigit, impius; si circa eos remissius agit, zelo Dei creditur alienus; si silentii se aliquando censura constringit, dicitur, quia cum pastor obmutescit, gregem lupus inuadit. Paulo liberius  loquar. Qua fronte aliis silere precipiat, cuius garrula lingua continua uerbositate declamat? Cum ieiunat, laudis humane fauorem captare dicitur, cum comedit, suo pater, alieno uentri esse uitricus perhibetur. Lautiori ueste contectus, uanam gloriam querere; extremitate et uilitate contentus, fertur monasterium deturpare. Predicationis sermo si in longum protrahitur, conspuitur, fastiditur: et magis somnum dicitur prouocare, quam edificationi posse congruere. Si autem locutio breuis fiat; quod in suo, inquiunt, non studuit uase recondere, non ualet aliis propinare; et fons, qui in occulti meatus sui uenis arescit, uberes riuos per fistulas non effundit.

 Unum est, quod super abbate suo monachi magnipendunt, et summis preconiorum laudibus efferunt uidelicet, si apud potentes seculi ualeat; si nocendi, et adiuuandi liberam facultatem habeat; si loqui in turba, et proprias causas agere non erubescat. Hinc est quod hoc nostro tempore monachi neminem sibi preesse uolunt, nisi et ualidi corporis statura procerum, et claris proauorum titulis insignitum. Sit licet sanctus, sit omnium uirtutum nitore conspicuus; illis tamen nature muneribus carens, si Antonius deducatur, consona omnium uoce indignus electione decernitur. Adde etiam, quia nullum sibi rectorem dari, nisi de proprie congregationis numero patiuntur; alias, etiam si prodigiorum uirtutibus enitescat, illis obsistentibus ad capessende prelationis  officium non aspirat. Metuunt enim, ne alios sibi aliquando preferat; pauescunt, ne de consuetudine, in qua iam inueterati sunt, iste aliquid emendare presumat; ne, quod absit, mortificationem doceat, ne uana superstitione eos ieiunare compellat, ne extremitatem diligat, ne noua precipiat; ne eos, quod cunctis intolerabilius est, a propria fortassis uoluntate compescat. Sic sic uidelicet malunt de sui quempiam suini gregis custodia dignum, quam extrinsecus uenientem in omni religiose uite et sanctitatis consummatione perfectum. Ille, ille nimirum nunc abbas extollitur, ille dignus percepti honoris infula iudicatur, qui nouit agrorum fundos extendere, turrita domorum culmina fabricare, copiam terrene facultatis acquirere, sibi commissis non tam  necessaria quam et superflua ministrare. Porro si curando talia, animarum cura postponitur: dicitur, quia inter precipua multa bona, leuis quelibet culpa misericorditer indulgetur. Omnes siquidem possunt anime sue 460 utilitati consulere: non omnibus datum est, tam ardua, tam necessaria prouidere. Facile locus tribuitur uenie, ubi hoc intuitu minora negligimus, ut ad maiora studiosius accingamur.

Quod si abbas ab exterioribus temperans, spiritualibus se studiis mancipauerit, gemitur, suspiratur et unusquisque ex domestice facultatis iactura conqueritur. Ecce, inquiunt, domus sancta destruitur, possessio nostra minuitur, et per unius incuriam tot uirorum commoda ad nichilum rediguntur. Fiat ratiocinium, ponamus calculum, postquam ille super  nos infausto auspicio ius indigne potestatis accepit; quot, et qualia ornamenta Ecclesie superaddidit? Quot prediorum mansos acquisiuit? Ubi denique possessionis nostre terminos ampliauit? Plane si res diligenter inquiritur, locus hic suo tempore non modo non auctus, sed in multis potius cernitur imminutus. His itaque et huiusmodi calamitatum stimulis abbates sepe perculsi, et subiectorum malitia conturbati, nec quietam preualent uitam agere, nec lucrandis animabus, prout eorum dictat officium, desudare. Sed dum nos talia quorumdam abbatum, siue monachorum prauitatibus loquimur, nemo nos simul cum eis etiam religiosos atque honestos carpere suspicetur. Quippe quorum uestigia  humiliter osculantes amplectimur, et in eis Christum, prout dignum est, adoramus. Illos etiam ipsos nequaquam liuido detractionis dente corrodimus, sed eorum potius fraterna compassione plectendis moribus condolemus; qui nimirum per dissolute conuersationis incuriam, non solum nobis scandalum generant, sed ipsis etiam secularibus detrahendi, et detestandi sacrum ordinem, materiam subministrant.

Quapropter, dilectissime, satis laudabiliter, et prudenter egisti, uidelicet ut infecundi laboris grauissimum pondus abiiceres, et leuigatis ceruicibus ad fructuose quietis otium conuolares. Hoc tibi consilium non caro uel sanguis attribuit, sed diuina potius miseratio celitus inspirauit. Quandoquidem  nunc uacat, et de propria salute propensiori fieri cura sollicitum, et de tot animarum non reddenda multiplici ratione securum. uerumtamen quoniam ueternosus humani generis inimicus, qui mille artes nocendi mouet, mentes seruorum Dei pulsare non desinit, et illatis diuersis tentationibus quiescere non permittit; expedit te tanto sollicitius circa propriam custodiam uigilare, quanto licet ab aliene prouisionis cura desistere. Locum quippe mutasti, sed non hostem: et quocunque pergas, corruptionis tue tecum, uelis, nolis, sarcinam portas; ex qua necesse est spinas, et tribulos incessanter emergere, in quibus exstirpandis expediat te infatigabiliter exercere. Desunt homines, qui tibi machinentur linguarum suarum sagittas infligere; adsunt inuisibiles  inimici, qui aduersum te nunquam desinant ferociter dimicare. Illi sane poterant tecum sopitis querelis facili reconciliatione componi; isti nesciunt quandoque homini pace composita federari. Illi aduersum te nulla norunt, nisi exteriora arma corripere; isti in ipsis mentis tue menibus impie seuiunt, 461 in ipsa tui pectoris urbe confligunt. Et, ut ita congressio periculosior uideatur, in ipsa carne tua quedam quasi perfidos tibi commilitones inueniunt, quos in augmentum sue partis adsciscunt. In tuis laribus uiuit, unde hostibus tuis robur accrescit; et uitiorum monstra, cum inimicorum aduersum nos spirituum bella consurgunt, illis sociata constipatis nos cuneis feraliter premunt.



CAPUT III. Quibus artibus demon impugnet eos qui se a prelaturis abdicarunt.


Stude ergo, dilectissime, per sancte conuersationis instantiam sic in anteriora contendere, ut nesciat mens tua post tergum oculos reuocare. Illud apostolicum semper in memoria teneatur, quo dicitur: »Que retro oblitus, in ea, que anteriora sunt, extendens me, sequor ad brauium superne uocationis .« Sint pedes tui, sicut per Ezechielem de sacris animalibus dicitur, »pedes recti .« Nimirum cui sic nouerint angustum iter, quod semel arreptum est, carpere, ut ad eam que relicta est, retrogradis gressibus dedignentur se latitudinem retorquere. Nonnulli enim post depositum sui prioratus  officium, tantis tentationum fluctibus estuant: ut uiolentissima pugna se capere in eorum corde uix possit. Proponunt namque sibi maligni spiritus qualia et quam multiplicia animarum lucra Deo potuissent acquirere, si patienter in eo, quo fuerant, uoluissent ordine permanere. Quam plures enim, inquiunt, ex seculari habitu ad seruitutem Christi tua exhortatione concurrerent, ipsi etiam qui relicti sunt facile se a suis prauitatibus cohiberent. Sed hec bona uagitas abstulit, uitium instabilitatis exclusit. Nunquid tibi soli natus es, ut nullum de te proximi tui solatium sentiant; nulli ex te, uelut ex sterili arbore , ac per hoc ignibus debita, fructus erumpant? Seruus ille, qui in sudario talentum herile reposuit , districte animaduersionis  sententiam non euasit, et ex eo incautus in damnationis periculum cecidit, unde quasi cautus sibi prouidere putauit. Alii dedisti mercedem tuam, proiecisti a te perpetue remunerationis acquirende materiam.

Inter hec etiam ad memoriam reuocant huius mundi bona, quibus erat ante circumfluus; exaggerant paupertatis inopiam, in qua nunc cernitur infeliciter constitutus; et, ut murum mentis impactus tentationis aries acrius feriat, additur. Perpende ergo, quanto melius sit cum Deo omnibus etiam temporalibus bonis affluere, quam contra Deum omni subsidio sustentatorie 462 necessitatis egere: quia Deum non timuisti, temetipsum deiiciendo et dehonestando, contemnere, propriis saltem usibus  debueras temporalia huius uite stipendia procurare. Modo etiam falsus amor eorum fratrum, quorum deuoto fuerat usus obsequio, latenter immittitur; modo liuor in eos qui aduersati fuerunt non modicus excitatur. Istos dolet, quia se conqueruntur ab eo, in quem sperauerant, remansisse deceptos; illos autem, quia se gloriantur de sue presumptionis excessibus impunitos. Istos putat de sua deiectione tabescere, illos uelut inimicos suis casibus insultare. Istos opinatur a suis emulis comprimi, illos meret in superbie cornibus arroganter extolli. Hec et alia multa cogitationum phantasmata nequissimi spiritus humanis mentibus ingerunt, his nimirum que nequaquam se forti prospectionis custodia circumcludunt. Hinc est quod nonnullos cernimus prepositure  cum magno prius feruore desedere [decedere], postmodum uero ad eumdem uomitum importune ambitionis instantia festinare; et multiplicium tentationum uallati densitate, uel ad concupita deueniunt, uel a sancti operis quo incanduerunt feruore tepescunt.

Tu autem, dilectissime, iuxta prudentiam tuam uirtutum armis fortis preliator accingere, contra hostis uersuti insidias semper in acie paratus assiste, uanam huius mundi gloriam despice, terrene felicitatis blandimenta contemne, quidquid in seculo arridet, tanquam ludificatorie imaginationis somnium deputa, ad ueram illam celestis patrie beatitudinem cor erectum totis uisceribus inardescat. Cum pugna  crescit, cum tentationum strepitus ingruit, protinus ad hunc portum mens leta confugiat, et uelut in quadam munitionis arce delectabiliter requiescat, ut fiat quod per Psalmistam dicitur: »Abscondes eos in abdito uultus tui a conturbatione hominum, protege eos in tabernaculo tuo a contradictione linguarum .« Proposita igitur inerti torporis ignauia, omnium uirtutum studiis prudenter inuigila, in eo quod cepisti immobiliter perseuera. Nec monasterium reliquisse peniteat, sed sero te potius experrectum conscientia reprehendat, quatenus qui nunc pauper esse cum Christo temporaliter  eligis, cum eo simul immortalibus diuitiis in eterni regni gloria perfruaris; et inter electos abbates te iubeat in resurrectione constitui, pro cuius an ore in hac uita de abbatum te ordine deiecisti. Ecce, dilectissime Pater, amoris tui dulcedine prouocatus, dum plura tibi scribere studui, epistolaris modum breuitatis excessi; sed rogo omnipotentem Dominum, ut et hec tibi rustica et imperita uerba proficiant, et in eorum recompensatione tua pro seruo tuo orare sanctitas non desistat.


Sit nomen Domini benedictum.





463-464 OPUSCULUM uICESIMUM SECUNDUM CONTRA CLERICOS AULICOS, UT AD DIGNITATES PROuEHANTUR.





ARGUMENTUM.

Inuehitur in clericos qui, ut episcopatus sibi possint et dignitates ecclesiasticas comparare, secularium principum se famulatui addicunt. Docet autem illos non idcirco ab infando Simonie crimine immunes esse, quod pecunia ad eas scelestas emptiones conficiendas non utantur, imo multo magis ea culpa irretitos teneri, quia scilicet seipsos, quod maius est, uendunt, ut sacerdotia adipiscantur. Principibus quoque cauendum esse ait, ne dum improbis et flagitiosis hominibus Ecclesiarum gubernacula committunt, aliena peccata in se transferant; quod pluribus exaggerat, multisque rationibus confirmat.

 Domno BONIFACIO reuerendissimo episcopo PETRUS peccator monachus seruitutem.

Admonet uir Sapiens: »Cum emptore, inquit, tracta de uenditione, cum uiro liuido de gratiis agendis, cum impio de pietate, cum honesto de honestate .« Quibus etiam ante premiserat: »Cum uiro religioso tracta de sanctitate, et cum iusto de iustitia .« De sacerdotibus ergo nulli congruentius sermo dirigitur quam sacerdoti. Cum itaque, uenerabilis Pater, de modernis episcopis mihi perplura displiceant, illud intolerabilibus arbitror, quia nonnulli dum honores ecclesiasticos Aetneis uaporibus estuantius ambiunt, in clientelam potentium tanquam seruos se dedititios obscene substernunt. Ecclesiastica quippe deserunt, dum  Ecclesias concupiscunt; et ut tyrannidem arripiant super ciues, ut ita dixerim, dedignantur esse conciues: militiam fugiunt, ut militibus preferantur; et dum non erubescunt templo Dei mutare palatium, de religione canonica in ordinem transeunt laicorum. uirtutum arma deponunt, procinctum spiritalis militie deserunt, castra transfugiunt, militare cingulum soluunt. Dedignantur cum ceteris stipendii percipere donatiuum, ad solius anhelant dictature uel imperii principatum. Qui nimirum dum non per Ecclesie ingrediuntur ostium, sed per seculare posticum, non pastores ouium, sed fures et latrones fiunt: ueritate perhibente, que ait: »Qui non intrat per ostium in ouile ouium, ille fur est, et latro .« Porro si non ex aliena, sed ex eadem militia militum tribunus eligitur, si sepius eiusdem  regni oriundus ad regie dignitatis apicem promouetur, si denique ex eiusdem fundi accolis quispiam in rurali uillicatione preponitur; quo pacto sola Christi Ecclesia extraneo, uel ignoto cuilibet homini, tanquam uile stabulum, committetur? Si terrena queque per suos domesticos disponuntur, quomodo sancta Ecclesia, que sceptrum regni et aula est celestis imperii, spretis propriis, in exteros transfertur? Undecunque tamen sit, si ab ipsis quibus est preponendus eligitur, non extraneus iudicatur.




[CONTRA CLERICOS AULICOS.]



CAPUT PRIMUM. De clericis obsequio secularium principum deditis.

Sed quis ferat illi ecclesiastica iura committi, qui ut Ecclesiam nanciscatur, ecclesiam deserit, et dedignatur obsequium dependere proprie, ut sibi regimen  arroget aliene? Preterea cum de uiro iusto propheta perhibeat: »Quia excutit manus suas ab omni munere ;« quis eum a munerun ualeat prestatione defendere, qui et semetipsum aliene seruitutis imperio dedere, et in diuturne expeditionis impensas facultates suas conuincitur profligare? Prophetica plane illa sententia sic exponitur, ut tria dicantur esse munerum genera, scilicet munus a manu, munus ab obsequio, munus a lingua  . Et munus quidem a manu pecunia, munus ab obsequio obedientia subiectionis, munus a lingua fauor assentationis.

465 Sed si rite considerentur hec tria munerum genera, in eo quod medium ponitur, et primum, simul et tertium continetur. In obedientia quippe subiectionis, et munus a manu, quod est pecunia,  et munus a lingua, quod est fauor adulationis, subsequenter agnoscitur. Quis enim manifestius approbatur pro adipiscendis honoribus prestare pecuniam, quam is qui tot expensas utendo uehiculis, tot facultatum summas in accurandis pretiosarum uestium prodigit ornamentis? Eoque superat eum qui pecuniam semel appendit, quia non contentus solummodo facultates expendere, semetipsum quoque non dubitat tanquam seruum Domino uindititium subiugare.

Iam uero quis ambigat eum, cum datur occasio, fauorabilibus dominum suum uerbis oblinere, ut eum blanda possit adulatione mulcere? Utque eius animum capiat, quod sibi magis placeat, callidus obseruator explorat. Oculis gliscit, gestibus innuit,  festiuitatem sereni cordis ore pretendit. Pendet ad nutum, ut sic herile preceptum, tanquam per Sibyllinum os Phebi prestoletur oraculum. Ire iubetur, euolat; stare precipitur, silicem representat. Si dominus feruet, iste sudat; si ille estum, hic cauma conqueritur. At si uel leuiter frigeat, hic necesse est, tremefactus uisceribus obtorpescat. Si ille dormire uult, hic accidiatur; si satur est, hic ructare compellitur. Sicque non suus nil aliud loquitur, nisi quod illi pleere suspicatur. Sicut de quibusdam non dissimilibus per Isaiam dicitur: »Qui dicunt uidentibus, nolite uidere, et aspicientibus, nolite aspicere nobis ea que recta sunt: loquimini nobis placentia, uidete nobis errores, auferte a me uiam, declinate a me semitam, cesset a facie mea sanctus  Isrel .« Et hoc iste modo iuxta Psalmistam dum oleum male blandientis assentationis exaggerat, mentem illius, que caput est cogitationis, impinguat. »Oleum, inquit, peccatoris non impinguet caput meum .« Et Salomon ait: »Fili mi, si te lactauerint peccatores, ne acquiescas eis .« Peccatores etenim lactant, cum uel perpetranda mala blandimentis inferunt, uel perpetrata laudibus extollunt.

Quibus nimirum Scripture testimoniis patenter ostenditur, quia quisquis adulatur, generale peccatoris nomen per auxesin specialiter promeretur. Et cum Psalmista dicat: Quia »laudatur peccator in desideriis anime sue ;« et qui iniqua gerit, benedicitur; et is qui laudat, et qui sponte  laudatur, non dispari reatus obligatione constringitur.



CAPUT II. Quod adulatio in clericis sit simonia.

Hoc ergo genus muneris ceteris muneribus et deterius est ad peccandum, et grauius ad persoluendum. Quoniam illa utraque sine isto possunt facile reperiri, hoc autem sine duobus illis uel uix uel nunquam ualet impleri. Nam uenditoribus Ecclesiarum, si auari sunt, sufficit pecunia cum appenditur: si gloriosi, solus adulationis fauor aliquando uice 466 pretii compensatur. Qui uero se mundi principibus pro nanciscendis honoribus tradunt, et pecunias necessario prodigunt, et delinificis patronos  suos adulationibus lingere non omittunt. Nequaquam ergo diffiteantur se dedisse pecuniam, qui prelationis ambitione principibus exhibent clientelam. Qui nimirum dominationis desiderio seruiunt; et ut diuitiis affluant, cum facultatibus suis, et semetipsos expendunt. Humiliantur, ut postmodum impune superbiant, se pedissequos exhibent, ut precedant; laboribus atteruntur, ut gaudeant; affliguntur inopia, ut nuptialis edulii continua postmodum epulatione turgescant; et uelut proposita uenalitatis mensa, fenerando seruitium, mercantur imperium. Amant enim primos recubitus in cenis, et primas cathedras in synagogis, et salutationes in foro, et uocari ab hominibus rabbi .

Dent alii insensibilis metalli summam, trutinent  stolide pecunie quantitatem, numerentur era, uasa ponderentur anaglypha. Dent, inquam, alii nummos; isti dant pretium semetipsos. An non est pretium sedulum subiectionis obsequium? Nam ut de spiritali conuertamur ad carnale coniugium, nunquid Iacob, qui uicennali pro uxoribus etate seruiuit, dicendus est pretium non dedisse, quia Laban socero suo pecuniam non appendit? Sed audi, Scriptura teste, quid eius utreque conquerantur uxores: »Nunquid, inquiunt, habemus residui quidquam in facultatibus, et in hereditate domus patris nostri?« moxque subiicit: »Nonne quasi alienas reputauit nos, et uendidit, comeditque pretium nostrum? .« Cum profecto Iacob nullam pro uxoribus pecuniam dederit, nisi duntaxat quia soceri  pecora custodiuit. Dumque apud eum opilionis officio fungitur, geminam filiarum eius copulam promeretur. uis itaque pretium ex ore Iacob ipsius audire? »Die, inquit, noctuque, estu urebar et gelu; fugiebat somnus ab oculis meis; sic per uiginti annos seruiui tibi in domo tua .« Dauid quoque non aliud Sauli pro filia pretium dedit, nisi quia duntaxat eius militiam baiulauit. Unde leuiro suo Isboseth per nuntios dicit: »Redde uxorem meam Michol, quam despondi mihi centum preputiis Philisthiim .« Laboris quippe sui uictoriam dotem deputat, quam et Saul uelut quamdam pecuniam sponsalium uice susceperat. Sic, inquit, loquimini ad Dauid: »Non habet necesse rex sponsalia, nisi tantum centum preputia  Philisthinorum, ut fiat ultio de inimicis regis .«

Sicut ergo Laban filias uendidit, pretiumque comedit, non quia recondidit pecunie lucrum, sed quia laboriose seruitutis percepit impendium. Et sicut Saul nupture filie non auri, uel argenti dona quesiuit, sed laborem belli, uel insigne triumphi, uice dotis accepit; sic ille necessario Ecclesie uenditor esse conuincitur, qui subiectionis obsequium de male sperata eius largitione mercatur. Et cum is qui pretium accipit, asseratur Ecclesiam uendere; iste congruentius dicitur uenditare; quia uenale commercium, quod ille semel iniit, hic longa, ut ita loquar, ac diuturna negotiatione protraxit. Et,  infelix clericus, quot seruitia 467 fucate humilitatis exhibuit, quasi tot pecuniarum summas appendit. Qui nimirum assentationibus suis dum aucupatur nomen episcopi, laruam induit parasiti. Et dum spirat ambitione pontificem, scenicum exhibet histrionem; atque ideo hic non simplex, sed omnigena dicendus est Simoniacus, quia quidquid est, per quod Ecclesia uendi potuit, hic triplici uenalitate commisit. Nec glorietur metalli se non dedisse pecuniam, qui, quod pretiosius habebat, semetipsum uenalem prebuit: qui naufragio se tam duri laboris immersit, et in huius expeditionis sumptus nonnichil ex propriis facultatibus profligauit.

Ponamus, uerbi gratia, duos clericos centenas nummorum libras non dispari peculio possidentes,  quorum alter curiam regis adeat, sensimque in proprios usus, quod in sudario latet, insumat; alter cum Iacob in tabernaculis maneat, nec alutam ere turgentem follere compellat. Utrique postmodum uno die sua cuique delegetur Ecclesia: et hic quidem totum es, quod crumena seruabat, in sacrilegii pretium funestus negotiator effundat; alter uero quia seruiuit in curia, nil nouiter tribuat, sed ad percipiendum Ecclesie uillicatum tanquam gratuitus mercator accedat. Quis horum, queso, carius emit Ecclesiam? Nunquid non ille, qui licet patrono nil dederit, tot erumnis et laboribus pressus quidquid habebat, in tam grauis et diuturne expeditionis sumptus expendit; et iste uilius, qui sine labore suam uenditori pecuniam numerauit? Nam perspicua  ratio persuadet, quia pluris emit Ecclesiam, qui sua omnia cum laboribus perdidit; quam is, qui quietus et otiosus prefixe quantitatis pacta persoluit.

Porro cum et forensibus legibus cantum sit, ut curialis quisque funditus arceatur a clero; iste de Ecclesia migrauit ad curiam. Et, heu prodigiosa uesania! ut preferatur clericis, qui de clerico efficitur curialis: factus est seruus mundi, ut ius Domini, imo cathedram pestilentie usurpet in domo Dei. Qui si semel inuestituram de manu largitoris acceperit, uel quolibet prorsus ingenio culmen regiminis adeptus ascenderit, mox ut sibi fautores inueniat, larga de facultatibus Ecclesie dona dispensat.



CAPUT III. De episcopo quodam Bononiensi.


Nostris certe temporibus Bononiensis Ecclesie quidam presedit episcopus, eo scilicet modo, quo diximus, curialis: qui nimirum postquam latissima ecclesiastici iuris predia in suburbio constituta distraxit, subsequenter obmutuit. Sicque fere per septennium donec aduixit, paralyticus et elinguis elanguit. Iuste scilicet, superno dispensante iudicio, ut qui linguam suam fecerat negotii feralis interpretem, cum ipsa quoque prorsus amitteret totius eloquii facultatem. Quilibet itaque curialis episcopus hos muneribus attrahit, illis beneficia latiora concedit; sic a quibus non erat electus, eligitur; et ut sibi de Simone nichil desit, ipsam electionem sacrilega  uenalitate mercatur. 468 uerumtamen in hoc sui sceleris turpitudinem palliat, quia sub colore fidelitatis ecclesiastice municipes per iurisiurandi sacramenta confirmat. Cum nemo deterius Ecclesiam ledat, quam iidem ipsi infidi fideles, qui eius diripere facultates anhelant. Cum illis ergo munera tribuit, cum sub nomine uelut Ecclesie sibi potissimum iurare compellit, non Ecclesie consulit, sed sibi quiete possidendi culminis aditum pandit. Siue ergo ante consecrationem hoc, siue postquam consecratus est, faciat, ualde sibi timendum est, non pro Ecclesie utilitate, sed pro sua potius confirmatione, sacri loci bona dilapidat, in uoraginem se Simoniace hereseos, dum extolli conatur, immergat: et hinc perniciose coram diuinis obtutibus  corruat, unde se inter homines arroganter exaltat. Sicut scriptum est: »Deiecisti eos dum alleuarentur .«

Sed et hoc pretereundum non est, quia sicut is, qui regiminis apicem inuitus assequitur, si quid illic asperum, si quid patiatur aduersum, ad cumulum sibi prouenit meritorum: et pro tribulatione, quam tolerat, non incassum exsultationis eterne premium sperat. Sic ille, qui ultroneus ambit, uel importunus ingeritur, uix pro aduersitate, quam in regimine patitur, premium consequetur. Ad se itaque quod patitur, referat; sibique omne, quod laceratur, ascribat. Labores, quos sustinet, honoribus recompenset, fructumque laborum potius in adepta dignitate constituat, quam de futuri muneris retributione  presumat, Domino de talibus attestante: »Quia receperunt mercedem suam .« Nam sibi ipse consciuit, unde mens eius tot casibus concussa succumbit. Enimuero qui ad ministerium terrene dispensationis coactus attrahitur, cum in exsecutionibus eius aduersa pertulerit; laboris sui premio non carebit. At si uillicatus pretio, uel precibus obtinetur, erubescit pro laboribus suis commodum retributionis exigere, qui se laborandi materiam meminit importunis anxietatibus extorsisse.

Hec itaque diximus, ut non sibi glorientur Simoniacam deesse uenalitatem, qui famulando principibus ecclesiasticam adepti sunt dignitatem. Nec sibi regulam gratuite promotionis applaudant, cum se redemisse, quod possidetur, duris laboribus non  ignorant.



CAPUT Iu. Quod peccata episcopi non recte ordinati in promotoris caput redundent.

Principibus quoque, et quibuslibet ordinatoribus ecclesiarum summopere cauendum est, ne sacra loca, non considerato diuino iudicio, sed pro arbitrio et ad libitum, prebeant, ne ad suam confusionem diuine legis ordinem, sacrorum canonum statuta confundant. Nam quisquis Ecclesiam Dei non regulariter, sed potentialiter ordinat, in promouentis caput omnia illius, qui promotus est, mala redundant. Unde predicator egregius cum dixisset: »Manus cito nemini imposueris ;« presto  subiunxit. »Nec communicaueris peccatis 469 alienis .« Alienis quippe peccatis communicare conuincitur, quisquis indignum, et improbum atque ideo cupidum ad regimen prouehere non ueretur. Et cum Ecclesia Christi non habens maculam, neque rugam, reproba cuiuslibet ordinatione fedatur, in ordinantis animam omnis illa lethifere contagionis lepra transfunditur.

Romanorum nempe tradit historia  quia petentibus Gothis ut eis imperator ualens episcopos destinaret, a quibus Christiane fidei rudimenta susciperent; ille doctores ad eos non orthodoxos, sed Ariani dogmatis misit, rudemque populum, quibus inuolutus erat, erroribus, implicauit. Sed, o  predicandam, uereque laudabilem diuini examinis equitatem! Nam cum Gothi iam ab Hunnorum agminibus ex antiquis sedibus fuissent uiolenter eiecti, et citra Danubium, intra Romanos scilicet fines, a ualente sine ulla federis pactione benigne suscepti; diuino tamen iudicio postmodum contra ualentem in arma consurgunt, eiusque exercitum acerrima cede prosternunt. Quibus cognitis ualens egressus Antiochia, contra Gothos innumeris uallatus agminibus, properat: sera ductus penitentia, sanctos quosque reuocari de exsiliis imperat; mox tamen committit et perdit. Nam ad primum Gothorum impetum Romanorum equitum acies perturbantur, nudatosque pedites deserunt. Qui mox equitatu hostium septi, ac sagittarum nubibus obruti, dum  huc illucque uelut amentes pallando diffugiunt, hostilibus gladiis funditus perimuntur; ipse quoque imperator sagitta sauciatus, equo delabitur; in uilissimam tegetem, milite gestante, defertur; sicque superuenientibus Gothis, ignibus atrociter concrematur. Iusto quippe Dei iudicio ab eisdem consumptus est flamma uindicte, quos ipse percusserat igne perfidie. Sic, iuxta Scripture sententiam, egressus est ignis de rhamno, et deuorauit cedrum Libani .

Sed et per hoc exemplum, quod nunc de Scriptura posuimus, illud etiam non inconuenienter occurrit, quod ibidem in libro Iudicum positum memoramus. Nam dum hoc ferreo seculo, et ii qui regimine digni sunt, fugiant; et illi, qui merito reprobandi sunt,  irreuerenter accedant; hoc agi uidetur per operationis effectum, quod illic legitur per allegorie mysterium. Ait enim: Quia »stetit Ioathan in uertice montis Garizim, eleuataque uoce clamauit: Audite me, uiri Sichem, ita ut audiat uos Deus: Ierunt ligna, ut ungerent super se regem, dixeruntque oliue: Impera nobis. Que respondit: Nunquid possum deserere pinguedinem meam, qua et dii utuntur et homines; et uenire, ut inter ligna promouear? Dixeruntque ligna ad arborem ficum: ueni, et super nos regnum accipe. Que respondit eis: Nunquid possum dulcedinem meam deserere, fructusque suauissimos, et ire, ut inter cetera ligna promouear? Locuta sunt quoque ligna; et ad uitem: ueni, et  impera nobis. Que respondit: Num possum deserere uinum meum, quod letificat Deum et homines, et inter ligna cetera promoueri?« Deinde Scriptura subiungit: »Dixeruntque omnia 470 ligna ad rhamnum: ueni, et impera nobis. Qui respondit eis: Si uere regem me uobis constituitis, uenite, et sub umbra mea requiescite .«

Longum est, si dicamus Gedeonem typum tenere Saluatoris . Per plurimas eius uxores, diuersas debere nationes intelligi, que sibi cohesere per fidem. Per septuaginta filios, totidem linguarum populos. Per concubinam, Synagogam. Per Abimelech, antichristum, qui Synagoge filius erit. Unde et in Apocalypsi his qui credituri sunt, dicitur: »Qui dicunt se Iudeos esse, et non sunt, sed sunt  synagoga Satane .« Et sicut ille peremit septuaginta fratres; sic iste persecuturus est omnes, que sibi non consentient, nationes. His, inquam, omissis, que longioris styli uidentur egere tractatu, in quantum patitur epistolare compendium, ita duntaxat cepte disputationi congruere uideatur, prolixe historie figuram succincte perstringimus.

Quid ergo per Ioathan, qui interpretatur consummatus, siue perfectus, nisi sanctum et doctum quempiam predicatorem debemus accipere? Hic in montem Garizim ascendit et uoce magna clamauit . Prius ascendit, et postmodum clamauit. Ante consurgit in montem, et sic eleuat uocem. Quia nisi doctor uirtutum prius culmen ascendit, inaniter clamat. Sicut per Isaiam dicitur: »Super  montem excelsum ascende tu, qui euangelizas Sion: exalta in fortitudine uocem tuam, qui euangelizas Ierusalem .« Per Garizim autem sancta designatur Ecclesia, que est uirtutum omnium schola, et celestium segetum ubertate fecunda. Hic est enim mons, qui dandis per Moysen benedictionibus deputatus est: et Ecclesia mons benedictionis est, cuius filiis per apostolum dicitur: »In hoc uocati estis, ut benedictionem hereditate possideatis .« Hanc hereditatem a uidua matre suscepimus, pro qua uir eius mori dignatus est; de qua et per Psalmistam dicitur: »uiduam eius benedicens, benedicam .« Et congrue Garizim, qui interpretatur diuisio, uel aduena, sanctam figurat Ecclesiam; quoniam Ecclesia gentium,  que prius exstitit funditus a Dei lege diuisa, in prima uocatione facta est aduena, iamque per incrementum gratie facta est omnino domestica. Unde iam firmiter radicatis, et uelut in urbe compositis Paulus ait: »Iam non estis hospites, et aduene; sed estis ciues Sanctorum, et domestici Dei .«

Sed ut omittentes plurima, quod propositum est, transiliendo celeriter percurramus, ligna silue sunt homines uani, et infructuosi, ac flammis ultricibus merito sue sterilitatis obnoxii: »Omnis enim arbor. que non facit fructum bonum, excidetur, et in ignem mittetur .« Qui uero per oliuam, que et signum pacis ostendit, oleique pinguedinem  fundit, nisi illi designantur, qui Spiritus sancti pinguedine delibuti euangelizando pacem, reconciliant homines Creatori? »Quam, inquit, speciosi pedes euangelizantium pacem !« Ficus autem sacre legis imaginem tenet, unde et in Euangelio dicitur: Quia »quidam paterfamilias plautauit uineam, in qua scilicet plantauit et ficum. uinea« quippe 471 »Domini Sabaoth domus est Isrel .« In qua nimirum plantauit diuina manus Decalogum legis. Sed hec ficus priorem populum quasi grossos suos, aridos scilicet et inutiles protulit, et abiecit; nouum uero Christiane fidei germen ad maturitatem interne pinguedinis, suauitatemque perduxit. De quibus Ieremias ait: »uideo ficus, ficus bonas, bonas ualde et  malas, malas ualde, que comedi non possunt, eo quod sint male .«

Per ficus ergo illi possunt non inconuenienter intelligi, qui sacre legis eruditione sunt sufficienter instructi. uitis etiam idipsum pene uidetur significare quod ficus. Dicit enim Dominus: »Ego sum uitis uera, et uos palmites .« Et quia de palmitibus fiunt uites, quid mirum si et sancti doctores asserantur uites; ut quod Saluator mundi per naturam, hoc illi glorientur habere per gratiam? Qui nimirum dum triumphum Dominice passionis predicare non cessant, quasi per doctrine sue botros arentia corda nostra uino beati cruoris inebriant. De hoc uino per Iacob super Saluatore nostro allegorice dicitur: »Lauabit in uino stolam suam, et  in sanguine pallium suum .« Stola Christi fuit in apostolis, et ceteris credentibus Synagoga; cuius etiam pallium gentilis est populus. De quibus sibi per prophetam dicitur: »uiuo ego, dicit Dominus, quia his omnibus uelut ornamento uestieris .« Hos itaque Christus in sanguine uue lauit, quem de semetipso contritus in prelio [f. prelo] crucis expressit. Unde et Ioannes ait: »Qui dilexit nos, et lauit nos a peccatis nostris in sanguine suo .« Cum igitur oliua, ficus, ac uitis, hoc  est, spirituales uiri lignis preesse siluestribus, id est, terrenis hominibus, atque carnalibus nullatenus acquiescant; offert se rhamnus, et ab eis consumendus: et eadem uel praue conuersationis exemplo, 472 uel erronei dogmatis incendio consumpturus. Rhamnus enim spinis crebrescentibus horret, per quem scilicet, quilibet peruersus inuenitur, qui sic peccatorum tanquam ueprium asperitate densatur. Unde et primo homini dictum est: »Terra tua spinas et tribulos germinabit tibi ;« id est, corpus tuum aculeatis uitiorum punctionibus subiacebit. Et per prophetam Dominus: »Spinis, inquit, peccatorum suorum circumdederunt me .« Lignis itaque petentibus regem, id est, prauis quibusque carnaliter eligentibus presulem;  rhamnus accedit in medium, quilibet uidelicet reprobus, qui et ignem damnationis in se ex eorum prauitatibus augeat, et eos peruerse uiuendi, uel docendi reciproca combustione consumat. Unde et illic dicitur: »Egrediatur ignis ex eo, ut consumat habitatores Sichem, et oppidum Mello, egrediaturque ignis de uiris Sichem, et de oppido Mello, et deuoret Abimelech .« Hec autem Ioathas constitutus in uertice montis eloquitur; qui per sanctos in Ecclesia predicatores addiscimus, quomodo quibusque peruersis ac reprobis uana petentibus resistamus.

Ecce, uenerabilis frater, unam duntaxat Epistolam petisti, sed insuper et alteram recepisti. Ipse quoque uersa uice deposco; ut dum integra nostre  dilectionis una dirigitur, ad nos etiam iuxta uetuste disputationis ethicos gemina reuertatur. Quod si te de curialibus episcopis adhuc latius audire delectat, eiusdem thematis epistolam  , quam concardinalibus tuis olim misi, te uidere non pigeat. Illud etiam in epistole calce subnecto, ut amodo, et deinceps, sicut ii, qui Ecclesie militando promoti sunt, uocantur ex more pontifices; ita qui famulando principibus fiunt, dicantur a curia curiales.


Sit nomen Domini benedictum.





473-474 OPUSCULUM uICESIMUM TERTIUM. DE BREuITATE uITAE PONTIFICUM ROMANORUM, ET DIuINA PROuIDENTIA.





ARGUMENTUM.

Alexandro summo pontif. ex Mantuano patrum conuentu redeunti has litteras obuiam mittit, in quibus eidem sciscitanti rationem reddit, cur pontificum Romanorum uita breuis plerumque et angusta sit. Deinde in admirationem diuine prouidentie et bonitatis effunditur, a qua tot tantaque beneficia in humanum genus profecta sint, et quotidie proficiscantur, queque omnia hominis gratia creauerit, hominisque imperio subiecerit. Hortatur ergo mortales, ut cum tot res propter se conditas contemplantur, Deo Opt. Max. inexhausto beneficentie fonti immortales gratias agant; et terrenis his uoluptatibus contemptis, ad uera gaudia que in celo pie sancteque uiuentibus parata sunt, omni animi contentione ferantur.

 Domno ALEXANDRO summe sedis antistiti, PETRUS peccator monachus seruitutem.

 Quia redeuntem te, uenerabilis pater, a Mantuano concilio, finitimis iam audio partibus propinquare;  congruum iudicaui exenio litterarum tibi, quo uidelicet dono potissimum delectaris, occurrere. Sed et mox, ut ad uos impiger iter arriperem, dulcis fama perciuit. Iacob siquidem, de quo Scriptura dicit, quia »simplex habitabat in tabernaculis ,« idcirco terrenis placandum esse fratrem muneribus duxit, quia sola duntaxat eum diligere terrena cognouit. Ego quoque, qui cum Iacob domi simpliciter habitaui, quia tibi plus spiritualia, quam carnalia queque placere non ambigo, spirituali faciem tuam munere placare contendo. Quanquam cum Dauid fugeret a facie Absalon, magis sibi profuerit Chusai Arachites qui in Ierusalem rediit, quam Ethai, qui uidelicet a fugiente Dauid indiuiduus assecla non recessit . Idem quoque  Dauid legem constituit in Isrel, utequa sit pars descendentis ad prelium, et remanentis ad sarcinas : et potentius iuuit Isreliticum populum Moyses in Rhaphidim, dum uelut otiosus oraret, quam Iosue, licet irruentibus Amalecitis, terribiliter armatus occurreret. Quod perspicue perhibet Scriptura, cum dicit: »Quia cum leuaret manus Moyses, uincebat Isrel; sin autem paululum remisisset, superabat Amalech.« Sed nullum munus cuiquam congruentius datur, quam id, quod ab eo ipso, cui datur, exigitur.




[DE BREuITATE uITAE PONTIFICUM ROMANUM ET DIuINA PROuIDENTIA.]



CAPUT PRIMUM. Cur Romanorum pontificum uita breuis sit.

Aliquando certe, si rite teneo, a me sollicite requisistis,  que mihi causa uideretur, cur apostolice sedis antistes, nunquam diutius uiuat, sed intra breue temporis spatium diem claudat extremum, adeo ut post B. Petrum apostolum, qui per quinque circiter annorum lustra presedit, nemo postmodum Romanorum pontificum hoc spatium presulatus equauerit; modernis imo temporibus uix quispiam in predicte sedis culmen euehitur qui metam quatuor, uel ut multum, quinque transcendat annorum. Quod considerantibus prodigialis, ut ita loquar, stupor oboritur, quoniam hec breuiter uiuendi necessitas, quantum ad nostram notitiam, in nulla alia totius orbis Ecclesia reperitur. Sed in quantum mortalibus diuine dispensationis reuelatur arcanum, uidetur nobis, quia idcirco hoc iudicii celestis  ordo disponit, ut humano generi metum mortis incutiat; et quam despicienda sit temporalis uite gloria, in ipso glorie principatu euidenter ostendat, quatenus dum precipuus hominum tam angusti temporis compendio moritur, tremefactus quisque ad prestolandi sui obitus custodiam prouocetur, et arbor humani generis, dum cacumen ac uerticem suum tam facile corruisse considerat, statu concussa formidinis, in suis undique ramusculis contremiscat.

475 Sed quispiam fortassis obiiciat, cur et regibus hec eadem uiuendi breuitas non occurrat? Nam et Octauianus Augustus, quo imperante, Saluator mundi de uirgine nasci, et Dauid rex de cuius  stirpe dignatus est propagari; alter quinquaginta sex, alter quadraginta annorum curricula in regali fastigio floruerunt: post quos, et alii uidelicet utriusque regni principes, etsi minuscule, non tamen ad instar Romanorum pontificum, breuissima regnauerunt temporum quantitate. Ad quod facile respondetur; quia cum unus omni mundo papa presideat, reges autem plurimos in orbe terrarum sua cuiusque regni meta concludat, quia quilibet imperator ad pape uestigia corruit, tanquam rex regum, et princeps imperatorum, cunctos in carne uiuentes honore, ac dignitate precellit. Unde quolibet rege defuncto, administratione eius regnum tantummodo, cui preerat, destituitur; cum uero sedis apostolice pontifex moritur, uniuersus, tanquam  communi patre mundus orbatur. Quid enim Africa de regibus Asie, aut quid Aethiopia de principibus sentit Hesperie? Nam, siue moriantur, siue uiuant, quia procul a se remoti sunt, utrumque indifferenter ignorant.

Est et aliud, cum mors cuiuslibet regis non magnopere sit terrori; quoniam seculares principes, qui turbis popularibus presunt, sepe gladiis perimuntur. Nam, ut de multis paucos adhibeam, Caius Claudius, Nero, Galba, Otho, uitellius, omnes isti imperatores per continuam sunt seriem unus post alterum principati, et excepto Claudio, cuncti sunt, uel suis, uel hostilibus gladiis interempti. Postmodum quoque, sicut Romana tradit historia, Macrinus, Antoninus, Alexander, Maximus, Gordianus,  Decius, Gallus, uolusianus: omnes hi seriatim sibimet per continuum ordinem succedentes, gladio trucidante, prostrati sunt. Seculares ergo principes, quia diuerse mortis casibus exponuntur, cor audientium exitu non atteritur; pape uero uita, quia sola naturalis obitus lege concluditur, eius ex hac uita transitus sine graui formidine non auditur. Porro, quia terreni principes regni sui quisque, ut dictum est, limitibus includuntur, causa non est cur per alienas mundi prouincias eorum obitus diffundatur; papa uero, quia solus est omnium Ecclesiarum uniuersalis episcopus, cum luce priuatur, mors eius per ampla terrarum regna diffunditur. Et sicut sol, quia solus lucet, si eclipsim forte sustineat, presto, necesse est ut tenebras totus ubique mundus  incurrat; sic papa cum ex hac uita recedit, illico, quia unus in mundo est, longinqua regnorum spatia mortis eius fama percurrit; et consequens est, ut quos tam sublimis, singularisque persone casus obturbat, proprie quoque uocationis exitum tremefactis uisceribus expauescant. Ubi notandum, quam uelit omnipotens Deus Romani pontificis uitam hominibus in edificatione prodesse, cuius etiam mortem decreuit saluti gentium ministrare. Quanto studio debet lucris animarum, dum aduiuit, insistere, cuius etiam mors prouidetur ad Creatorem suum animas hominum reuocare, ut dum se patrem orbis esse 476 considerat, ab inculcanda tot filiis hereditate desidia non torpescat.



CAPUT II. Predicantur diuine bonitatis et beneficentie munera.


Hic libet aciem mentis paulisper attollere, et quanta diuinitus homini gratia prerogetur, breuiter indagare; cui nimirum per diuini muneris institutionem elementa cuncta deseruiunt, et non modo celum et terra, er et aqua, sed et queque in eis sunt, in humane utilitatis administratione concurrunt. Primo quidem sibi famulantur quatuor elementa, que diximus, quia ex eis constat; deinde quia quidquid habent, illi extrinsecus administrant. In humore quippe terre radix herbarum et arborum coalescit, quas postmodum in usus hominum ad naturalis mensure celsitudinem porrigit. Ipsa  quoque agrestis herba in carne animalium uertitur; animalium uero carnibus hominum uiscera uegetantur. Animalia quoque ipsa dum uiuunt, diuersis humane seruitutis deputantur obsequiis: nimirum, ut alia sese insidentibus uehiculum prebeant; alia commendandis, proferendisque seminibus arua proscindant; alia nobis non modo lactis profluant copiam, sed et uelut euangelice subiecta doctrine, duas tunicas diuidant , dum se pellibus, nos uelleribus tegunt. Sed quia nos in singulis immorari non sinit epistolare compendium, que uix posset etiam prolixitas enumerare librorum, sufficiat nobis breuis illa Psalmiste conclusio, qua dicitur: »Omnia subiecisti sub pedibus eius, oues, et boues uniuersas, insuper et pecora campi; uolucres  celi, et pisces maris, qui perambulant semitas maris .«

Et hoc est inter cetera ualde mirabile, quoniam ab humane subiectionis imperio, nec uolatus aues, nec fortitudo leones, nec uelocitas tigrides, nec proceritatis enormitas eripit elephantes. Leoni plane tantus inest terror, ut cum rugitus emittit, multa protinus animalia, que illius impetum poterant celeritate cursus euadere, compellantur omnino deficere, et gressus suos stupefacta et attonita cohibere. Leo tamen ab homine capitur, et tanquam debilis cattus caueis inseritur. Tigris quoque, que lingua Parthica dicitur sagitta, uno cursu stadia octingenta transmittere, integro uero die totum mundum ab ortu usque ad occasum dicitur transilire  ; hec tamen, que tam incredibiliter currit, aliquando uenantium laqueos non euadit. Sed cum miranda quelibet animalia uirtutum hominum sint subiecta, etiam minima, uel immunda humane saluti probantur utilia. Quid enim uilius cimice? tamen si sanguisuga faucibus heserit, fumo illius excepto, statim euomitur, et difficultas urine huius appositione laxatur. Quid etiam iuxta legem, immundius uulture? Tot tamen in eo sunt medicamenta, quot membra . uide certe grandeue iam etatis episcopum, qui etiam ad fidem Christi conuertisse non pauca gentilium millia dicebatur: Hic perhibeat, quia dum per Aethiopiam 477 transiit,  magni draconis carnes, fame fauces obdulcante, comedit, ut etiam iuxta litteram illud Psalmiste uideatur impleri: »Tu confregisti caput draconis magni, et dedisti eum in escam populo Aethiopum .«



CAPUT III. Temporum uarietates describuntur.

Sed cum Deus omnipotens homini cuncta subdiderit, hoc etiam non minus mirabile est, quod ipsa quoque sibi tempora tam pulchra qualitatum uarietate distinguit: uidelicet, ut prius brumalis algor semina commendata noualibus occultat; deinde ueris clementia multiplices germinum fetus mundum parturire compellat; mox estiuum cauma segetes torreat; postremo pluuialis autumnus et palmitibus  uuas, et arboribus quoque turgentia poma decerpat. Sed nec ipsos quoque prouentus arborum uel agrorum omnipotens Conditor in unam quodammodo congeriem coaceruat, sed diuersa diuersis temporibus uel agenda, uel edenda dispensat. Nam si eodem tempore cuncta ad uescendum poma concurrerent, et fastidium congesta uescentibus gignerent, et simul consumpta de copia inopiam generarent. Sed nunc ita diuersis sunt uariata temporibus, ut dum illa comeduntur, hec maturescant, et dum alia consumpta pertranseunt, alia mox maturata succedant. Fruges quoque si colligende simul ingruerent, laboribus non ferendis agricolas pregrauarent; sed dum uariis temporum dispensantur articulis, et prouentus copia non minuitur, et labor hominum leuigatur. Nam quod segetum  alia sint serotina, etiam Moyses perhibet Pharaoni. Postquam enim grando percussit Aegyptum: »Linum, inquit, et hordeum lesum est, eo quod hordeum esset uirens, et linum iam folliculos germinaret; triticum autem, et far non sunt lesa, quia serotina erant .« De primitiuis etiam pomis paulo post dicit: »Deuorata est igitur herba terre, et quidquid pomorum in arboribus fuit, que grando dimiserat .«

Cum igitur soli homini maria simul et flumina; paludes et stagna cum innumeris piscium compellantur seruire generibus; er cum auibus simul et imbribus; terra cum pecoribus, cunctisque germinibus: hec tamen interim uelut parua postponimus, maiora perpendamus. Omittamus igitur, quod huius  mundi conditio tanta moderationis arte disponitur, ut er et ignis, duo uidelicet masculini generis elementa presideant; alia uero duo, que feminini sunt generis, aqua simul et terra subsidant; et hoc quasi bino coniugio procreatur quidquid apud nos ex qualibet originali materia prodire conspicitur. Taceamus etiam, quod tota celi machina usibus hominum ita mirabiliter seruiat, ut contra septem planetarum globos perpetuo rotatu circumacta confligat; quatenus dum ille petunt ortum, ista uergat iugiter ad occasum. Illas tamen secum ui sue magnitudinis attrahat, easque suos circulos per zodiacum spatio temporis, quod cuique prefigitur, explere compellat. In quo uidelicet uniuersali 478 mundi certamine  non paruum spiritualis figure mysterium deprehenditur, si que sit in homine, minori uidelicet mundo, concertatio perpendatur. Quid enim sphera celi, que planetas includit, nisi corpus designat humanum, quod rationalem animam contegit? Que uidelicet anima quasi septenario planetarum numero continetur, dum totidem sancti Spiritus donis imbuitur.

Et quid est quod sphera labitur ad occasum, econtra planete concorditer enituntur ad ortum, nisi hoc quod Apostolus dicit: »Quia caro concupiscit aduersus spiritum, spiritus autem aduersus carnem? « Nunquid non quasi spheram contra planetas pugnare conqueritur, cum de carnis et anime sue controuersia lamentatur, dicens:  »uideo aliam legem in membris meis repugnantem legi mentis mee? « Et tanquam sphera post se planetas trahat, protinus addidit: »Et captiuum me ducentem in lege peccati, que est in membris meis?« Planete igitur septem enituntur ad ortum, cum anima rationalis instinctu sancti Spiritus incitata redire conatur ad Deum, quem rerum omnium constat esse principium. Sphera uero prolabitur ad occasum, cum caro, neglectis superioribus, grauatur in ima uitiorum. Unde scriptum est: »Corpus quod corrumpitur aggrauat animam, et deprimit terrena inhabitatio sensum multa cogitantem .«

Sed hec nos diutius prosequi, epistolaris breuitas non permittit. Quid dicam, quod eadem celestis  sphere machina sic se in semetipsam semper, et non in exteriora deuoluat, ut in unius hemispherii sui reuolutione diem, in reuolutione uero alterius expleat noctem? Et hoc modo dum una reuolutio totius sphere celestis absoluitur, uinginti quatuor horarum numerus impletur, quibus uidelicet unus dies cum sua nocte perficitur. Hoc itaque modo dum celum militat homini, et dies solis radiis illustratur, et nox lune, stellarumque nutantium uarietate depingitur. Sed hec quia corporaliter aspiciuntur, omittimus, ad maiora nunc et inuisibilia ueniamus.



CAPUT Iu. Quod angeli per totum mundum discurrant in auxilium hominum.


Porro autem qui diuinarum Scripturarum uacat eloquiis, non ignorat, quia per hunc mundum celestium uirtutum quotidie multitudo discurrit, que nobis auxilii manus in certamine porrigit. De quibus per Danielem dicitur: »Millia millium ministrabant ei, et decies centena millia assistebant ei .« Ad hoc enim Deo ministrant, ut nos ab iniquorum spirituum impugnationibus protegant. Unde et Paulus ait: »Sunt administratorii spiritus in ministerium missi propter eos, qui hereditatem capiunt salutis .« Neque enim uersutie tam callidi, tam exercitati hostis posset fragilitas humana resistere, nisi eos a tentationibus electorum uirtus  angelica propulsaret. Unde unicuique nostrum a die baptismatis usque ad 479 obitum delegatus est angelus, qui et uiriliter decertantem a tentatione custodiat, et auxilium prebere in bonis operibus non desistat. Daremus exempla, nisi cerneremus frequentatione notissima. Hic notandum, cum Deus homini tantam preroget gratiam, quantam Deus ab homine patiatur iniuriam; deputat Deus uirtutes angelicas humane custodie; et infelix homo, relicta munditia et puritate uirtutum, squaloribus se polluit, ac sordibus uitiorum. Nam in exhalantis, ac cenose luxurie fetore prouoluitur; cum uermescentis auaritie sordibus inquinatur; cum denique ad instar Aegyptiorum fluminum homicidialis anima in odii sanguinem uertitur ; postremo cum uelut  in cloacam stercorum corruens, multiplicis nequitie fecibus inuoluta fedatur: hunc angelus fetorem, et inhonestam purulentie nauseam inuitus satis, et grauiter tolerat, etsi celestis imperii lege constrictus, obedientiam non omittat. In angelorum quippe conspectu nil sordidum, nil fetet obscenum, nisi uitium et peccatum. Et sic nostri reatus exhorrent, et abominantur illuuiem; sicut homo compellitur ad exhalantis latrine screare fetorem. Unde quotidie ante tribunal eterni Iudicis de commissi sui prauitate conqueritur; et quia grauem ferat iniuriam, illius obscena dinumerans, profitetur. Nam si rex potens cuilibet de suis principibus impuberis filio uelit delegare custodiam: et ille postmodum in furorem uersus insanie, saliuis se fluentibus, nariumque mucoribus  oblinat, et uel in ignem se phrenetica temeritate proiiciat, uel certe in squalentis ceni uolutabrum sordide suis se more prouoluat, nonne protinus ille deposcet, et reconsignare depositum, et papatis abiicere famulatum? Quanto magis ergo credendum est, quod angelica illa sublimitas et largitorem bonorum omnium Deum de conspicua sanctorum conuersatione glorificat, et in eius conspectu peruersorum hominum scelera subtiliter enumerando condemnat? Huc accedit, quia in die iudicii eorum sunt nequitie testes, qui si recte uixissent, eorum fierent defensores. Hoc itaque modo male agentibus uertitur in perniciem, quod recte uiuentibus prouisum est ad salutem; quia sancti angeli, qui deputati sunt iustis in adiutorium, perditionis  in reprobos exaggerant incrementum. Felices ergo, qui iuste uiuunt; quia dum malignis spiritibus infederabiliter obluctantur, angelice fortitudinis auxilio muniuntur. Adde etiam, quod et ipsi spiritus iniqui profectus nostri sunt obsequio deputati. Nam dum tentamur, et non succumbimus; dum impetimur, et preualemus; dum oppugnat certe uiolentus hostis, et non expugnat, future nobis retributionis pondus accumulat: et dum laborem certaminis irrogat, uictorie nobis materiam subministrat.



CAPUT u. Quod omnia homini seruiant, etiam infernus.

Ecce dum raptim celeriterque cuncta perstringimus, usibus hominum ministrare 480 concorditer  omnia reperimus, celum scilicet, terram pariter et infernum. Hic presumptionis nos fortasse quis arguat, si authentica Scripture sententia non occurrat. Sed ecce Paulus Corinthiis dicit: »Omnia enim uestra sunt, siue Paulus, siue Apollo, siue Cephas, siue hic mundus, siue uita, siue mors, siue presentia, siue futura. Omnia enim uestra sunt, uos autem Christi, Christus autem Dei .« Sed tunc omnia sunt ueraciter hominis, si ipse homo sit ueraciter homo. Est enim qui solo nomine sit homo, est qui reipsa et ueritate sit homo.

Audi Salomonem: »Finem, inquit, loquendi omnes pariter audiamus: Deum time, et mandata eius obserua: hoc est enim omnis homo .« Quis est autem finis loquendi, nisi ille, de quo dicit  Apostolus: »Finis enim legis ad iustitiam Christus omni credenti? « Finis quippe legis ad iustitiam Christus est; quia quidquid, siue uetus, siue noua lex loquitur, ad illum sine dubitatione refertur. Ad iustitiam uero non otiose dicitur, quia diuine legis sermo iustificat, et animam a sordibus mundat, sicut discipulis ueritas ait: »Iam uos mundi estis propter sermonem, quem locutus sum uobis .« Deum uero timere, est cuncta, que Deus prohibet, exsecrando et abominando contemnere. Mandata illius obseruare est, omnia, que precipit, operibus exercere.

Ille ergo Deum timet, qui satagit cauere quod prohibet. Ille mandata eius obseruat, qui studet implere quod imperat. Deum ergo time, et mandata illius  obserua: hoc est enim omnis homo. Ac si perspicue dicat: Qui non studuerit cauere prohibita, qui neglexerit implere precepta; quia ratione caret, uocabulum quidem hominis habet, sed hominis esse non habet; quia non ueraciter utitur uirtute nominis, quo censetur. Ille nimirum se credat ueraciter hominem, qui hominum recognoscit Auctorem: alioquin qui ignorat, ignorabitur . Quid autem sine his sit homo, perspicue definit Scriptura, cum dicit: »Stelle non sunt munde in conspectu eius ;« quanto magis homo putredo, et filius hominis uermis? Unde et Abraham cum ad summe collocutionis culmen attollitur, cum diuine familiaritatis gratiam peculiariter promeretur, huius humilitatis recordatione deprimitur, cum dicit: »Loquar ad Dominum meum, cum sim puluis, et cinis? «

 Nam et apud Grecos hec teneri consuetudo perhibetur, ut cum imperator quis in dignatate creatur, mox ut imperialibus fuerit infulis redimitus, corone, simul ac sceptri glorie decoratus, cum denique procerum uallatur obsequiis, cum excipitur modulantibus psallentium choris, quidam sibi presto fit obuius, qui uidelicet una manu uasculum plenum mortuorum ossibus ac pulueribus offerat; in alia uero stuppam lini subtiliter pexam, ac pilis pensilibus molliter demollitam, cui protinus ignis adhibetur, et repente in ictu oculi flamma subito uorante, consumitur: ut in altero debeat considerare quod est, in altero ualeat uidere quod habet. In cineribus siquidem se cinerem recognoscit, in stuppa iam colligit in die iudicii quam subito mundus ardebit; quatenus  dum se, simul ac sua tam uana, tam floccipendenda 481 considerat, de imperialis culminis ascenso fastigio nullatenus insolescat; et dum possessor, atque possessio subiacere communi omnium casui non ambigitur, iam quasi de singulari dignitatis apice, qui ad summa prouectus est, non infletur.

Pulchrum ergo mundane conditionis ordinem homo consideret, et dum suis usibus omnia cernit attribui, non sibi, sed suo referat gratias Conditori; lenocinantem mundi gloriam sub iudicii sui calcibus deprimat, uirorem carnis aridum iam puluerem credat, diem sue uocationis tanquam speculum suis semper obtutibus anteponat, districtum ultime discussionis iudicium contremiscat: quatenus dum nunc Creatoris sui legibus subditur, qui inter creaturas,  que terrene sunt, uidetur insignis, in celesti quoque gloria ueraciter sit sublimis.





482 SCHOLIA.

Tigri, quoque, que lingua Parthica dicitur Sagitta, uno cursu stadia octingenta, integro uero die totum mundum, etc. Hec nisi per hyperbolem dicta accipias, omnino fabulosa sunt. Celeritate quidem tanta illa est, ut usque ad sua tempora eam nunquam fuisse captam scripserat M. uarro lib. I. De ling. Lat. Capi tamen interdum testatur Plutarchus in comment. de Herodoti malignitate. Itaque sicut uelocitas cursus quorumdam hominum comparari solet cum animantibus uelocissimis  sic uelocitas ipsorum animalium, que summum gradum uelocitatis tenent, per hyperbolem interdum exprimi consueuit. Tigridis eiusque mystice significationis meminit sanctus cardinalis epist. 18, lib. II.


Sit nomen Domini benedictum.





483-484 OPUSCULUM uICESIMUM QUARTUM. CONTRA CLERICOS REGULARES PROPRIETARIOS.





ARGUMENTUM.

Detestatur prius pertinacie uitium, quo nichil aut Deo magis inuisum, aut rebus humanis fieri possit perniciosius, utpote cum ex ea tanquam ex fonte dissensionum, discordiarumque semina it Ecclesiam deriuentur, in nonnullos clericos acerrime inuehitur, qui cum Ecclesiarum fructibus in commune alerentur, pecuniam preterea, et alia bona seorsum possidebant: idque sibi per leges licitum esse facere pertinaciter asserebant. Hos igitur ualidissimis rationibus redarguit, et manifeste probat clericos ex genere eorum qui canonici appellantur, proprium, aut priuatum nichil, posse habere: sed debere eos cum primum sacris initiantur, uniuersa bona aut pauperibus tradere, aut in commune conferre. Quapropter orat pontificem max, ut quod humana et diuina iura cogunt, id etiam clericos facere, sua ipse auctoritate et iurisdictione compellat.

 Domno ALEXANDRO beatissimo pape, PETRUS peccator monachus seruitutem.

 Quantum ad nostre intelligentie modulum, uenerabilis pater, nullum in humano genere malum  perniciosioris est criminis, quam defensio prauitatis. Unde Dauid ait: »Non declines cor meum in uerba mala, ad excusandas excusationes in peccatis .« Offensio quippe Dei meretur iram, excusatio prouocat ad uindictam. Hoc plane uitium, sicut ex radice humani generis prodiit, quotidie pullulat, et tanquam per erumpentes arboris ramos germinare non cessat. Consultus enim Adam, cur ex interdicto pomo comederit: »Mulier, inquit, quam dedisti mihi sociam, dedit mihi de ligno, et comedi .« Mulier etiam, cur hoc fecerit inquisita, »Serpens, ait, decepit me, et comedi .« Ac si uterque in Conditorem oblique crimen intorqueat; eumque, a quo redarguuntur, incessat, dicentes: Non nobis, sed tibi procul dubio debet hic reatus  ascribi, qui et coniugem uiro iunxisti, et serpentem in paradiso inter homines uiuere decreuisti. Quorum utriusque tanquam primischolus ille discipulus erat, qui de Abel Domino requirenti respondit: »Nunquid custos fratris mei sum ego?«  Hoc sane precauebat Dauid uitium, cum dicebat: »Non me demergat tempestas aque, neque absorbeat me profundum, neque urgeat super me puteus os suum .« Nam cum peccat homo, quasi in puteum labitur; cum uero peccata defendit, os putei super eum ne pateat egressus, urgetur. Corruit ergo in puteum homo cum peccat, claudit uero sibimet os putei dum excusat. Ex hac porro defensione, uel excusatione criminis heresis nascitur. Heresis enim interpretatur electio. Et dum quod  eligit, quis defendere nititur, relicto ueritatis tramite, quia per abrupta peruersi dogmatis rapitur, in heresim necesse est prolabatur. Hoc autem inter peccatorem et hereticum distat: quia peccator est qui delinquit, hereticus autem qui peccatum per prauum dogma defendit. Nos autem, quia magistros habemus sanctos apostolos, et apostolicos uiros, non debemus quod nobis uidetur eligere; neque quod semel electum est obstinate et peruicaciter defensare; sed his duntaxat, que a probatis Ecclesie doctoribus definita sunt, fidem irretractabiliter ad hibere.




[CONTRA CLERICOS REGULARES PROPRIETARIOS.]



CAPUT PRIMUM. Oppugnat uerbis sancti Augustini pertinaciam clericorum.

 Hec idcirco premisimus, quia dolemus nonnullos sanctos fratres, canonici uidelicet ordinis, in tam effrenis prorupisse libertatis audaciam, ut non modo sibi ius habende pecunie uindicent, sed et hanc sibimet ex regulari auctoritate competere pertinaciter 485 asseuerent. Ad quos probabiliter reuincendos, possemus quidem plurima Scripturarum et ueteris et Noui Testamenti exempla congerere; si priores nostri Patres ac doctores Ecclesie super hoc themate funditus siluissent. Sed superfluum est nos uilibus sarculis illic glebas effringere, ubi tam strenui cultores terre uiuentium acutissimo lingue sue uomere reperiuntur arua sulcasse. Prior igitur Augustinus accedat in testimonium, et utrum Canonicus  habere proprium debeat, euidentissima sui examinis auctoritate decernat. Ait enim in sermone, qui titulatur De moribus clericorum: »Me, inquit, hoc nouerit caritas uestra dixisse fratribus meis, qui mecum manent, ut quicunque habet aliquid, aut uendat, et eroget pauperibus, aut donet, aut commune illud faciat. Ecclesiam habeat, per quam nos Deus pascit. Et dedi dilationem usque ad Epiphaniam propter eos, qui uel cum fratribus suis non diuiserunt, uel diuiserunt quidem que habent apud fratres suos, sed nondum de rebus suis aliqua id egerunt; quia exspectabatur etas legitima. Faciant inde quod uolunt, dum tamen sint pauperes mecum, simul exspectemus misericordiam Dei. Si autem nolunt, qui forte nolunt, certe ego sum qui statueram, sicut nostis,  nullum ordinare clericum, nisi qui mecum uelit manere; ut si uellet desciscere a proposito, recte illi tollerem clericatum, quia desereret sancte societatis promissum, certumque consortium. Ecce in conspectu Dei, et uestro, muto consilium; qui uolunt habere aliquid proprium, quibus non sufficit Deus et Ecclesia eius, maneant ubi uolunt et ubi possunt; non eis aufero clericatum, sed nolo habere hypocritas. Malum quippe est talem fore, malum est cadere a proposito, sed peius est simulare propositum. Ecce dico cadit, qui societatem communis uite iam susceptam, que laudatur in apostolorum Actibus  deserit; bono suo cadit, a professione sancta cadit. Obseruet Iudicem, sed Deum, non me.« Et paulo post: »Qui mecum manere uult, si paratus  est pasci a Deo per Ecclesiam ipsius, non habere aliquid proprium; sed aut erogare pauperibus, aut in commune mittere, maneat mecum: qui hoc non uult, habeat libertatem: sed uideat utrum habere possit felicitatis eternitatem.«

In secundo quoque eiusdem operis sermone sic ait: »Quisquis cum hypocrisi uixerit, quisquis inuentus fuerit habens proprium, non illi permitto, ut inde faciat testamentum, sed delebo de tabula clericorum. Interpellet contra me mille concilia, nauiget contra me quo uoluerit, sit certe ubi potuerit. Adiuuabit me Dominus; ut ubi ego episcopus sum, ille clericus esse non possit.«

Nimius fortasse fuerim in protelando beati huius doctoris exemplo. Sed utinam uel ipsi prebeatur  fides, dum nostris uerbis omnino subtrahitur. In quibus profecto sancti uiri uerbis euidenter ostenditur: Quia clericus, qui pecuniam possidet, ipse Christi possessio, uel hereditas esse, uel Deum hereditate possidere non potest. Quod tamen non de clericis omnibus dicimus, sed de his specialiter, qui canonico 486 censentur nomine, et uiuunt in congregatione. Ipsis enim, quia Deus offertur, terrena possessio prohibetur. Sicut ipse Dominus ad Aaron in Numero loquitur, dicens: »In terra eorum nichil possidebitis nec habebitis partem inter eos. Ego pars, et hereditas tua in medio filiorum Isrel .«



CAPUT II. Idem facit uerbis D. Hieronymi


Sed si cui ad tollendam pecuniam de clericis sola tanti doctoris auctoritas, necdum fortasse sufficiat, quid etiam beatus inueniatur super hoc decreuisse Hieronymus, non negligenter attendat. Ad Heliodorum namque episcopum inter cetera sic ait: »Animaduerte, frater, non licet tibi quidquam de tuis habere rebus. »Omnis, inquit Dominus, qui non renuntiauerit omnibus que possidet, non potest meus esse discipulus .« Cur timido animo Christianus es? respice cum Petro relictum rete , respice surgentem de telonio publicanum statim apostolum . »Filius hominis non habet ubi caput reclinet ;«  et tu amplos porticus, et ingentia tectorum spatia metiris? Hereditatem exspectas seculi? Coheres Christi esse non potes. Et non longe post Dominum ausculta dicentem: »Si uis perfectus esse, uade, et uende omnia tua, et da pauperibus, et ueni, sequere me .« Tu autem perfectum te esse pollicitus es. Nam cum derelicta mundi militia te castrasti propter regna celorum, quid aliud, quam perfectam sectatus es uitam? Perfectus autem seruus Christi, nichil preter Christum habet: aut si preter Christum habet quid, perfectus non est: et si perfectus non est, cum se perfectus fore Deo pollicitus sit ante, mentitus est. »Omnis autem, qui mentitur, occidit animam .«

»Igitur ut concludam, si perfectus es, cur bona  paterna desideras? Si perfectus non es, Deum fellisti. Diuinis Euangelium uocibus intonat: »Non potestis duobus dominis seruire ;« et audet quisquam Christum mendacem facere, Mammone et Domino seruiendo? uociferatur ille sepe: »Si quis uult post me uenire, abneget semetipsum sibi, et tollat crucem suam, et sequatur me ;« et ego onustus auro arbitror me Christum sequi?« Ad Nepotianum quoque presbyterum post multa subinfert: »Igitur clericus, qui Christi seruit Ecclesie, interpretetur primo uocabulum suum; et nominis definitione prelata, nitatur esse quod dicitur. Si enim Grece, Latine sors appellatur, propterea uocantur clerici, quia de sorte sunt Domini: uel quia ipse Dominus sors, id est, pars  clericorum est. Et quia uel ipse pars Domini est, uel Dominum partem habet, talem se exhibere debet, ut et ipse possideat Dominum, et ipse possideatur a Domino. Qui Dominum possidet, et cum Propheta dicit: »Pars mea Dominus ,« nichil extra Dominum habere potest. Quod si quidpiam aliud habuerit preter Dominum, pars eius non erit Dominus. uerbi gratia: Si aurum, si argentum, si possessiones, si uariam supellectilem, cum istis partibus Dominus pars eius fieri non dignatur. Si autem 487 ego pars Domini sum, et funiculus hereditatis eius, nec accipio partes in ceteras tribus, sed quasi leuita, et sacerdos uiuo de decimis, et altari seruiens, altaris oblatione sustentor, habens uictum  et uestitum, his contentus ero, et nudam crucem nudus sequar.«

Beatus etiam Prosper cum proprietatem pecunie clericis prohiberet, sententiam deprompsit, dicens: »Quia non potest ibi esse unitas uoluntatum, ubi fuerit diuersitas facultatum.« Ecce ad condemnandam, et funditus abolendam canonicorum pecuniam, tres non qualescunque, sed inexpugnabiles in testimonium doctores adduximus: ut in ore duorum, uel trium testium stet omne uerbum .



CAPUT III. Canonicorum defensio quam friuola.

Sed cum hec illis obiicimus, ipsi regule sue librum nobis protinus offerunt; ad regule sue auctoritatem redeunt: eaque sibi proprietatis peculium  concedente, pati se preiudicium conqueruntur. Quam nimirum regulam nos nec funditus improbamus, nec autoritatem illi omnino tribuimus. Probamus enim in quantum sanctis Ecclesie doctoribus consonat: abiicimus autem, atque conspuimus, in quantum authenticis eorum institutionibus non concordat.

Sed iam ipsa illorum regula deducatur ad medium, et utrum indifferenter tota, an caute, atque suspecte ex parte duntaxat suscipi debeat, in una saltem paginula discernamus. Hoc plane in quadam eius periocha reperitur: »Sanctorum, inquit, Patrum sententia docet clericos non diuitiarum sectatores esse, nec res Ecclesiarum inofficiose accipere debere. Qui enim Ecclesie seruiunt, et ea, quibus  opus est, non habent; aut libenter accipiunt, aut exigunt, nimis carnaliter sapiunt. Indignum quippe est, si fidelis, et operosa deuotio clericorum, propter stipendium seculare premia sempiterna contemnat; ut quod accipiat, inde rationem reddat, et peccatis alienis sua multiplicet peccata. Unde necesse est, imo utile clericis, in ecclesiasticis accipiendis sumptibus, suum uitare periculum. Proinde tam de suis quam de Ecclesie facultatibus non plus accipiant aut exigant quam oportet, id est, accipiant cibum, et potum, et uestimentum, et his contenti sint: ne, plus accipientes, pauperes grauare uideantur non sine grandi peccato: et non accipiant unde pauper uicturus erat.« Ecce in his uerbis hec regula, ubi scilicet clericos cibo et potu, ac ueste contentos  esse debere promulgat, et nobiscum, et cum totius Ecclesie auctoritate concordat. Quod autem illico sequitur, prorsus absurdum, ineptum uidetur, ac friuolum: »Ii uero, inquit, qui nec suis rebus abundant, nec Ecclesie habent possessiones, et magnam utilitatem Ecclesie conferunt, accipiant in canonica congregatione uictum, et uestimentum, et eleemosynarum partes.« Quia de talibus in libro Prosperi dicitur: »Clerici, quos uoluntas, aut natiuitas pauperes fecit, in congregatione uiuentes necessaria 488 uite accipiant.« Prius itaque dat uictum et uestimentum, deinde diuisores constituit eleemosynarum. Illud scilicet ad necessarium uite subsidium; hoc ad infarciendam congeriem seculorum.  Illud ut corporaliter uiuant, hoc ut eterne morti pabulum nutriant.

Consideranda sunt etiam ipsa reptantium portenta uerborum, et ignominiose atque confuse locutionis opprobrium. Nam cum premisisset, ut clerici susciperent cum uictu et uestitu etiam partes eleemosynarum; quasi reddit causam quare hoc: quia de talibus, inquit, in libro Prosperi dicitur: »Clerici, quos uoluntas aut natiuitas pauperes fecit, in congregatione uiuentes, necessaria uite accipiant.«

Dic, Tulliane reformator eloquentie, dic, noue Demosthenes, quia dicit Prosper, ut clerici necessaria uite percipiant, idcirco precipit ut preter uictus et uestimenta, per singulas etiam personas eleemosynas diuidant? Ut iuxta tuam interpretationem,  necessaria uite suscipere, hoc sit, uictu uesteque perceptis, eleemosynas dispertire? Quam bene faciunt clerici, qui te preconiis offerunt, qui tam grauia atque importabilia tue legis edicta letis uisceribus amplectuntur! Et reuera satis grauia sunt et importabilia, que promulgas, cum a maximo usque ad minimum; id est, etiam si duorum uel trium sit annorum in clero puerulus; quinque sibi libras uini et quatuor panis, ut non ad uomitum, sed ad exenterationem repleatur accumulas. Et ut plena discretionis tue uirtus appareat, hoc precipis, ut etiam si semel in die reficitur, hec panis et uini mensura nullatenus minuatur; ut si iuxta sobrietatis tue metam refectionis frena laxentur, non iam ructare, sed crepare uenter, et ilia compellantur.  Plane preter nonnullas sanctorum Patrum sententias, que in eodem libello reperiuntur, apposite de cetero sicut in litteris stylus horret incultus, sic in plerisque sententiis deuius corrigendus est intellectus. Nesciuit enim inuenire quod scriberet, nesciuit scribere si quas etiam ineptias inuenisset. Istos amant flores eloquentie, qui spinosis moribus aduersantur ecclesiastice discipline.



CAPUT Iu. Conuincit rationibus.

Enimuero cum sancti Patres in clericalis peculii condemnatione non dissonent, sed in districte prohibenda ac funditus auferenda clericis pecunia uno spiritu, uno simul ore concordent; unde tamen hec hauserint, accedamus ad fontem, et profluentis riui  principalem repetamus originem. Et quanquam nefas sit de tantorum uirorum disputare sententia, non uereamur tamen eorum, hoc est, magistrorum nostrorum adire doctores, ut ab illis etiam nos mereamur instrui, a quibus et nostri sunt doctores instructi, quatenus dum fons patuerit unde puritatis riuus oboritur, fedantis et obloquentis audacie temeritas refellatur. Constat itaque, et perspicuum est, quod canonicorum regula ab apostolice uite norma prodierit; et dum spiritualis quisque conuentus rectam sui 489 tenet ordinis disciplinam, teneram quodammodo lactantis Ecclesie imitatur infantiam.

Audiamus ergo quam conuersationem, quem  uiuendi ordinem sub apostolis nouiter ad fidem ueniens tenebat Ecclesia: »Multitudinis, ut Lucas ait , credentium erat cor unum, et anima una, nec quisquam eorum, que possidebat aliquid, suum esse dicebat: sed erant illis omnia communia.« Ecce ubi non erat diuersitas rerum, uigebat unitas uoluntatum. Nimirum ubi non est diuisio census, in unionem caritatis plurimarum mentium conflatur affectus. Illic enim mens a mente diuiditur, ubi facultatum communio non tenetur: et ubi possessionum diuersa proprietas, ubi mens possidentium non est una. At ubi circumstantia quelibet communiter possidentur, diuersorum mentes in una uoluntate concurrunt: quia unde inuicem litigare debent non inueniunt. Quisquis ergo clericus proprietatis  conatur habere peculium, non ualet apostolorum tenere uestigia: quia non erit illi cum fratribus cor unum et anima una. Cum Iuda siquidem loculos, atque pecuniam habere potest, unanimitatem uero puramque concordiam cum Apostolis habere non potest . De quorum uidelicet regula in eorum Actibus legitur: Quia, »quotquot possessores agrorum, aut domorum erant, uendentes afferebant pretia eorum, que uendebant et ponebant ante pedes apostolorum :« ubi mox additur: »Diuidebatur autem singulis, prout cuique opus erat .«

Sed age iam, clerice, qui recondende tibi pecunie licentiam uindicas, qui ius habende proprietatis usurpas, responde, queso, cuius sunt facultates ex  quibus tibi licet habere peculium? Tue uidelicet sunt, an Ecclesie? Sed si tuas tibi licet usurpare pecunias, quomodo posuisti eas ad pedes apostolorum? Si Ecclesie bona sunt, que recondis, cur propria contempsisti? Porro si quid tibi de propriis reseruasti, audi Apostolum terribiliter obiurgantem: »Cur, inquit, tentauit Satanas cor tuum, mentiri te Spiritui sancto, ut fraudares de pretio agri? Nonne manens tibi manebat, et uenumdatum in tua erat potestate? Quare posuisti in corde tuo hanc rem? Non es mentitus hominibus, sed Deo .« Quod si non propria possidere, sed Ecclesie conaris bona diuidere, que scilicet communis est tibi cum fratribus; dic ergo, Iesu magister, dic fratri meo ut diuidat mecum hereditatem.

 Et notandum, quod euangelista premiserat: »Ait quidam ei de turba .« Tu itaque non ut leuita, uel clericus, sed ut de turba uulgaris, et laicus, roga Iesum, ut tibi cum fratre tuo iubeat hereditatem diuidi. Cui protinus ille respondeat: »Homo, quis me constituit iudicem, aut diuisorem super uos? « Moxque subiungat: »uidete, et cauete ab omni auaritia, quia non in abundantia cuiusquam uita eius est ex his que possidet .« uis ergo diuidere? Non habebis Iesum iudicem, aut diuisorem, sed schismatice potius diuisionis ultorem. »Qui non est, inquit, mecum, aduersus me est: et qui non colligit mecum, dispergit .« Porro autem si tibi licet habere pecuniam, nullam  melius, quam tuam. Quod si que tua fuerant, possides, quid ergo ad religionis ordinem ueniens 490 reliquisti? Imo reuersus ad uomitum , et aratrum deserens, dum in terga reflectis intuitum, ultra non eris idoneus regno celorum . Sin autem ecclesiastica tibi liceat bona recondere, uideris auxisse diuitias, non spreuisse; ut magis pecunie questum, quam religionis ambias institutum; et non tam sanctitatis culmen uoluisse conscendere, quam aceruos pecunie cumulare. An prerogabitur clericis, quod non permisit Christus apostolis? Nam cum eos ad predicandum mitteret, sicut Marcus ait, precepit eis, ne quid tollerent in uia, nisi uirgam tantum, non peram, non panem, neque in zonis es ;  tibi uero ad eris, hoc est pecunie receptaculum, non dicam zona, sed utinam arca sufficiat. Et cum Apostolus auaritiam idolorum nominet seruitutem ; quomodo tu Christum colis, qui idolum in pecunia ueneraris? Que est enim participatio iustitie cum iniquitate? aut que societas luci ad tenebras? Que autem conuentio Christi ad Belial? Aut que pars fidelis cum infideli?  Quis autem consensus templo Dei cum idolis?

Plane cum tu contra tui ordinis institutum recondis in arca pecuniam, et confidis in incerto diuitiarum, qui in solo Deo spem tuam ponere debuisti (ubi enim thesaurus tuus, ibi est procul dubio et cor tuum , non iam iure Christicola dicendus es, sed nummicola. Et cum de Leuitis  Dominus dicat: »Ego sum hereditas eorum :« et tu psallendo respondeas: »Portio mea Dominus .« Ecce si ordinem tuum teneas, si abominanda pecunie lucra contemnas, et tu hereditas Dei, et Deus est hereditas tua. Sed totum hoc sacramentum in adulterium uertitur, dum infelix clericus pecunie seruus efficitur, cui nimirum tanquam Deo per sedulitatem custodie famulatur. Ipse enim ab ea, quam, possidet, pecunia possidetur; dum in ea cor figere, eique peruigili deseruire custodia, auaritia dominante, compellitur. Proiiciam ergo Christum de arca pectoris mei, et loco eius pecuniam constipabo? Certe tam nobilis pecunia Christus est, ut consortium aspernetur omnino peculii, nec cum sorde  pecunie se patiatur includi. Ut ergo Christus pectoris tui loculum impleat, ereus ab eo nummus abscedat; ut Christus anime tue suum characterem imprimat, uile didrachma Cesaris imaginem preferens euanescat.



CAPUT u. Que mala ex peculio oriantur inter canonicos.

Peculii denique proprietas facit, ut clerici sui pontificis dedignentur imperium; ut discipline, uel obedientie ueram libertatem deserant, et turpi fedissime deditionis opprobrio secularibus colla submittant. Cum Dominus Moysi dicat: »Applica tribum Leui, et fac stare in conspectu Aaron sacerdotis, ut ministrent ei, et excubent, et obseruent  quidquid ad cultum pertinet multitudinis, coram tabernaculo testimonii, et custodiant uasa tabernaculi seruientes in ministerium eius: dabisque dono leuitas Aaron, et filiis eius, quibus 491 traditi sunt a filiis Isrel .« Aaron quippe, et filios eius, quis ambigat ius habuisse pontificum? Tribum uero Leui quis nesciat pretulisse ordinem clericorum? Leuite ergo Aaron, et filiis eius a filiis Isrel dono traduntur, cum ex omni Christiano populo clericalis ordo in excubias ecclesiastici cultus assumitur: et ut assistant, atque ministrent suis pontificibus, offeruntur. Sed quisquis seruus est mammone, ritus abhorret ecclesiastice discipline.

Nec pretereundum est, quod illic presto subiungitur:  »Ego, ait Dominus, tuli Leuitas a filiis Isrel, pro omni primogenito, qui aperit uuluam in filiis Isrel, eruntque leuite mei ;« ut liquido pateat, clericorum ordinem Dei omnipotentis esse peculium, sicut et ipse Deus specialis est hereditas clericorum. Et quante uecordie, quanteque uesanie est, si ab eo, cui Deus offertur, eo contempto terrene facultatis commodum requiratur? Cui Deus in hereditate non sufficit, quid eum satiare possit, ignorat; quia mentis eius oculum furiosa cupiditas cecat.

Et certe qui talis est, quoniam pro amore pecunie suum uiolat ordinem, indignus est procul dubio ut ecclesiasticam obtineat dignitatem. Unde et Salomon ait: »Sicut qui mittit lapidem in aceruum  Mercurii, ita qui tribuit insipienti honorem .« Nam quia apud gentiles Mercurius deus sacelli [f. Lucelli], siue pecunie dicebatur, aceruus Mercurii cumulus atque congeries est nummorum. Et quia nummo regula monetalis imprimitur; quid per nummorum designatur aceruum, nisi regularium, ac uere sanctitatis imaginem preferentium concio clericorum? Quid uero per lapidem, nisi duram, stolidam, et insensibilem illius mentem accipimus, qui dum Deum esse indubitata fide non credit, spem suam in terrena qualibet possessione constituit? De quo per Prophetam dicitur: »Dixit insipiens in corde suo: Non est Deus .« Huic autem insipienti tunc honor tribuitur, cum ad ecclesiastici gradus apicem quispiam non Deo, sed  pecunie deditus promouetur. Sed sicut nummorum dissipatur aceruus, si desuper lapis immittitur; ita per indigni siue lapidei pastoris accessum quasi constipatus ordo destruitur regulariter gradientium, et in caritate obedientium clericorum. Grauatur enim mali pastoris umbraculo, et tanquam nummorum celestium cumulus, tartarei lapidis mole diruitur.

Stulto igitur, et insipienti denegandus est honor ecclesiasticus, ne sanctorum clericorum tanquam nummorum spiritualium mergatur aceruus. De quo uidelicet stulto paulo superius idem Salomon ait: »Claudus pedibus, et iniquitatem bibens, qui mittit uerba per nuntium stultum .« Quibus  nimirum uerbis quid aliud uidetur expressum, nisi ut carnaliter sapienti, ac per hoc stulto cuilibet non committatur predicationis officium? De sanctis enim predicatoribus dicitur: »Quam speciosi pedes euangelizantium pacem, euangelizantium bona!«  Itaque quilibet ordinator Ecclesie si dignos et idoneos in dignitate constituit, quasi pedibus rectis incedit. Per eos enim uerbum spargendo 492 circumquaque discurrit: et quod per semetipsum non ualet agere, per illos satagit efficaciter adimplere. Sin autem carnales quosque ac reprobos ordinare presumat, hic claudus pedibus ambulat. Qui etiam iniquitatem bibere dicitur; quia dum uerba sancte predicationis per stultum nuntium mittit, et contra Apostolum, cito manus imponit  , peccatis communicat alienis. Nam et si prudenter quisque loquatur, si tamen non agit ipse quod loquitur, in spirituali claudus itinere non immerito iudicatur. Unde et illic apte subiungitur: »Quomodo pulchras frustra habet claudus tibias, sic indecens est in ore stultorum parabola .« Pulchris plane innititur tibiis, qui luculenti nitet claritate sermonis. Sed dum sine bonis operibus accuratum deprimit eloquium, uelut sine gressu promouet recta crura uerborum. Quasi pulchras ergo habet tibias ad uidendum, sed non utiles ad gradiendum, qui podagricis uitiorum laqueis innodatus, ipse quidem turpiter claudicat, dum alios, ut agiliter gradiantur, inuitat. In istorum ergo stultorum ore indecens est parabola; quia  dum spiritualiter sonant, et carnaliter uictitant, eorum uita cum labiis non concordat. Quos nimirum honesta loquentes, sed inhoneste uiuentes predicatio recta non liberat, sed mordax conscientia uehementer accusat. Unde illic non incongrue subditur: »Quomodo si spina nascatur in manu temulenti, sic parabola in ore stultorum .« Spina quippe in manu temulenti nascitur cum illi, qui huius uite amore est ebrius, reprehensionis in mente aculeus generatur. In ore itaque stultorum parabola quasi spina est; quia dum aliud loquuntur, aliud agunt, mens eorum in semetipsa aliquando redarguitur, et quodam quasi spine pungentis aculeo perforatur. uelut spina certe male uiuentis et bene dicentis conscientia pungit, dum in eo,  quod extrinsecus loquitur, quodam pudoris atque formidinis stimulo intrinsecus sauclatur.



CAPUT uI. Ad predicationis officium qui sint idonei.

Ut ergo ad eos, a quibus ceperat, sermo recurrat,  clericus, qui captus est amore pecunie, nequaquam idoneus est ad ministranda uerba doctrine. Quod etiam in eo, quod superius proposuimus, apostolico declaratur exemplo. Nam cum Scriptura premittat: »Multitudinis credentium erat cor unum, et anima una;« moxque subiunxit: »Nec quisquam eorum, que possidebat, aliquid suum esse dicebat; sed erant illis omnia communia;« protinus addidit: »Et uirtute magna reddebant apostoli testimonium resurrectionis Iesu Christi Domini nostri, et gratia magna erat in omnibus illis;« deinde subinfert: »Nec enim quisquam egens erat inter illos .«

Quid autem sibi uult, quod huius sacre scriptor historie, dum de continentia loquitur apostolica et communi uita, repente quasi materiam interrumpit,  et ad enarrandam predicationis constantiam tanquam mutato stylo prosilit, dicens: Et uirtute magna reddebant apostoli 493 testimonium resurrectionis? Cur uni materie aliam interpolat, qui ceptam persequi et continuare debuerat; nisi, ut patenter ostendat, quia illi duntaxat idonei sunt ad predicationis officium, qui nullum terrene facultatis possident lucrum: et dum aliquid singulare non habeat, communiter omnia possident? Nihil scilicet habentes, et omnia possidentes . Ii nimirum, dum nullis terrenarum rerum prepediuntur obstaculis, expediti stant pro Dominicis castris in campo certaminis; et quia rebus exuti, solis uirtutum armis accincti, gladio spiritus, aduersus uitiorum dimicant acies, idonei bellatores sunt obluctantium  hostium obtruncare ceruices. Cui nimirum bello impares sunt, 494 et eneruiter cedunt, qui communibus non contenti, peculii singularis ambiunt proprietate grauari. Hinc est, quod in Deuteronomio gradientibus ad prelium dicitur: »Quisquis est homo, qui plantauit uineam, et necdum fecit eam esse communem, et de qua uesci omnibus liceat, uadat et reuertatur in domum suam, ne forte moriatur in bello, et alius homo eius fungatur officio .«

Sed iam, uenerabilis pater, inculte disputationis protraxisse sermonem hucusque sufficiat: uerumtamen ut hec apud inobedientium clericorum, imo nummicolarum rebellionem efficaciter ualeant, sanctus  apostolatus uestri uigor impellat.


Sit nomen Domini benedictum.





495-496 OPUSCULUM uICESIMUM QUINTUM. DE DIGNITATE SACERDOTII.





ARGUMENTUM.

Hic totus in eo est, ut ostendat que sit dignitas sacerdotis, quod officium, quanta sit ei, qui tam sublime munus sustineat, prestanda innocentia: et quam sit non modo crimen, sed etiam criminis suspicio fugienda. In principio autem, quod oblitus eram dicere, gratias agit eidem, quod multa munera ad se misisset.

 Domno A. uenerabili archiepiscopo, PETRUS peccator monachus plenissime deuotionis affectum.

Cum patriarche Iacob filio suo Ioseph dicat: »Benedictiones patris tui confortate sunt benedictionibus patrum eius ;« ego congrue possum dicere: quia benedictiones patris mei, non patrum, sed eiusdem patris mei, sunt benedictionibus confortate. Tot quippe benedictiones fuerunt, quas mihi liberalitas uestra direxit, ut una commendasset alteram, et sequentes eas, que precesserant, prout Scriptura loquitur, confortarent. Porro autem si Dauid gratiarum promeruit actiones, cum de manubiis, quas Amalecitis abstulerat, senioribus Iuda dona transmitteret, dicens: »Accipite benedictionem de preda hostium Domini :« quanto  potiores ego gratias debeo, qui benedictiones accepi non cruentatas manibus hostium Domini, sed sanctificatas, atque depromptas e sanctuario Domini! uerum ut ab occasione corporalium munerum, ad spiritualium benedictionum se sermo dirigat sacramentum; cum apostolus hoc in magna felicitate constituat, quod dicit: »In hoc uocati estis ut benedictionem hereditate possideatis ;« quanta uobis, hoc est, summis Ecclesie sacerdotibus est dignitas prerogata, ut benedictionem non modo uobis exhibitam possidere, sed possitis etiam aliis tradere! Et non qualemcunque, sed etiam episcopalem, per quam scilicet, uestri iuris est ordinare pontificem; et cum non parui terroris sit atque formidinis esse uel inferioris ordinis sacerdotem,  nimirum ipsi quoque lege precipitur, ut populi portet iniquitatem ; quam pauendum est ac tremefactis uisceribus formidandum, omnibus nunc in ecclesiastica dignitate precellere, quos eque necesse est, et ante omnes in tremendi iudicis examine respondere! Unde sollicite considerandum est, ut quem ad obtinendas ecclesiastici culminis infulas summi sacerdotii sublimitas eleuat, celsitudo quoque laudabilis et ardue conuersationis attollat; et sicut per accepte dignitatis sublime fastigium ceteris eminet, sic eum pre ceteris uita supereminens, et spiritualium morum splendor exornet. Unde per Moysen dicitur: »Pontifex, id est, sacerdos maximus inter fratres suos, super cuius caput fusum est unctionis oleum, et cuius manus in sacerdotio  consecrate sunt, uestitusque est sanctis uestibus, caput suum non discooperiet, uestimenta non  scindet, et ad omnem mortuum non ingredietur omnino: super patre quoque suo, et matre non contaminabitur, neque egredietur de sanctis, ne polluat sanctuarium Domini, quia oleum sancte unctionis Dei sui super eum est .« Oleo quippe caput sacerdotis inungitur, cum mens eius sancti Spiritus pinguedine saginatur. Cuius etiam manus idem oleum consecrat, cum bone uoluntatis studium, quod sacerdos uersat in mente, et uisibiliter ostendit in opere.




[DE DIGNITATE SACERDOTII.]



CAPUT PRIMUM. Quid sit sacerdotem de sanctis egredi.

Sancti plane sacerdotis est, et que sancta sunt, cogitare; et que mente conceperit, etiam in operibus euidenter exprimere: alioquin quid prodest  bonum aliquod cogitare, nisi solerter inuigilet hoc ipsum et in operatione perficere?

Elaborandum est ergo sacerdoti, ut et caput illius consecratum sit per pie uoluntatis intuitum, et manus eius spiritualis olei sint carismate delibute per euidens sancte operationis indicium. Qui etiam uestitus sanctis uestibus dicitur, quia dignum est, ut sacerdos pietatis 497 atque iustitie semper induuiis adornetur, sicut scriptum est: »Sacerdotes tui induant iustitiam .« Cui precipitur, ut caput suum non discooperiat, id est, ut cor suum huius mundi desideriis non expandat, sed occultum semper in adipiscendi regni celestis intentione custodiat. Iubetur etiam uestimenta non scindere, uidelicet, ut sic semper honestatis ac pie  conuersationis ueste contectus incedat; ne, quod absit, hanc peruersi cuiuslibet operis interpretatione disrumpat. Prohibetur insuper et ad mortuum ingredi; nimirum ut studeat a malis, quibus anima moritur, pedem caute subtrahere, seseque ab operibus mortuis peruigili sollicitudine custodire. De quibus dicit Apostolus: »Christus eripuit nos ab operibus mortuis ad seruiendum Deo uiuenti .« Subiungitur etiam, ut super patre et matre non contaminetur, id est, ut neque mundi negotiis, neque mortalis huius uite desiderio polluatur. Unde bene subiungitur, de sanctis non egredietur, ne polluat sanctuarium meum. De sanctis enim sacerdos egreditur, cum neglectis animarum curis per desideria terrena uagatur. De sanctis egreditur, cum  ecclesiastica disciplina postposita, transeuntium causarum negotiis immoderatius implicatur. Ubi  mox apte subiungitur: »Ne polluat sanctuarium meum.« Sanctuarium quippe polluitur, cum sacerdos quilibet per terrena desideria sparsus, causisque secularibus dissolutus, sacrosanctis altaribus audacter assistere non ueretur; cum uidelicet fit, quod per prophetam dicitur: »Et erit sicut populus, sic sacerdos .« Quamobrem ut Ecclesia, Christi in sua uigere munditia ualeat, et obsceno male ministrantium contagio non sordescat, illic adhuc apte subiungitur: »uirginem ducet uxorem, non uiduam, non repudiatam, et sordidam, atque meretricem non accipiet, sed puellam de populo suo, ne commisceat stirpem generis sui uulgo gentis sue; quia ego Dominus, qui sanctifico eum .« Sacerdotis uxor uita eius, et conuersatio  non inconuenienter accipitur; que scilicet esse uirgo precipitur, ubi ab immundi spiritus obsoleta luxuria, qui uiolator est animarum, immunis et incorrupta seruetur. Non sit uidua, sed celesti sponso felici sit federe copulata. Repudiata quoque, ac sordida, uel etiam esse meretrix interdicitur, ne uidelicet, si spurca libidinis, ac luxuriantium uitiorum contaminatione polluitur, ab eodem animarum sponso ferali diuortio separetur. Huic sordide uxori Apostolus libellum repudii dederat, cum dicebat: »Que mihi fuerunt lucra, hec arbitratus sum propter Christum detrimenta, propter quem omnia detrimentum feci, et arbitror uelut stercora .« Ac si dicat: Uxorem illam sordidam ac meretricem, cui copulatus in Iudaismo fueram, per diuortium  desero, eamque repudii interueniente libello, tanquam stercus abiicio. Ex huiusmodi quippe sacerdotis uxore non tales liberi procreantur, qui Deo sacrificium offerant, sed potius qui seueritatem, et ultionem diuine animaduersionis incurrant. Hinc est, quod cum ad Osee prophetam diuina uoce dicatur: »uade, sume tibi uxorem fornicationum, quia fornicans fornicabitur terra a Domino.« Ille, sicut Scriptura testatur, »abiit, et accepit Gomer, filiam 498 Debelaim; et concepit, et peperit filium. Et dixit Dominus ad Osee: uoca nomen eius Iezrahel .« Quod utique nomen, quamuis prosperum significare uideatur, in eo quod interpretatur semen Dei; hic tamen uindictam Dei et furorem sonat, cum protinus subinfertur: »Quoniam adhuc modicum,  et uisitabo sanguinem Iezrahel super domum Iehu, et requiescere faciam regnum domum Isrel, et in illa die conteram arcum Isrel, in ualle Iezrahel .« Quod autem hic per Iezrahel, non salus, siue prosperitas, sed Dei potius ira signatur, etiam in hoc innuitur, cum protinus subinfertur: »Concepit adhuc, et peperit filiam, et dixit Dominus: uoca nomen eius: Absque misericordia, quia non addam ultra misereri domui Isrel, sed obliuione obliuiscar eorum. Cumque peperisset et tertiam, ait: uoca nomen eius: Non populus meus; quia uos non populus meus; et ego non ero uester Deus.« In quibus utique nominibus filiorum fornicarie mulieris euidenter addiscimus, quia quisquis immunde uite uelut uxori  uir iungitur, eiusque male blandientis amplexibus oblectatur, nequit ex ea liberos, qui Deo placeant, gignere; quia nec potest ex amara radice dulcis fructus afferri: »Non enim potest arbor mala fructus bonos facere .« Unde cauendum est sacerdoti, ne sordidam, aut meretricem ducat uxorem, sed caste semper, atque pudice conuersationis exhibeat honestatem. Ex qua nimirum non spurios, sed legitimos ualeat filios gignere, dum studet ingenuos bonorum operum fructus, diuina largiente gratia, germinare. Necesse est ergo ut sacerdotalem sacerdos ducat uxorem, ex qua responsuram paterno generi procreet sobolem. Unde et illic congrue subditur: »Non commisceat stirpem generis sui uulgo gentis sue .« Sacerdos etenim  generis sui stirpem uulgo sue gentis associat, cum uulgariter uiuens a populo per clarioris uite meritum non discordat: cum denique per latam et spatiosam uiam mundane conuersationis incedit, seseque per morum spritiualium honestatem a turbis uulgaribus non secernit. Ut autem sacerdos dignam generi suo sobolem procreet, ipse quoque a patrum suorum, sanctorum uidelicet precedentium sacerdotum, uestigiis non aberret: ne, si ab eorum insigni prosapia ignobiliter uiuendo degenerat, ius sacerdotalis officii, quo uidelicet indigne fungebatur, amittat.



CAPUT II. Quod nobilitas sacerdotum sit uita sancta

Hinc est, quod in libro Esdre, cum premissum  sit, de filiis sacerdotum filii Hobia, filii Accos, filii Berzellai, qui accepit de filiabus Berzellai Galaaditis uxorem, et uocatum est nomen eorum, protinus additur: »Ii quesierunt scripturam genealogie sue, et non inuenerunt, et eiecti sunt de sacerdotio .« Plane qui genealogie sue scripturam non inueniunt, de sacerdotio repelluntur; quia qui se per ignobilitatem secularis uite ab ingenuo precedentium patrum stemmate degenerasse considerant, dignum profecto est ut eos a sacerdotio 499 censure canonice uigor expellat. Nobilem ergo necesse est esse Ecclesie sacerdotem, ut qui minister est Domini, erubescat se seruum esse peccati. Ad quam nobilitatem nos ille prouexit, de quo Apostolus ait: »Qui eripuit nos de potestate tenebrarum,  et transtulit in regnum filii dilectionis sue, seruitutemque peccati illius a nobis cruor abstersit ;« de quo per Ioannem dicitur: »Qui dilexit nos, et lauit nos a peccatis nostris in sanguine suo .« Hanc autem munditiam, ut sacerdos in se ualeat pre ceteris possidere, stigma sanguinis Christi studeat in se signanter exprimere; sicut dicit Apostolus: »Ego stigmata Iesu semper in corpore meo porto .« Unde et in lege preceptum est, ut sanguine arietis immolati, tangeretur extremum auricule dextere summi sacerdotis, similiter et manus dextere, et pedis . Ut hinc itaque se sermo celer expediat, in auricula sacerdos arietis immolati sanguinem portat, cum eum  passionis Christi mysterium inhianter audire delectat. Dextere quoque eius idem sanguis illinitur, cum id, quod studiosus auditor intelligit, efficaciter operatur: dexter etiam pes eodem cruore signatur, cum uita sacerdotis aduersus tentamenta diaboli passionis Christi recordatione munitur; ut sicut potestatem accepit, super serpentes, et scorpiones incedat: morsus tamen eorum, et inualidi furoris uenena non metuat; siue certe, quia pes est corporis terminus, quid per hoc, nisi boni operis designatur extremum? Nimirum, ut omne bonum, quod incipimus, perseueranter etiam usque ad felicem terminum perducamus. Hinc est, quod Isrelitico populo diuina uox ait: »Si audieris, inquit, uocem Domini Dei tui, ut facias atque custodias mandata  eius, faciet te Dominus Deus tuus excelsiorem cunctis gentibus .« In quibus utique uerbis patenter exprimitur, quod figuratur in membris: »Si audieris, inquit, uocem Domini Dei tui,« ecce sanguis arietis immolati rubet in aure sacerdotis. Quod uero sequitur, »ut facias,« ecce manus operantis. Quod autem postremo subiungitur, »atque custodias mandata eius,« ecce perseuerantia boni operis. Nihil enim prodest cuiquam bonum opus incipere, nisi studeat etiam usque, dum perficiat, custodire.

Et notandum, quod dextera tantum auricula, manus et pes sacerdotis illo sanguine liniri precipitur; quo uidelicet sic semper dextere conuersationis ac fidei rectitudinem in omnibus teneat, ut exorbitantibus  a uia uestigiis, anfractus sinistre deuius non incurrat. Siue certe sic semper Dominice passionis sacramentum pro dextro teneat, ut tanquam sinistra prorsus ac uilia cuncta mundi huius blandimenta contemnat. Enimuero quia sacerdos dux, et antesignanus est exercitus Domini, his titulorum insignibus iubetur adornatus incedere, seseque sequentibus ecclesiastice militie cuneis sanguinis et crucis Christi debeat uexilla preferre. Hoc figurabat Zacarias propheta cum diceret: »In die illa erit, quod super frenum equi est, sanctum Domino .« Porro autem ante Saluatoris aduentum quid genus humanum, nisi uelut infrenis equus erat, quod ubique per uoluptatum suarum campos libertas 500 infrunita raptabat? Sed ori eius frenum Redemptor  noster adhibuit, cum sanctum Euangelium, quo uidelicet omnia petulantis lasciuie uitia compescuntur, obiecit. Super hoc autem frenum sanctum Domini, hoc est, crux ponitur, quia cuncta sancti Euangelii precepta crucem spirant et, ut crux post Christum portetur, inuitant.



CAPUT III. Quod sacerdoti uel minima criminis suspicio sit fugienda.

Id ipsum signabat et lamina illa aurea, quam summus sacerdos in gloriam et decorem gerebat in capite, cui uidelicet nomen Domini tetragrammaton erat inscriptum . Sicut enim quatuor illic erant littere, ita nichilominus quatuor sunt  crucis cornua quadrifidi orbis partes amplectentia. Hanc sacerdos portabat in gloriam et decorem; quoniam et Apostolus dicit: »Mihi autem absit gloriari nisi in cruce Domini nostri Iesu Christi .« Portet ergo laminam auream sacerdos in capite, ut crucem Christi iugiter uerset in mente. Sanctum quoque Domini freno equi sui consequenter adhibeat, ut carnem suam cum uitiis et concupiscentiis crucifigat. Tunc enim sacerdos et laminam auream capiti, et sanctum Domini freno adhibet equi; cum ad crucem Christi mentis intuitum dirigit, et corpus suum uelut ferocem equum, ab omni lasciuientium uitiorum libertate compescit. Propter hoc sane geminum crucis portande mysterium scriptum est, quoniam et Elias , et Ioannes Baptista  zonas pelliceas habebant circa lumbos suos . De Saluatore uero nostro Ioannes in Apocalypsi dicit: »Quoniam habebat zonam auream circa mamillas suas .« Constat autem, quia inter utramque mamillam cor hominis constituitur. Unde sponsa dicit in Canticis: »Dilectus meus inter ubera mea commorabitur ;« hoc est in corde meo iugiter requiescet. Quid est ergo pelliceis zonis, que uidelicet ex mortuis animalibus fiunt, lumbos, ubi libido permaxime uiget, accingere; nisi omnes carnalium passionum illicitos motus ac fomites per afflictionem corporis undique refrenare? Et quid est circa mamillas auream habere zonam; nisi et aduersus ingruentium cogitationum importuna phantasmata, sollicita semper inuigilare custodia? Lumbos ergo pellicea  zona precingimus, cum carnis lasciuiam per inedie continentiam cercemus. Auream uero zonam circa mamillas habemus, cum aduersus infestantium cogitationum impetus infederabili certamine dimicamus. Tunc itaque fiet quod illic sequitur; mox enim ut sanctum Domini super frenum equi futurum propheta premisit, presto subiunxit: »Et erunt lebetes in domo Domini, quasi phiale coram altari, et erit omnis lebes in Hierusalem, et in Iuda sanctificatus Domino exercituum .« Lebetes plane in phialas uerti; et zonam auream circa mamillas haberi precipiebat Dominus in Euangelio, cum dicebat: »Cauete ne grauentur corda uestra in crapula et ebrietate, et curis huius seculi :« in crapula scilicet, et ebrietate lebetes; in curis huius seculi  501 zonam habendam circa mamillas intellige. Lebetes plane illorum erant pectora, qui suspirabant pisces Aegypti, qui nauseantes manna, esuriebant pepones, inhiabant cepas et allia. An lebetes non erant, qui feruentes clamabant, quia »sedebamus super ollas carnium?«  Illa quippe corda lebetes sunt, in quibus edacitas regnat, et per cupiditatis estum excoquuntur edulia et copia diuersa ciborum. Sed hi lebetes conuertuntur in phialas, et sunt coram altari, ac sanctificati Domino, cum Sanctum Domini equis freno superponitur, cum denique zona aurea mamillis interioribus adhibetur. Tunc nimirum lebetes et olle carnium conuertuntur in phialas aureas, uidelicet plenas odoramentorum,  que sunt orationes sanctorum . Et iste ponuntur coram altari phiale que prius dum lebetes essent, potius uersabantur in nidore culine.

502 Tunc autem mens sacerdotis est phiala aurea, atque odoramentis spiritualium aromatum plena, cum orationibus ac piis operibus est uigilanter intenta. Et hec phiala coram altari esse dicitur, quia omne, quod cogitat, Deo sacrarium offerre non cessat. Et tunc lebes iste sanctificatus est Domino, atque ideo consecrationis gratiam, quam ipse intus  ex munere summi largitoris accepit, merito iam, e in alios adhibita manus impositione transfundit. Sed ego, quasi qui loquor, oblitus, dum sermonem diutius protraho, metam compendii epistolaris excedo. Iam igitur ista sufficiant, tantum ut qui a benedictione ceperam, uerbum in benedictione concludam.

Dextera Dei, uenerabilis pater, suis te benedictionibus repleat; et grege comitante commisso regnis celestibus introducat.


Sit nomen Domini benedictum.





503-504 OPUSCULUM uICESIMUM SEXTUM. CONTRA INSCITIAM ET INCURIAM CLERICORUM.





ARGUMENTUM.

Sacerdotum inscitiam, imperitiamque singularem, in sacris quoque rebus incuriam, et negligentiam, seu potius contemptum religionis grauiter detestatur: et hec omnia quam sint tam ipsis sacerdotibus, quam reliquorum hominum ordinibus, quorum salus illis commissa est, perniciosa, diserte ostendit: itemque quam cauti debean: esse episcopi in talibus ad ecclesiasticas dignitates promouendis; ne peccata eorumdem ad ipsos redundent. Quod in extrema parte episcopo, ad quem scribit, et diligenter commendat.

 Domno u. reuerentissimo episcopo PETRUS peccator et monachus.

Quia te, uir reuerentissime, sacerdotii culmen in Ecclesia tenere conspicio, inesse quoque tibi sacerdotalem animum fiducialiter credo, dolorem cordis mei, qui me de sacerdotibus cruciat, tibi potissimum communicare decerno. Per episcopalis enim torporis ignauiam ita nunc presbyteri litterarum reperiuntur expertes, ut non modo eorum, que legerint, intelligentiam non attingant, sed syllabatim quoque uix ipsa decurrentis articuli elementa balbutiant. Et quid iam pro populo in suis precibus supplicat, qui quod loquitur ipse uelut alienus ignorat? Scriptum est enim: »Qui ignorat ignorabitur « Et cum Apostolus obsequium nostrum rationabile  esse precipiat , quomodo illic rationabile erit obsequium, ubi is, qui offert, oblationis sue non concipit intellectum? Cumque Deus omnipotens in offerentibus mentium magis uota consideret, quam strepitum uocis attendat; quid in suis obtinere precibus ualeat, qui quod nescit, implorat? Quibus quid aliud euenire putandum est, nisi quod illis sacerdotibus contigerit, quos post captiuitatem Isrelitici populi rex Assyriorum in urbibus Samarie constituerat, et diuini cultus ceremonias ignorabant? Nam cum nescirent Deum iuxta legalium mandatorum obseruantiam colere, leonum eos rabies perimebat. Scripture siquidem hec uerba sunt: »Nuntiatumque est regi Assyriorum, gentes quas transtulisti, et habitare fecisti  in ciuitatibus Samarie, ignorant legitima Dei terre; et immisit in eos Dominus leones, et ecce interficiunt eos, eo quod ignorent ritum Dei terre .« Petrus autem dicit: »Quia diabolus tanquam leo rugiens, circuit querens quem deuoret  .« Sacerdotes ergo, qui Dei legitima nesciunt, leonum dentibus exponuntur; quia nimirum illos malignorum spirituum rabies deuorat, qui sacrificiorum cultui temerariis ausibus insistentes, qualiter Deus rite colatur, ignorant. Sicque funguntur officio sacerdotum, ut sacerdotalis officii nesciant sacramentum. Et sicut per illorum imperitiam factum est, quod Scriptura testatur: »Unaqueque, inquit, gens fabricata est Deum suum, posueruntque eos in fanis excelsis, que fecerunt Samarite; gens et gens in urbibus suis, in quibus habitabant .« Ita nunc per pseudosacerdotum ignorantiam, qui docere Dei populum nesciunt, fieri dolemus: ut scilicet alii quorum Deus uenter est, et terrena sapiunt, luxuriam  colant ; alii auaritiam, que est idolorum seruitus, uenerentur ; alii rapinis, alii periuriis, alii homicidiis, alii ueneficiis sacrilega deuotione deseruiant; et sic diuersis criminibus, tanquam simulacris, et sculptilibus obsequium seruitutis impendant. Unusquisque cuius opus facit, illius et seruus appellatur, de quibus dicit Apostolus: »Quia tradidit illos Deus in desideria cordis eorum, in immunditiam, ut contumeliis afficiant corpora sua in semetipsis, qui commutauerunt ueritatem Dei in mendacium, et coluerunt, et seruierunt creature potius quam Creatori .« Qui nimirum per fidem, quam tenent, Ecclesie parietibus includuntur, sed per reprobe uite meritum, extrinsecus sunt. »Confitentur enim se nosse  Deum, factis autem negant .« Fidei quippe uerba pretendunt, sed impietatis operibus inhianter insistunt. Unde et illic legitur: »Fuerunt igitur gentes iste timentes quidem Deum, sed nichilominus et idolis suis seruientes .« Quos utique  redarguit ueritas ipsa, cum dicit: »Nemo potest duobus dominis seruire .«




[CONTRA INSCITIAM ET INCURIAM CLERICORUM.]



505 CAPUT PRIMUM. Quod imperiti non sunt ad sacerdotium promouendi.

Cum ergo per sacerdotum uecordium imperitiam plebs indocta depereat, par fuerat, ut episcopalis grauitas a talium se promotione suspenderet, nec alienos excessus in se temeraria precipitatione transferret; presertim cum Timotheo Apostolus dicat: »Manus cito nemini imposueris, neque communicaueris peccatis alienis .« Quisquis enim uel turpiter lapsum, uel diuine legis ignarum ad sacrum prouehit ordinem, eius se peccatis inuoluit, cui peccandi materiam tradit: et non modo his se, quibus ille iam inuolutus est criminibus obligat,  sed his etiam, que commissurus est, per anticipationem obnoxium parat.

Est aliud, quod mihi de sacerdotibus secularis ordinis displicet; quia sicut secularibus mista regionarie ciuilitatis habitatione collimant, ita nichilominus plerique ab eorum conuersatione et inconditis moribus non discordant; curis secularibus indifferenter inseruiunt, ab otiosi se sermonis ineptiis non compescunt; imo per lites et iurgia frequenter a proximorum suorum caritate resiliunt, et cum liuoris, uel cuiuslibet terrene concupiscentie flammas in suis pectoribus feruere non nesciunt, uenerandis tamen altaribus se impudenter ingerunt, et ab offerendi sacrosancti libaminis ministerio non recedunt. Non attendentes, quod filii Aaron idcirco celestis  ignis incendio concremati sunt, quia alienum ignem offerre in Dei sacrificio presumpserunt: »Arreptis, inquit Scriptura, Nadab, et Abiu filii Aaron thuribulis suis, posuerunt ignem, et incensum desuper, offerentes coram Domino ignem alienum, quod eis preceptum non erat ;« moxque subiungit: »Et egressus ignis a Domino deuorauit eos, et mortui sunt coram Domino .« Nam cum ad offerendum Deo terribilis sacramenti libamen accedimus, cauendum ualde est, ne alienum ignem, hoc est, libidinis flammam, uel cuiuscunque uitii fomitem inter salutares hostias deferamus. Sed ille potius ignis in nostrarum mentium thuribulis ardeat, illa cor nostrum diuini amoris flamma succendat, quam Dei spiritus per inuisibilem gratiam nostris uisceribus  administrat. Admonendi sunt itaque qui sacris altaribus ministrare disponunt, ut non modo cor ab estuantium passionum igne custodiant, sed etiam linguam, que inter Deum et nos quodammodo mediatrix est, a superuacui sermonis leuitate compescant. Petrus enim , quia ream suam, linguam scilicet, deliquisse cognouit, eius inter se et Deum tanquam mediatricis habere patrocinium recusauit; sed dum amare fleuit, reconciliationis sue spem in lacrymarum interuentione constituit, et oculis, quibus non peccauerat, ueniam impetrauit. Sit ergo usque ad missarum peragenda mysteria saliua lingue nostre uirgo uel casta, ut uel se sub uirginali taciturnitatis  censura cerceat, uel sub pudice quodammodo locutionis moderamine sobria uerba depromat.

506 Illud etiam quante confusionis opprobrium est, quod nonnulli circa sacri altaris utensilia tante negligentie sunt, et tam segnis incurie, ut stanneos, uel etiam supparis cuiuscunque metalli calices longo situ scabredinis inhorrescere patienter aspiciant; in squalido linteo Dominicum corpus offerant et inuoluant; et quod non dignaretur potens quilibet, qui tamen uermis est, propriis adhibere labiis, in hoc isti corpus non uerentur imponere Saluatoris. Quid porro de conscissis ac putrescentibus sacrorum altarium prandeis, quid de diuersis uasis ad ecclesiastica ministeria necessariis, quid denique de sacerdotalibus eloquar indumentis? Quid postremo  de codicibus dicam, in quibus nimirum hec ipsa quoque legere inoffense non possumus, que tenaci adhuc memoria reseruamus? Que nimirum omnia, oculis subiecta cernentibus, et leuibus excutiunt risum, et sapientes prouocant ad lamentum. Unde prime dignitatis sacerdotibus ualde cauendum est, et terribiliter formidandum, ne quod ab illis, qui uidentur subesse, delinquitur; ab his qui potioris sunt gradus, et quibus hec corrigenda sunt, requiratur. Nullus plane mortalium, ut existimo, maius aliquid in diuinis peragit sacramentis, quam ipsi quoque qui secularis sunt ordinis sacerdotes. Esto siquidem, quod patriarche, uel metropolite quilibet, et episcopi consecrent, diuinum chrisma conficiant, et cetera, que suis specialiter competunt priuilegiis  experimenta percurrant. Sed neque episcopus, neque chrisma, neque aliud quid in ecclesiasticis sacramentis maius quam corpus et sanguis est Saluatoris. Ea ergo, que potiora et sublimiora sunt in Ecclesia, presbyteri cum pontificali dignitate participant. Et quamuis suis quique limitibus iubeantur esse contenti, iidem ipsi qui sunt in quibusdam suppares, in excellentioribus rebus inueniuntur equales.



CAPUT II. Quod nullus grauius peccat quam presbyter malus, uel imperitus.

Nullus igitur grauius conuincitur peccare quam presbyter, qui uel per imperitiam, uel reprobam uitam, dum indigne ministrat, quantum ad se salutaris  uictime sacramenta contaminat. Regi plane, uel sublimiori cuique persone si quis per uitium detractionis obloquitur, uel etiam in diripienda, siue demolienda rerum suarum facultate grassatur, facile redit in gratiam, si digne satisfaciens emendat offensam. At si manibus excedit, si in eius personam audacter prosilit, si hostiliter irruit, quia non pecuniaria, sed criminalis est causa, nichil ab eo aliud exigitur, quam uindicta: et non iam inter eos de reparatione sequestre pacis agitur, sed de sola duntaxat augendi fenoris ultione tractatur. Ita nimirum aliud est in Deum per diuersos modos humane fragilitatis excedere, aliud in sacrosancti corporis eius et sanguinis oblatione peccare. Sicut aliud est  promulgata regie legis edicta negligere, aliud ipsum specialiter regem uibrato proprie 507 manus iaculo sauciare. Multis nempe sceleribus plebs Isrelitica se frequenter immiscuit, sed nunquam se tam crudeliter polluit, quam tunc cum Dominum crucifixit. Et certe qui Dominicum corpus pollutis tractare manibus non ueretur, crucifigentium Iesum particeps esse conuincitur. Quibus nimirum expauescenda nimis est apostolica illa sententia, qua dicitur:« Impossibile est eos, qui semel sunt illuminati, gustauerunt etiam donum celeste, et participes facti sunt Spiritus sancti, gustauerunt nichilominus bonum Dei uerbum, uirtutesque seculi uenturi, et prolapsi sunt, rursus renouari ad penitentiam, rursum crucifigentes sibimetipsis Filium Dei, et ostentui  habentes . A nullo plane Deus omnipotens maioris iniurie preiudicium tolerat, imo deterius nemo peccat, quam sacerdos, qui prohibentibus canonibus indigne sacrificat. Aliter in quocunque modo peccantes quasi Dominum in rebus eius offendimus; indigne uero sacrificantes, uelut in personam eius manus iniicere non timemus, cum scriptum sit: »Si peccauerit uir in uirum, placari ei potest Deus: si autem in Deum peccauerit uir, quis orabit pro eo?«  Eant ergo nunc presbyteri, et pro lucris huius uite sacris se altaribus ingerant, pro suo sueque consanguinitatis affectu ex fidelium oblatione ditescant; non uidelicet ut pupillis ac uiduis alimenta prouideant, non ut subsidia peregrinantibus subministrent, sed ut sibi, uel suis turpia lucra  conuectent. Eant, inquam, et se suosque duntaxat demissi sui acquisitione reficiant, ut postmodum medullis suis ignis eterni uoraginem pascant. Quante scilicet damnationis est eos, qui peccata populi comedere prohibentur, ex acquisitis rebus non codices emere, non ornamenta, uel utensilia suis Ecclesiis prouidere, sed in necessitatis, uel necessitudinis sumptus cuncta prodigere? Presertim cum hec idcirco sacerdotibus conferantur, ut ipsi pro populo precibus ac uotis insistere, eiusque debeant peccata portare. Hinc est quod Eleazar, et Themar filiis Aaron Moyses ait: »Cur non comedistis hostiam pro peccato in loco sancto, qui Sancta sanctorum est, et data est uobis, ut portetis iniquitatem multitudinis, et rogetis pro ea in conspectu Domini? .«  Sed cum passus sit Dominus in cruce pro salute mundi, nunc mactatur in altari pro unius commodo et facultate presbyteri. Tunc crucifixus est pro totius populi multitudine, nunc quasi pro unius homuncionis utilitate salutaris hostia uidetur offerri. Isti plane sanctorum Patrum, qui dum in sacerdotali ordine floruerunt non legitimi filii, sed potius dicendi sunt manzeres, atque ideo non immerito inter eorum non connumerantur heredes. Illi siquidem, iuxta Hieremiam, nutriebantur in croceis; isti, proh dolor! amplexati sunt stercora .



CAPUT III. Quis sit uere sacerdos.

Hic plane iure fungitur sacerdotio, qui regulis  non obuiat Patrum, qui paternum non uiolat institutum, unde Moyses ait: 508 »Offerat similam calidam in odorem suauissimum Domino sacerdos, qui patri iure successerit .« Ille quippe sacerdos patri iure succedit, qui sanctorum Patrum ingenuitatem in conspicuis operibus exprimit, qui maiorum suorum prosapiam per spurie conuersationis ignominiam non confundit; alioquin quisquis ille est, qui uelut a titulis proauorum, et clara generositate degenerat, qui se non legitimum, sed adulterinum uel extraneum alienis moribus representat, eiiciendum se de sacerdotio euidenter indicat. Unde et in libro Esdre de quibusdam dicitur: »Quia quesierunt scripturam genealogie sue, et non inuenerunt, ideoque eiecti sunt de sacerdotio  ;« quibus et hoc protinus interdictum est, ut non comederent de sanctis sanctorum. Sicut ergo illi, qui ingenuitatem uenerabilium Patrum sancte conuersationis honestate conseruant, in dignitate sacerdotalis officii merito perseuerant: sic e diuerso qui a precedentium Patrum degenerant meritis, dignum est, ut etiam paterne priuentur officio dignitatis. Et qui facti sunt a Patrum suorum claritate dissimiles, in paterno non maneant officio sacerdotes; et nullatenus in eorum iura succedant, a quorum nobili ingenuitate degenerant. Quos omnes uelut ab una persona per Osee prophetam Dominus reprobat, dicens: »Quia scientiam repulisti, repellam te, ne sacerdotio fungaris mihi; et oblitus es legis Dei tui, obliuiscar et ego filiorum  tuorum; et secundum multitudinem eorum sic peccauerunt mihi, gloriam eorum in ignominiam commutabo, peccata populi mei comedent, et ad iniquitatem eorum subleuabunt animas eorum; et erit sicut populus, sic sacerdos; et uisitabo super eum uias eius, et cogitationes eius reddam ei .« Nolo tot eorum enumerare flagitia, que uel in oblatione mysterii, uel inter ipsa quoque regenerationis humane perpetrant sacramenta: uidelicet in scrutiniis, in symbolis atque in baptismalis lauacri sacramento. Omitto panem in salutares hostias conuertendum, qui nonnunquam ante fit mucidus, quam sanctificetur oblatus: ipsum quoque mysterium non intra dies octo consumitur, sed plerumque ad omnipotentis Dei iniuriam in mensem tertium reseruatur.  Pretereo quod aliquando aqua uino in eucaristia non miscetur, et sic quodammodo per errorem occulti schismatis a Christo populus separatur. Hec, et his similia tedet ultra protendere, ne dum diutius ista prosequimur, Christiane religionis opprobrium texere uideamur.



CAPUT Iu. Quod episcopi uigilantes esse debent in cercendis clericorum flagitiis.

Unde satagendum est sanctis episcopis, ut his malis, que in necem Christiani populi grassantur, occurrant; et apostolorum opera per pseudosacerdotes, qui modo sunt destrui non permittant, nec tam arduum Christi patiantur perire laborem propter  augendam in terreno questu paucorum hominum facultatem. Interim quod mens scatet, supprimere uolo, 509 nec ualeo: scintillam zelus excutit, dum caminum conscientie dolor incendit. Quid enim erit de quolibet supreme damnationis episcopo, qui lapso cuique presbytero tollit lucrum, et sacrificandi reddit officium? Iste iam non communicat peccatis alienis, sed auctor existit: imo tanquam Iudas Iscariotes, tradit impiis manibus Saluatorem propter uilis pecunie quantitatem; Christum uenali commercio distrahit, et pro amore pecunie tradit auctorem uite. Et iste protinus omnium criminum reus, pro quibus ille fuerat sacerdotalibus infulis exuendus.

Ut ergo stylus ad hoc, unde digressus est, redeat,  uidetur nobis, si placet, hoc episcopis utendum esse consilio, ut indignos ac turpiter lapsos administratione suspendant; super eos autem, qui permanserint, idoneos a latere suo uiros, qui eos debeant frequenter inuisere, et custodire constituant. Cui simile rex etiam Assyriorum fecit, cum sacerdotem ad instruendos ceteros Samariam destinauit: »Ducite,« inquit, »illic unum de sacerdotibus, quos inde captiuos adduxistis, ut habitet cum eis, et doceat eos legitima Dei terre .« Qui nimirum sacerdos, sicut Scriptura prosequitur, habitauit in Bethel, et docebat quomodo colerent Dominum. In Bethel ergo, hoc est, in domo Dei, dignum est potiorem quempiam presidere, qui sacerdotalis officii regulis ceteros possit imbuere. Nam ualde timendum  est, quod per Moysen dicitur: »Anima, que peccauerit per ignorantiam de hostia et de uniuersis mandatis 510 Domini, que precepit, ut  non fierent, quidpiam fecerit; si sacerdos, qui est unctus, peccauerit, delinquere faciens populum, offeret pro peccato suo uitulum immaculatum Domino .« Ex quibus uerbis illud formidolose notandum est, quod ait: »Si sacerdos, qui unctus est, peccauerit, delinquere faciens populum;« quia nimirum sacerdos, qui legem Dei nesciendo delinquit, suis etiam populum in peccatis inuoluit, et quos doctus releuare potuerat, secum simul per imperitiam grauat.

Tu uero, uenerande uir, quem et uita preclarum, et doctrina conspicuum: et quod his prestantius est, spiritalis zeli feruor reddit accensum, sic aliis iuniorum memineris delegare custodiam, ut et ipse frequenter huc illucque discurrere non omittas.  Faciens quod hortatur Salomon in Prouerbiis: »Discurre, festina, suscita amicum tuum, ne dederis somnum oculis tuis, ne dormitent palpebre tue .« Illud quoque non excidat, quod postmodum dicit: »Erue eos, qui ducuntur ad mortem, et qui trahuntur ad interitum liberare non cesses .« Ubi scilicet et excusatio tollitur, cum subiungit: »Si dixeris: uires non suppetunt, qui inspector est cordis, ipse intelligit .« Sic ergo super commissum gregem insignis pastor inuigila, ut et ignauos opiliones ab eorum cura remoueas, et ipse cum Dauid insurgentium ursorum atque leonum rictus infringas : siue etiam cum Abraham postquam cesis Amalecitis fratrem tuum Loth de iugo captiuitatis eduxeris  , ad Melchisedech regem iustitie cum triumphali gloria reuertaris.


Sit nomen Domini benedictum.





511-522 OPUSCULUM uICESIMUM SEPTIMUM. DE COMMUNI uITA CANONICORUM. AD CLERICOS FANENSIS ECCLESIAE.





ARGUMENTUM.

Orta dissensione inter Fanenses Ecclesie canonicos, aliis in commune bonis Ecclesie collatis, aliis seorsim sibi uiuere uolentibus, scribit ad eos, hortaturque ut deposita omni contentione, apostolorum et primitiue Ecclesie morem sequantur; canonici non tam nomine, quam re esse uelint. Quod multis etiam rationibus eis persuadere conatur, non posse enim inter eos esse unionem animorum, inter quos est facultatum; ac multa alia in eamdem sententiam perscribit.

 Sanctis in Christo fratribus Fanensis Ecclesie clericis, PETRUS peccator monachus salutem.

Diu est, dilectissimi, quod in his partibus fama uulgauit, non parue simultatis inter uos emersisse discordiam, ob id uidelicet, quia nonnulli uestrum aggrederentur in canonica regularitate uiuere, plerique autem non acquiescerent, uolentes tantum apud se in suis proprietatibus habitare. Quod quidem non miramur, quia rarum non est, sed dolemus potius, quia inhonestum est. Satis enim uidetur absurdum, ut clerici quis pretendat in ordine speciem, et secularium teneat uiuendo conuersationem: et quem a laicorum turbis professionis conditio separat,  turpe est si uel domestica conuersatio, uel peculii abominanda proprietas laicum esse conuincat. Quid enim illius poterit concupiscentiam satiare, cui non potest ipse Deus in possessione sufficere? Clericus quippe, sicut iuxta sui etymologiam uocabuli, ipse sors Dei est, ita nichilominus et Deus omnipotens eius esse portio perhibetur. Unde et Ieremias ait: »Pars mea, Dominus, dixit anima mea: propterea exspectabo cum .« Et alibi Deus: Opus, inquit, »manuum mearum tu es, hereditas mea Isrel .« Si igitur clericus Dei est portio, et Deus portio eius, non leuem Creatori suo contumeliam uidetur inferre, qui super  hoc singulare talentum terrenam estuat pecuniam cumulare. Nam et in libro Numeri de Leuitis Deus Moysi precipit, dicens: »Tolles Leuitas mihi pro omni primogenito filiorum Isrel: Ego sum Dominus: et pecora eorum pro uniuersis primogenitis pecorum filiorum Isrel .« Et iterum: »Tolle Leuitas pro primogenitis filiorum Isrel, et pecora Leuitarum pro pecoribus eorum; eruntque Leuite mei. Ego sum Dominus; in preceptis meis ambulent .« Ac si manifestius dicat: sicut eos mihi in proprium ius specialiter uindico, sic mihi iugiter deseruire absque omni terrene conuersationis subiectione decerno; nec eos uelut seruos iugo negotiorum secularium patior ignobiliter subiici, qui meis obsequiis dediti, libertatis ingenue sunt  titulo decorati.




[DE COMMUNI uITA CANONICORUM.]



CAPUT PRIMUM. Quod clerici non habent proprietatem rerum, quas possident.

Et notandum quod non solum Leuitas, sed leuitarum etiam pecora Dominus sua esse testatur; ut perspicue doceat, quod ii qui ecclesiasticis marcipantur obsequiis, Deo debent non modo sue sedulitatis et laboris impendium, sed etiam proprietatem quoque earum, quas possident, facultatum: sciantque se, simul et sua iuris esse non proprii, sed diuini. Hoc autem tempore clericis, quod de quibusdam loquor, parum uidetur, si sua Deo, uiuendo carnaliter, subtrahant; nisi etiam ab ecclesiastice procurationis excubiis per angiportus et nundinarum  stationes habitando secedant. Nimirum suauius iudicantes, si cauponum tabernas olfaciant, quam si diuini sacrarii quotidie limen terant, magisque delectat eos textricum gynecea conspicere, quam celestis eloquii paginis incubare. Pauper plane Samuel  post ablactationem nequaquam domum cum parentibus 513 remeat, sed circa templi ministerium iugiter perseuerat Ioannes, ut innocentis uite munditiam teneat, ad squalentis eremi solitudinem tenera adhuc etate festinat : illicque gratiam prophetice predicationis accepit, quam in turbis popularibus degens, promereri non potuit. Nunc autem econtra, ii qui diuinis sunt ceremoniis mancipati, Ecclesie sacraria remota contemnunt, habitare uero inter forensis strepitus  murmura concupiscunt.

Sed audiamus quid de metandis leuitarum castris auctoritas diuina precipiat, sicque possumus iure perpendere, ubi potissimum clerici debeant habitare. »Tribum, inquit, Leui noli numerare, neque pones, summam eorum cum filiis Isrel; sed constitue eos super tabernaculum testimonii, et cuncta uasa eius, et quidquid ad ceremonias pertinet: ipsi portabunt tabernaculum et omnia utensilia eius, et erit in ministerio, ac per gyrum tabernaculi metabuntur .« Et paulo post, cum premisisset: »Metabuntur autem castra filii Isrel unusquisque per turmas, et cuneos, atque exercitum suum :« presto subiunxit: »Porro Leuite per gyrum tabernaculi  figant tentoria .« Si gitur ex precepto Domini Leuite castra sua iuxta tabernaculum figunt, nec secedere tabernaculo, uel inter turbas habere hospitium permittuntur; cur nunc clerici iuxta diuine constitutionis edictum abhorreant apud Ecclesiam degere, ut tanto liberius, quanto quietius, in sacri eloquii ualeant meditatione uacare? et saltem hoc prestent Ecclesie, quam euangelice gratie splendor illustrat, quod illi deferebant tabernaculo, quod sub ignorantie tenebris enigmatum figure uelabant. Et certe ualde preposterum est, si illa nunc denegetur reuerentia ueritati, que tunc adumbrate deferebatur imagini. Nam quod illud tabernaculum non ipsa ueritas, sed potius fuerit ueritatis exemplar, testatur Dominus, dum precipit Moysi:  »uide, inquit, omnia facito secundum quod tibi monstratum est in monte .« Quod ergo Moyses uidit in monte, ueritas nostra fuit; quod Isrelitis tabernaculum fecit, imago fuit tantummodo ueritatis. Ministri tunc tabernaculi comedebant manna procul dubio morituri; in Ecclesia uero Christi sacramenta percipimus, in eternitate uicturi. De qua uidelicet Ecclesia dicit Paulus: »Quia est tabernaculum uerum, quod fixit Deus, et non homo .« Porro autem templum Salomonis quam iuges, quamque sollicitas ministrorum habuisse legatur excubias, quia uos ignorare non credimus, scribere superfluum iudicamus. Quis enim illud presertim libri Paralipomenon perspicue non aduertat, quia constituit Salomon  iuxta dispositionem patris sui Dauid officia sacerdotum in ministeriis suis, et Leuitas in ordine suo, ut laudarent et ministrarent coram sacerdotibus iuxta ritum uniuscuiusque diei, et ianitores in diuisionibus suis per portam, et portam? 



514 CAPUT II. Quod is nequeat dici canonicus, qui non sit regularis.

Si igitur illi, qui ex mandato legis coniugalibus erant copulis obligati, tante sedulitatis excubias suis sanctuariis exhibebant; quid nunc faciendum est clericis, qui uidelicet castitatis munditia prediti, a cunctis sunt carnalis commercii uinculis absoluti?  Plane quo pacto quis ualeat dici canonicus, nisi sit regularis? quomodo monachus, nisi iuxta uim sui nominis sit etiam singularis? uolunt siquidem canonicum, hoc est, regulare nomen habere, sed non regulariter uiuere. Ambiunt communia Ecclesie bona diuidere, aspernantur autem apud Ecclesiam communiter se habere. Enimuero non est hec primitiue Ecclesie forma, satis exorbitat ab institutionis apostolice disciplina: quibus nimirum erat cor unum, et anima una, et uendebant agros ponebantque pretia ad pedes apostolorum, et diuidebant singulis prout cuique opus erat: nec quisquam eorum, que possidebat, aliquid suum esse dicebat, sed erant illis omnia communia . At contra, filius prodigus dixit patri: »Da mihi portionem,  que me contingit;« et sic dissipauit omnia bona sua cum meretricibus. Hic profecto electorum reproborumque linee discernuntur, quia nimirum isti, que sibi sunt propria, gaudent cum aliis habere communia; illi autem sicut a caritatis glutino scindunt mentes, ita nichilominus communes a fratribus diuidunt facultates. Ubi uero diuisio rerum, ibi procul dubio non est unitas animorum. Charitas quippe communionem facit; auaritia diuisionem. Unde et Lucas dicit: »Ait quidam de turba ad Iesum : Magister, inquit, dic fratri meo, ut diuidat mecum hereditatem.« Cumque respondisset: »Homo, quis me constituit iudicem et diuisorem inter uos?«  protinus intulit his, qui astabant: »uidete, et cauete ab omni auaritia, quia non in abundantia cuiusquam uita eius est ex his que possidet .« Quibus profecto uerbis patenter ueritas indicat, quia nonnulli idcirco diuidere communia gestiunt; quia cupiditatis et auaritie facibus inardescunt. Ananias et Saphira, non quia communia diuidunt, sed quoniam retentum aliquid de propriis commune non faciunt, corporee mortis sententia percelluntur . Iudas quia non fuit denariorum cum ceteris communione contentus, in traditionis uoraginem corruens, de communione cecidit apostolatus . Lot dimittens Abrahe dispertita possessione consortium, duris seruire compellitur uinculis barbarorum . Esau uenandi studio per saltuum lustra discurrens, primogenita perdidit . Iacob simpliciter in tabernaculis residens, plenitudinem paterne benedictionis accepit .



515 CAPUT III. Quod monachi discurrentes, non monachi dicendi sunt, sed gyrouagi.

In monachico sane ordine, quos in claustris sub abbatis imperio regulariter manere conspicimus, consequenter utique monachos appellamus: quos autem proprium possidere, indifferenter huc illucque discurrere, solutos legibus iuxta proprie uoluntatis arbitrium diffluere cernimus, non monachorum, sed gyrouagorum potius, uel Sarabaitarum dignos uocabulo iudicamus. Sunt itaque Sarabaite monachorum,  sunt etiam clericorum. Dicit autem Dominus: »Qui non est mecum, aduersum me est; et qui non colligit mecum, spargit .« Isti nempe qui cum Deo in fraterna caritate non colligunt, dum marsupium mentium per discordiam scindunt, uirtutum fruges, si que sunt, quasi per foramen spargentes, amittunt. Unde et propheta de stulto uiro dicit: »Quia congregauit diuitias, et dimisit eas in sacculum pertusum .«

Porro non illi soli schismatici sunt dicendi, qui fidei unitatem diuidunt; sed ii etiam, qui se per elationis uel auaritie uitium a fraterna caritate diuellunt. Nec enim maior est fides quam caritas. Nam cum Deus ipse sit caritas , et qui manet  in caritate, in Deo manet ; non minus improbandus est, qui excidit a caritate, quam qui errat a fide. Si quis enim totam legem obseruauerit, offendat autem in uno, hoc est, in caritate, factus est omnium reus: ac per hoc etiam perfidie probatur obnoxius. Plane si iuxta Petri uocem diabolus, tanquam leo rugiens circuit querens quem deuoret ; qui fraterni consortii caulas deserit, ultroneus se cruente bellue morsibus tradit. Bucula namque in armento compascens, lupi non timet incursum; cum uero soliuaga presumit siluarum lustra percurrere, ferarum compellitur ingluuiem satiare. Turmatim anseres uolitantes accipitrem paruipendunt; aliquando qui defuerit, rostro perfossus, ex unguibus non euadit. Apes in  alueariis congregate mellificant, et quandiu in unum ceunt, ex eorum laboribus dulces faui regibus apponuntur: at si dissiliunt, ac relicto duce uagabunde peruolitant, famis necesse est inopia contabescant. Hostium uallatus insidiis, si cum eo que constipatur, abstiterit, hostilibus se iaculis preda factus exponit. Ecclesia nempe Christi, sicut prophetica testantur oracula, castra Dei sunt : in que uidelicet hostilis impetus non irrumpit, donec uirtutum armis accincti, in compage caritatis, et in unitate spiritus Christi milites conglobantur. A quibus nimirum quisquis infelicis Achan imitator, auree regule uel argenti cupiditate diuiditur, ueri Iosue, ac communi totius populi sententia lapidatur .

 Quapropter obsecro sanctitatem uestram, karissimi; expulso Phariseorum fermento , natiuitatis uestre domos cum Abraham patriarcha relinquite , in uno uos cenaculo cum Apostolis 516 apud Ecclesiam congregate : propria queque cum Barnaba et Stephano , ueris scilicet abrenuntiatoribus, in commune conferte, ut in fraterna uos unanimitate uiuentes, Spiritus sanctus merito dignetur inuisere. uos enim sal terre; sed sicut ueritas dicit: »Si sal euanuerit, in quo condietur?«  Exiguo quippe salis multa dulcescunt, et paruo clericorum numero totius Christiane plebis eruditur et instruitur multitudo. Sicut enim episcopi duodecim apostolorum noscuntur obtinere primatum, ita et sacerdotes  Ecclesie septuaginta discipulorum ordinem representant. Quod profecto mansio illa Isrelitici populi in Helim figurate designat . Ibi nimirum duodecim profluebant apostolici fontes, qui diuini uerbi imbribus arentia hominum corda perfunderent. Ibi septuaginta uirebant palme, totidem uidelicet discipuli, qui mundo diabolice tyrannidis seruitute depresso, uictorie Christi palmas inferrent. Illi siquidem fontes palmarum arbores irrigant, qui sacri pontifices uerbis affluunt, unde ceteri sacerdotes Ecclesie in spe celestium premiorum sine cessatione uirescunt: qui nimirum decuplato septenario numero, hoc significare uidentur, ut per septiformis gratie Spiritum legis Decalogus impleatur. Istos itaque septuaginta discipulos cum  binos ante faciem suam Dominus mitteret, et eos, qui alios docturi erant, ut et ipsi irreprehensibiliter uiuerent, admoneret, in ipso docendi principio tanquam permaxime necessarium ac principale premisit, ut pecuniarum lucra contemnerent, auaritie sordes abiicerent, proprietatis peculium non haberent. »Nolite, inquit, portare sacculum, neque peram, neque calceamenta .« Per Marcum quoque prohibet, ut neque panem, neque es in zonis haberent, neque duabus tunicis induti, sed sandaliis calceati, uirgam tantummodo gestantes incederent . Cur autem hoc factum est? Nunquid propter illos tantum? Sed esto, ut propter illos sit factum; quare autem scriptum, propter nos? »Quecunque enim scripta sunt, ad nostram doctrinam scripta sunt  .« Cur itaque hec in Ecclesia legimus, nisi [ut] hec ipsa, que leguntur, operibus impleamus? Presertim ii qui per succedentium uicissitudines temporum eorum funguntur officio, eorum procul dubio necesse est conuersentur exemplo. Possidere igitur terrenum aliquid predicatoribus suis prohibet Deus, ut qui constituti sunt in auditorum cordibus concupiscentiarum estus exstinguere, ipsi sibimet caueant ad aliorum perniciem ambitionis et auaritie frena laxare. Huc accedit, quod sepe ex occasione itineris, obuiante forma muliebri, libidinis flammam concipiet minister altaris. Nam dum a propriis ad Ecclesiam iter terit, et reditus; repente malignus spiritus laqueos preparat, femine uiscarium tendit, et uultum aspici lubricum, quem deceptus  intuetur, opponit. Sed quisquis uel auaritie flamma, uel libidinis estuat, qua fronte, qua conscientia diuinis altaribus appropinquat? Hinc est enim, quod filii Aaron diuino sunt igne consumpti, quia alienum ignem offerre Domino presumpserunt. Scriptum quippe est: »Arreptisque Nadab, et 517 Abiu filii Aaron thuribulis suis, posuerunt ignem et incensum desuper, offerentes coram Domino ignem alienum, quod eis preceptum non erat: egressusque ignis a Domino deuorauit eos, et mortui sunt coram Domino .« Altaria quippe Domini non alienum, sed ignem duntaxat diuini amoris accipiunt. De quo uidelicet ipse dicit: »Ignem ueni mittere in terram, et quid uolo, nisi ut ardeat? .« Quisquis igitur terrene, uel carnalis  concupiscentie flamma in thuribulo sui pectoris estuat, et sacris assistere mysteriis non formidat, illo procul dubio diuine ultionis interim igne consumitur, de quo Scriptura testatur: »Et nunc, inquit, ignis aduersarios consumit .« Enim uero nimis impossibile est, fratres mei, ut is, qui rerum familiarium curis opprimitur, qui simul habitando et colloquendo turbis quotidie popularibus admiscetur, mundo corde sanctis ualeat interesse mysteriis. In quibus uidelicet terribilibus sacramentis celum aperitur, et uirtutes angelice simul cum hominibus diuersantur. Quante ergo munditie debent esse clerici, quam nitidi, quam denique a cunctis negotiorum secularium fetoribus alieni? Qui uidelicet  uelut contubernales et condomestici angelorum consortio perfruuntur, et sacramentorum celestium Deo cooperatores et dispensatores existunt.



CAPUT Iu. Quod boni malorum societate peruertuntur.

Neque hoc nos de solis sacerdotibus loquimur, sed de omnibus clericis, qui sacris altaribus in quolibet gradu ministerii sui iura dependunt. Nam etiamsi mundus sit quis in se, malorum nonnunquam societate polluitur. Quod utique si aliquibus non contingeret, nequaquam propheta conquerens, gemuisset: »ue, inquit, mihi, quia uir pollutus labiis ego sum, quoniam in medio populi polluta labia habentis ego habito .« Qui nimirum idcirco se  pollutum labiis asserebat, quia inter eos, qui polluti erant labiis, habitabat. Idipsum plane et Moyses in terra Madian pertulisse cognoscitur, si cur eum occidere uoluerit Dominus, subtiliter indagetur. Scriptum quippe est: »Cumque esset in itinere in diuersorio Moyses, occurrit ei Dominus, et uolebat occidere eum .« Mirum ualde cur eum repente Dominus occidere uoluisse describitur, quem assecretem sibi iam et symmysten familiariter fecerat; cui consilii sui, ac uoluntatis arcana pandiderat, et nunc in exsecutione sue obedientie dirigebat. Sed procul dubio datur intelligi, quia quantamlibet contagii maculam ex diuturna Madianitarum cohabitatione contraxerat, atque idcirco terrore ac negligentie correctione purgandus erat, qui corrigendis  aliis celestium mandatorum baiulus accedebat. Quod scilicet uxor eius Sephora prudenter intellexit, de qua Scriptura protinus addidit: »Tulit illico Sephora acutissimam petram, et circumcidit preputium filii sui .« Absurdum quippe fuerat, si uideretur gentilis in filio, qui Isrelita erat in semetipso. Qui ergo alios ad rectitudinis uiam debet instruere, ualde cauendum est ne 518 ipse, quod absit, in aliquo uideatur errare. Hinc est etiam quod Isreliticus populus ad ulciscendum scelus Belamin [Beniamin] zelo rectitudinis inflammatur, et tamen idem populus Belamin gladiis ante prosternitur . Quem enim non moueat, quod Dominus bis interrogatur, bis ad ineundum contra Belamin prelium dedit assensum; et tamen in primo  certamine uiginti duo millia de Isrelitis, in secundo uero decem et octo millia ceciderunt? Quid igitur in his intelligendum est, quid sentiendum, nisi quia prius curandi sunt a tumore proprii uulneris, qui auferre morbos aliene gestiunt prauitatis? ut ipsi iam mundi per ultionem suimet ueniant, qui aliorum percutere praua festinant; sicut in Euangelio dicitur: »Qui sine peccato est uestrum, prius in illam lapidem mittat .« Unde recte cum illi Deum consulentes, dicerent: »Quis in exercitu nostro princeps certaminis contra filios Belamin [Beniamin]?« Respondit: »Iudas sit dux uester ;« quia enim Iudas confessio interpretatur, recte dux illius belli Iudas constituitur. Ut nimirum  prius per confessionem propria studeant errata corrigere, qui aliis uolunt errorem confitentibus subuenire.



CAPUT u. Quod communio uite unionem spiritus et rectitudinem patiat.

Quapropter, karissimi, si uultis in populo Dei, quibus ad exemplum prepositi estis, inter quos lucetis quasi luminaria in mundo, uerbum uite continentes; si uultis, inquam, inter eos animarum lucra conquirere, si errantes ad religionis libet rectitudinem prouocare, in uobismetipsis prius, si qua sunt, obliqua dirigite, et ad scholam Christi simul conuenientes, in communione uite et unione spiritus concorditer permanete. Non inter uos diuisio  sit domorum, non scissura mentium, non diuersitas facultatum. Mementote semper, quia de sectis lapidibus altare reprobat Deus: »Si enim leuaueris, inquit, super eum cultrum tuum polluetur .« Secti quippe lapides sunt, qui fraterne societatis consortium respuunt; qui uiuere cum fratribus, et conuersari concorditer nolunt. Tales autem Christus in suo non recipit corpore, quos a menbrorum suorum sectos iudicat unitate. De illis porro lapidibus altare est potius fabricandum, quibus Petrus dicit apostolus: »Et ipsi tanquam lapides uiui superedificamini domus spirituales .« Cui uidelicet domui ille fundamentum est, preter quod non potest aliud poni ; ille summitas, qui factus est in caput anguli.  Preterea nunquid otiose precipit Dominus: »Nolite,  inquit, thesaurizare uobis thesauros in terra, ubi erugo, et tinea demolitur, et ubi fures effodiunt, et furantur?«  Quis, queso, huius mandati  sententiam teneat, si hanc clericus non obseruat? Nunquid coniugati, qui filios nutriunt, qui Deo decimas ex ipsius auctoritate persoluunt? »Qui enim offert, ut Paulus ait, necesse est eum aliquid habere quod offerat .« Deinde quomodo poterit in choro quis psallentium constitutus, cor fixum in oratione tenere, qui de loculis et 519 capsidilibus, ne audax aduolet manus, excogitat? de apothecis, et horreis, ne furibus famulentur, addubitat? ne non sere minus fideles obsistant, atque de furum semper obrepentium irruptione formidat? Ego autem forsitan mentior, sed nunquid ueritas poterit mentiri, que dicit: »Ubi est thesaurus tuus, ibi est et cor tuum?«  Et forte tolerabilius censeretur, si in suis  penetralibus officia diuina peragerent, ac non longius laborantes, ibi Deum quererent, ubi peculia custodirent; ut cum illis diceretur: »Ubi est thesaurus tuus, ibi est et cor tuum;« non incongrue subderetur: ubi est etiam Deus tuus?

520 Sed quoniam res hec non ridenda est, sed dolenda, obsecro uos, dilectissimi mihi fratres, et domini, nolite, que suggerimus, paruipendere, sed in schola uos Christi sub disciplina sancti Spiritus congregate; quatenus ipse nobiscum nunc, et usque ad consummationem seculi , sicut est pollicitus, maneat, et ad Patris sui gloriam felici postmodum uos remuneratione perducat. Quibusdam forte displiceam, quia dum alios intra regularis uite limitem compescere gestio, ipse modum compendii  epistolaris excedo. Sed optime compensatur, si arguitur imperitie scriptor, dummodo proficiat sapienter auditor.


Sit nomen Domini benedictum.





521-522 OPUSCULUM uICESIMUM OCTAuUM. APOLOGETICUS MONACHORUM ADuERSUS CANONICOS.





ARGUMENTUM.

Queruntur monachi, quod a cetu totius Ecclesie per canonicos exclusi fuerint, cum ipsi ab apostolis, imo a prophetis suam traxerint originem. Seuere quemdam arguunt, qui ausus est dicere: A monachis Ecclesie sacramenta nullo pacto esse ministranda. Denique exemplo sanctorum Augustini, Hieronymi, Athanasii et decreto Bonifacii pape Iu probant ligandi et soluendi potestatem monachos habere.

 Cunctis amantissimis clericis ac canonicis, omnes unanimiter monachi.

Multum, fratres karissimi, si digni estis audire, miramur, quomodo uel ob quam causam conamini nos a consortio et unitate uniuersalis Ecclesie separare: cum constet a monachis, non a canonicis uniuersalem Ecclesiam fundatam, gubernatam et a diuerso errore cribratam. Apostoli nempe fundatores, et rectores Ecclesiarum nostro, non uestro more uiuebant, ut Lucas euangelista in Actibus apostolorum refert : et Philo disertissimus Iudeorum, in libris quos in laudem nostrorum conscripsit,  primitiuos Christianos monachos, non canonicos uocat; et habitacula eorum monasteria nuncupat ac quamplurima dicit, eos laudabilia egisse, et conscripsisse. Certe nostri, non uestri ordinis Moyses et Elias fuere , eremum qui incofuere: nostri auctores greges prophetarum cum quibus reprobus Saul sepe cantauit . Longum est paginas ueteris Testamenti reuoluere, ueniamus ad Nouum, quod supra reliquimus. Apostolos certe, et successores eorum, si irreuerberatis oculis paginas noui instrumenti percipitis, monachico non canonico more uiuere  inuenietis, eisque potestatem ligandi atque soluendi  concessam a Domino procul dubio reperietis. Quod si ita est, imo quia ita est, cur nos ab hoc priuilegio separare conamini? Nescitis, quia quibus dixit Apostolus: Mortui enim estis, scilicet mundo : eisdem dixit in alia Epistola: Nescitis, quia angelos iudicabimus, quanto magis secularia!  Ergo si, sicut uos dicitis, mundo mortui sumus, scilicet uitiis, et peccatis, non erubescimus, quia idem Apostolus dicit: »Si autem mortui sumus cum Christo, credimus quia simul resurgemus cum ipso ;« itemque: »Mihi uiuere Christus est, et mori lucrum ;« et in alio loco: »uiuo autem, non iam ego, uiuit uero in me Christus .«  Sed ne turbarentur, qui se toties mortuos audissent, ait: »Nescitis quia angelos iudicabimus, quanto magis secularia!«  Ecce nostra libertas. Quare? quia idem Apostolus dicit: »Ubi spiritus Domini, ibi libertas .« ue ergo nobis et uobis, si mortui non fuerimus mundo. Si igitur mortui sumus mundo, et uiuimus Deo, probabimus uos per omnia esse mentitos; quia dicitis: Nos ob hoc, quod mortui sumus mundo, non posse dispensare ecclesiastica. Sed quid uos extollitis? Recolite principia nostra, et uestra; et ex auctoritate Patrum, cui plus competat, collyriato lumine periudicet.




[APLOGETICUS MONACHORUM ADuERSUS CANONICOS.]



CAPUT PRIMUM. Conquestio monachorum de canonicis.

Contra uos itaque multum conquerimur, quia quidam  uestrorum ausus fuit temerario ore dicere: A monachis nullo modo communionem esse recipiendam; insuper etiam suscipientes excommunicauit, et in opprobrium nostrum, imo in condemnationem suam, et illorum recommunicare precepit. Sed quid contra illum? Scimus, quia pene idiota est, et multorum criminum reus; ideoque iuxta Salomonem, uitamus stulto respondere iuxta stultitiam suam, ne similes ei efficiamur . Sed, ne uideamur succubuisse, respondere uolumus stulto, ut idem Salomon admonet, iuxta stultitiam suam, ne sapiens sibi esse uideatur : et patenter ostendimus eum in rebaptizatorum sectam miserabiliter corruisse. Sed non mirum, si odium fraternum hoc promeruit; cum Ioannes 523 Apostolus intonet, dicens: »Qui odit  fratrem suum, in tenebris est, et in tenebris ambulat, et nescit quo eat; quoniam tenebre obcecauerunt oculos eius .« Sed ne longius toxica illius ueneni serpant, manifeste ostendimus antecessoribus nostris pre omnibus clericis, hec sacramenta licita fuisse contingere, et dispensare; sicut in uita B. Martini legitur, quod de uino a quodam anachoreta consecrato, a maximis et uenerabilibus uiris pro benedictione expetebatur: ante cuius fores sepe et episcopi, et comites benedictionis gratia pernoctarunt. Telesphorus denique apostolicus ex anachoretis fuisse comprobatur; Dionysius etiam, et Adeodatus, ac Stephanus nuper defunctus, ex monachis fuisse leguntur, qui tamen apostolicam sedem gloriosissime  gubernarunt. Gregorius ex monasterio raptus, ac uiolenter infulatus, non solum suas protulit, sed etiam dispositiones aliorum meliorare studuit. Num etiam Martinum Turonensem omittendum putatis, cui astanti sacramento diuino globus igneus apparuit? Forsan ex istorum manibus quia monachi fuerant, percipere sacramenta diuina quisquam insanus prohibuit? Absit. Facessat ergo insana et proterua doctrina, et sanctorum Patrum sequatur auctoritas, que etiam ex cuiuscunque sacerdotis manibus sacramenta diuina, non solum percipere, sed etiam dedignantes suscipere ab ecclesia separat, si tamen sacerdotes recte fidei fuerint. Sufficient ista contradicentibus.



CAPUT II. Quod sacramentorum administratio monachis pre omnibus clericis licita fuerit.


Sed quia nimis periculosum est obmutescere uelle, introducimus et alios testes, Basilium scilicet, Athanasium, et Angustinum, nec non et Hieronymum sacre legis interpretem, Marinianum quoque Rauennatem episcopum, et Augustinum Anglorum presulem, quos nulli dubium est monachos fuisse. Nunquidnam Romani presules, quos prediximus, uel isti, quos nunc retulimus, quia monachi fuerunt, minus laudabiles habiti sunt? Non utique. Forsitan episcopos, presbyteros, diacones non ordinarunt, quis insanus audeat dicere? An forsitan penitentiam criminosis non imposuerunt, et absolutionem, ut competebat, benignissime non addidere? Utique  facere potuerunt.

Nunc igitur requirite sancta octo concilia, 524 et maxime sextum, et septimum concilium; ibique inuenietis monachis licitum fuisse disputare, absque ullo scrupulo in conspectu concilii super omnes qui aderant. Sed iam sufficiant.

ueniamus ad consecrationem, quam, dispensante Deo, per episcopos accepimus. Nunquid nos aliter, quam canonici consecramur, quis insipiens audeat dicere? Nemo. Nam utrisque in commune benedictionem a Domino infundi episcopus obnixe deposcit. Et dum consecrat sigillatim, obnixe deposcit cunctis sacerdotibus, dicens: Consecrentur, Domine, manus iste, ut quidquid benedixerint, benedicta sint, et quidquid consecrauerint, consecrata sint. Ecce  communis benedictio. Unde ergo diuortium? Longum est ista prosequi.

uideamus nostrorum, uestrorumque uestimentorum figuram. Agite utrumque. Prophete et apostoli nostro an uestro uestitu usi sunt? Forsitan dicetis, nostro. Et ubi est illud, quod de Elia legitur: »uir pilosus, et zona pellicea accinctus renibus ;« et de ipso, et similibus Paulus dicit: »Circuierunt in melotis, et in pellibus caprinis ;« et de Ioanne Baptista, Ioannes euangelista: »Zona, inquit, pellicina circa lumbos eius ;« Petro quoque angelus imperat: »Precinge te, et calcea te caligas tuas ;« de Pauli quoque zona Agabus dixit: »uirum cuius  hec zona est, Iudei in Hierusalem alligabunt, et tradent in manus gentium .« Horum ergo Patrum indumenta nullatenus nominatim Scriptura poneret, nisi eis priuatim usi fuissent. Quod si uobis dubium uidetur, saltem uestrorum partium testimonio aurem accommodate. Legite collationes Patrum, quas Eucherius Lugdunensis episcopus elimato sermone abbreuiare studuit; et si nobis credere non uultis, saltem illius littere credite. Nam nos, eo doctore, hanc paginam exarauimus. Igitur non solum predictos Patres in uestitu sequimur, sed insuper sublimissimam celorum curiam, quod uobis durum est audire. Seraphim scilicet, quis dubitet sex alas habere? dicente Scriptura: »Sex ale uni, et sex ale alteri .« Enimuero et nos sex  alis uelamur, uidelicet duabus in capite, et duabus dextera leuaque, et duabus ante, et retro. Si autem hec incredibilia uobis uidentur, perquirite quod Bonifacius in nostrorum tuitione composuit; et si adhuc contraire uultis, morum uestrorum ac uestimentorum auctores ex auctoritate Patrum edicite: et quod nobis apponitis, testimoniis probate: et si uita comes fuerit, altiora quam diximus, iuuante Deo, dicenda sperate.


Sit nomen Domini benedictum.



525-526 DECRETUM BONIFACII PAPAE. Quod monachi presbyterii honore decorati, potestatem habent ligandi et soluendi. 

 »Sunt nonnulli nullo dogmate fulti, audacissime quidem, zelo magis amaritudinis quam dilectionis inflammati, asserentes monachos, quia mundo mortui sunt et Deo uiuunt, sacerdotalis officii potentia indignos; neque penitentiam, neque Christianitatem largiri, neque absoluere posse per sacerdotalis officii diuinitus sibi iniunctam potestatem, sed omnino labuntur. Nam si ex hac causa ueteres emuli uera predicarent, apostolice compar sedis beatissimus Gregorius monachico cultu pollens, ad summum nullatenus apicem conscenderet, cui quidem hec ligandi soluendique potestas a Deo summa conceditur: Augustinus quoque eiusdem sanctissimi Gregorii discipulus, Anglorum predicator egregius: et  Pannoniensis Martinus beatissimus, cuius sanctitatis famam longe lateque diffusam totus personat mundus; alii quoque quamplurimi uiri sanctissimi, pretiosissimo monachorum habitu fulgentes, nequaquam annulo pontificali subarrharentur. Sed quia monachi fuerunt, predictis uti prohibentur? Neque enim B. Benedictus monachorum preceptor almificus, huius rei aliquo modo fuit interdictor; sed eos secularium negotiorum edixit expertes fore tantummodo . Quod quidem apostolicis documentis et omnium sanctorum Patrum institutis, non solum monachis, sed etiam canonicis maximopere imperatur. »Nemo enim militans Deo, implicat se negotiis secularibus .« Nos uero tantorum  Patrum instituti exemplis, quibus est periculosissimum refragari, credimus a sacerdotibus monachis ligandi soluendique officium, Deo operante, digne administrari, si eos digne contigerit hoc ministerio sublimari. Quod incunctanter affirmat quisquis statum monachorum et habitum potestatemque euidenter considerat. uerbi gratia, angelus Grece, Latine nuntius sonat. Sacerdotes igitur, monachi atque canonici, qui quotidie Dei precepta populo nuntiant, angeli uocantur, ratione non incongrua. Sed unusquisque angelicus ordo, quanto claritatem Dei uicinius contemplatur, tanto maiori uirtute eius diuinitati adherens, sine dubio roboratur: eorum cherubim ordo eximius predicatur, quorum figuram monachorum cultus competenter habere comprobatur.  Nam uti cherubim, ita monachi sex alis uelantur. Duabus quidem in capucio, quo caput tegitur; aliis uero duabus, quibus pedes teguntur, uerisimilibus demonstratur assertionibus. Illud uero cuculle, quod brachiis ostenditur, alias duas alas esse dicimus, et id tandem, quod dicitur, sex alarum numerum certissime impleri asseritur. Decertantes igitur monastice professionis presbyteros sacerdotalis potentie arceri officio omni modo precipimus, ut ab huiusmodi nefandis ausibus reprimantur in posterum, quia quanto quisque est celsior, tanto est et in his potentior.

Episcopus debet canere missam in ordinatione presbyteri, similiter et abbas in ordinatione monachi; quia remissio peccatorum est. Propter hoc relinquet  rex regnum, et summus pontifex pontificatum, episcopus episcopatum, comes comitatum, et multi diuites utriusque sexus suas possessiones in seculo, et uenient in monasterium ad seruiendum Deo. Absit ut monachus uiuens sub regula uel abbate, subiiciatur aliis hominibus. Nefas est dicere: Monachus non habet potestatem ligandi atque soluendi, ut quidam dicunt, quia mortui sunt. uere mortui sunt huic seculo, sicut sancti apostoli fuerunt. Nunquid sancti apostoli non habuerunt potestatem ligandi et soluendi, ex quibus unus dicebat: »Si enim mortui sumus cum Christo, credimus quia simul uiuemus cum eo?«  Quis melius potest dicere, soluere uel ligare peccantem, quam qui solutus est a Deo a peccatis. Quis  melius ualet animas dare Deo, quam ille qui proximus est ei? Qui dentes huiusmodi stridunt circa monachos, infelices sunt, et uerba eorum uana. Sed audite cur talia dicunt. Lex enim dicit: Si quis clericus in adulterio uel in aliquo crimine fuerit deprehensus, aut ipse confessus, aut ab aliis reuictus, iuxta concilia trecentorum decem et octo Patrum, ad honorem non potest redire, nisi per dignam penitentiam. Ex qua re multa ira et inuidia inflammati circa monachos, uel circa catholicos uiros die noctuque optant insidias inuenire, qualiter possint eos iniuste illaqueare. Qui enim sua peccata nullatenus ualent purgare, quomodo possunt aliena dimittere? Nunquid potest cecus cecum ducere? Itaque  qui res uel honores Ecclesie subtrahere uoluerit, anathema sit. Quid ultra dicam? Conuertimini et uidete quia nil melius est quam relinquere seculum  et sequi Deum, qui dicit: »uenite ad me, omni et ego uos requiescere faciam .«


Sit nomen Domini benedictum





527-528OPUSCULUM uICESIMUM NONUM. DE uILI uESTITU ECCLESIASTICORUM.





ARGUMENTUM.

Mainardo abbati qui pretiosioribus uestibus indui consueuerat, ostendit quam sit ecclesiasticis uiris, et presertim monachis indecorum, uestimentorum speciositatem appetere. Multa quoque ex sacris litteris deprompta exempla adducit, ex quibus manifeste probat Deo huiusmodi uestium pompam inuisam esse: cum omnes sancti tam ueteris quam Noui Testamenti, et ipse etiam Christus, uiliore uestitu uti non erubuerint.

 Domno MAINARDO fratri carissimo, PETRUS peccator monachus salutem in Domino.

Tentatis et competenter adhibitis omnibus medicine generibus, si languidus obeat, non est unde medicum conscientia reprehendat. Fecit enim omne quod potuit, qui cuncta que decent Archigenem, curationum argumenta persoluit. Dum is ergo qui febricitat moritur, qui curandi munus impleuerat, crimine non tenetur. Nam, quod suum erat, industriam artis exhibuit, atque ideo calumnie non patebit. Diu iam, frater, est, ex quo tibi pretiosarum uestium estus incanduit, et, ut ita loquar, ambitionis tue uiscera tanquam lethifere febris ardor excoxit. Ego autem tibi uelut medicus, licet imperitus, et oleum lenis atque suauis admonitionis adhibui, et  austere correptionis uinum frequenter infudi. Nec Scripturarum tibi defuere pigmenta, quarum sententias dum exponere studui, uelut aromaticas tibi species pindere [pandere] non cessaui. Et quoniam ego cum ceteris fratribus, uilibus coram te fuimus contenti semper exuuiis, dum feci prius ipse quod monui, quasi prius antidotum bibi: sicque te ad bibendum quod propinaueram prouocaui. Sed et cauterium postremo adustionis impressi, dum nitori uestium ignes tartareos minitans, intentaui. Annon adustionis ferrum diuitibus imprimebat Iacobus, cum et hic uestes tineis, et illic carnes incendiis obnoxias perhibebat, dicens: »Agite nunc, diuites, et plorate, ululantes in miseriis uestris, que aduenient uobis. Diuitie uestre putrefacte sunt, et uestimenta  uestra a tineis comesta sunt, aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis .« Metallum quippe, quod nunc per auaritiam possidetur, tunc in laminas uertitur: et caro, que nunc fucatis uestibus adornatur, flamma postmodum stridente perfricatur. Annon medicinale ferramentum ambitioni uestium etiam Saluator apposuit, cum diuitem bysso ac purpura decoratum flammis infernalibus ardere perhibuit?  Scriptura quippe teste, nichil aliud in hoc diuite reprehenditur, nisi quia sub nitore uestium etiam sine misericordia legitur splendide conuiuatus. Quanquam  et in ipso indumenti cultioris ornatu, sine dubio uane glorie deprehenditur appetitus. Nemo quippe illic anhelat pretiosis uestibus indui, ubi alienus eum aspectus nequeat intueri. Sed ad hoc quisque cultioribus indumentis enitescere concupiscit, ut se mirantium nitidulus oblectet aspectum, ut alienorum pascat illecebras oculorum; sed dum mulcet oculos extrinsecus intuentium, interni iudicis offendit obtutum.




[DE uILI uESTITU ECCLESIASTICORUM.]



CAPUT PRIMUM. Quibus uestibus S. Ecclesia delectetur

Solent plane potentes seculi phaleratis obsequentium induuiis delectari, presertim si metatores hospitii sint mirabiles, si preambuli quique diuersi cultus specie uideantur insignes. Sed uideamus metatorem Christi Ioannem, attendamus regis egregium  precursorem: qui nimirum preiuit eum in spiritu et uirtute Elie , ut conuerteret corda patrum in filios, et incredulos ad prudentiam iustorum. Perpendamus itaque, imperator celi et terre, quibus preuii metatoris suis uestibus delectetur; sed, Euangelio testante, cognoscimus quia uestimentum eius pilis inhorruerat camelorum. De 529 quo Saluator: »Quid, inquit, existis in desertum uidere? hominem mollibus uestitum? Ecce qui mollibus uestiuntur in domibus regum sunt .« Ac si manifeste perhibeat, quia non celestis, sed terreni regis digni decernuntur obsequiis, qui ad uane glorie nitorem accuratis ornari gestiunt indumentis. Mollibus quippe uestibus regalis aula; asperis et incultis delectatur  Ecclesia. »Omnis enim gloria eius filie regum ab intus :« Ecclesia siquidem, uel queque fidelis anima, que et ipsa sanctorum apostolorum est filia, non extrinsecus enitescere, sed ornata gaudet in occulti iudicis obtutibus apparere. Nec oblectatur fucata pulchritudine uestium, sed rutilantium gloriatur uarietate uirtutum. De qua etiam uarietate Scriptura prosequitur: »In fimbriis aureis circumamicta uarietate .« uis audire uarietatem uestium, que celestis sponsi delectat aspectus? Anima certe niuee castitatis candore conspicua, ante Dei omnipotentis oculos spirituali bysso, siue collobio uidetur induta: hec etiam dum flamma feruide  caritatis ignitur, dirotini, siue bis tincti crocci rubore perfunditur; cum uero uel ab hoc seculo funditus mortificari, uel consummari per martyrium auide concupiscit; tunc uelut conchilii sanguine tingitur, sicque regalis purpure speciem imitatur. Sed nec diu pistici quoque uiror abesse credendus est, quia dum mens amena semper uirentis pascue gaudia firmiter sperat, uelut in smaragdinei decoris. specie immarcescibiliter uernat. Unde et per Petrum dicitur: »Quia regenerauit nos Deus in spem uiuam per resurrectionem Iesu Christi in hereditatem incorruptibilem, et incontaminatam, et immarcescibilem conseruatam in celis .« His plane uestibus animam Dominus se induisse testatur, cum per Ezechielem loquitur, dicens: »uestiui te discoloribus,  et calceaui te hyacintho, et cinxi te bysso, et indui te subtilibus, et ornaui te ornamento .« Hunc denique cultum, hunc indumenti spiritualis ornatum idem Petrus etiam a mulieribus exigit, cum eis lenocinantis ac lupanarie compositionis phaleras intercidit: »Quarum sit, inquiens, non extrinsecus capillatura, aut circumdatio auri uel argenti, aut indumenti, uestimentorumque cultus; sed qui absconditus est cordis homo in incorruptibilitate quieti et modesti spiritus, qui est in conspectu Dei locuples .« Inuisibilem quippe sponsum inuisibilis oblectat ornatus, et cum sanctam animam conspicit enitere uirtutibus, in eius illico uolat amplexus; cui dixit: »Pulchra es, amica mea, suauis et decora, sicut Hierusalem  .« Sicut Hierusalem, ait, non sicut Babylon, quam uidit Ioannes cirdumdatam purpura et crocco, et inauratam auro, lapide pretioso, et margaritis: habentem poculum in manu sua plenum abominatione, et immunditia fornicationis eius . Babylonem sane diabolus, Hierusalem inhabitat Christus. Ille luxuriantis amictus uanitate reficitur; hic asperis et humilibus, si cordis non desit humilitas, delectatur. Auctorem porro superbie sepe nitor uestium prouocat, asperitas autem Christum, ut humiliato cuilibet misereatur, inuitat. Nam, sicut sacra Regum testatur historia: »Rex Isrel, et Iosaphat rex Iuda, 530 sedebat unusquisque in solio suo, uestiti cultu regio in area, iuxta portam Samarie, et uniuersi prophete in eorum conspectu  mendacia prophetabant .« Auctor quippe mendacii fucati cultus delectabatur illecebris, et adumbrati decoris aspectu per ora prophetantium officinas fabricauerat falsitatis. At contra, cum idem Achab comminantis Elie dura, prout dignus erat, uerba perciperet, ac impendentem suis ceruicibus diuini furoris gladium territus formidaret, Scriptura teste: »Scidit uestem suam, et operuit cilicio carnem suam, ieiunauitque et dormiuit in sacco, et ambulabat demisso capite. Factusque est sermo Domini ad Eliam Thesbyten, dicens: Nonne uidisti Achab humiliatum coram me? Quia igitur humiliatus est mei causa, non inducam malum in diebus eius .«



CAPUT II. Indui uestibus splendidis quam anime perniciosum et Deo odibile.


Ecce Achab imperiali purpura decoratur, et reprobo spiritu fallente, decipitur; cilicium induit, et gladium diuini furoris auertit; regalibus infulis redimitus, laqueo deceptionis impingitur; sacco contectus, dilate ultionis indulgentiam promeretur. Eat ergo monachus uane glorie deditus. et toga radiante conspicuus, nitore uestium aspectantium pascat illecebras oculorum; sed dum uestibus fulget iniquorum spirituum deceptionibus patet: diuine preterea indignationis aduersum se sententiam prouocat, dum solis exterioribus deditus, oculos hominum, ut se admirentur inuitat; tantoque despicabilius,  Deo superbiam reprobante, contemnitur, quanto coram oculis intuentium cultioribus induuiis amicitur. At contra Iob, qui nudus in terram corruit, qui prefluentem saniem testa radit, dum in sterquilinio putrefactus, ac scaturiens uermibus etiam ab uxore despicitur, diuine consolationis alloquium promeretur . Nec enim Deus corporalis contagii nauseat sordes, ubi mundi cordis inuenit puritatem. Preterea, quid est quod Apostolus ait: »Habentes alimenta, et quibus tegamur, his contenti simus?«  Cur enim cum dicit, habentes alimenta, non protinus addidit, et uestes? sed tantummodo cum premittit, habentes alimenta, presto subiungit, et quibus tegamur. Cur hoc, nisi ut perspice doceat, nos debere tam despicabilibus  operimentis indui, que digna non sint uestium uocabulo nuncupari? Enimuero Dauid rex nudus, ac solo contentus Ephod, coram arca Domini publice subsiliens saltat . Isaias euangelicus propheta triennio nudus, et discalceatus coram uiris et mulieribus ambulat ; et monachus, qui uite carnalis professus est sepulturam, nitidule uestis adhuc pompas anhelat? Quanquam idem Isaias, et antequam nudus incederet, non molli quolibet mulcebatur amictu, sed cilicio tegebatur. Nisi enim cilicio contectus incederet, nequaquam sibi uox diuina iussisset: »Solue saccum de lumbis tuis .« Esau plane uestes ualde bonas, ut Scriptura perhibet, uenaturus domi retinuit; sed his alter indutus, primatum paterne 531 benedictionis  accepit . Iacob namque, qui quasi sub Euangelica doctrina prius non duas tunicas habuit , simplex etiam uestimentum, simul et alimentum postmodum in oratione quesiuit: »Si fuerit, inquit, Deus mecum, et custodierit me in uia, per quam ego ambulo, et dederit mihi panem ad uescendum, et uestimentum ad induendum, erit mihi Dominus in Deum .« Igitur qui duplices honoris gratia uestes habebat, obruitur; qui simplici contentus erat, eleemosynis diuine glorie sublimatur. Herodes quoque, sicut in Actibus apostolorum legitur, dum indutus ueste regia, conspicuus cernitur ; dum ei concionanti ad populum. Dei uoces habere, non hominis  acclamatur, protinus angelo feriente percutitur; et quia, uane glorie deditus, delatam sibimet in Deum transferre gloriam nouit, repentino superueniente iudicio consumptus a uermibus, exspirauit. Sic nimirum, sic diuino dignus est iudicio deiici, qui coram oculis hominum de nitore cultioris habitus ambit arroganter extolli. Nam et ipse Conditor angelorum dum in presepio uagiens reclinatur , non ostro, uel togis rutilantibus obsitus, sed uilibus legitur panniculis obuolutus. Erubescat ergo terrena superbia, confundatur et obstupescat arrogantia redempti hominis, ubi mox erumpentibus radiis, exorti coruscat humilitas Redemptoris. Nam et sub ipso salutifero passionis articulo, Herodes eum alba ueste induit, eumque mox ad Pilatum  sub hac irrisione remisit . Et cum Apostolus dicat: »Exeamus ad eum extra castra, improperium eius portantes .« Improperium Christi portare nolle conuincitur, qui dyscolis indui uestibus arrogantia tumidus dedignatur. A se denique mortui pro nobis Saluatoris abiicit improperium, quisquis in mortificationis ordine constitutus, album uel ignobile quodlibet despicit indumentum.



CAPUT III. Dissuadet pretiosarum uestium appetitum.

Tu itaque, dilectissime, iamiam uelut purulentam morbi lethalis illuuiem euome, et pretiosarum uestium appetitum ab stomacho languide mentis expelle. Non leuis quippe languor est anime, de  superstitioso corporalis amictus nitore gaudere. Gratiam siquidem sancti Spiritus, in qua delectetur, exclusit, qui se per exterioris ornatus desiderium spargit; cuius utique si sentiret in mente dulcedinem, nequaquam corporei cultus superuacuam concupisceret uanitatem: quod euitandum uir Sapiens admonet, dicens: »In uestitu ne glorieris unquam, et in die honoris tui ne extollaris .« Illius ergo uestis concupisce nitorem, qua coram oculis Dei perpetuo polleas, non qua fallacis 532 ac friuole huius uite momenta transcurras. Nunc itaque sordidis utere, quorum squalorem indeficuo ualeas candore mutare. De quo uidelicet utriusque generis indumento per Zachatiam dicitur: »iehsu, inquit, erat indutus uestibus sordidis, et stabant  ante faciem eius angeli. Qui respondit, et ait ad eos qui stabant contra se, dicens: Auferte uestimenta sordida ab eo; et dixit ad eum: Ecce, abstuli a te iniquitatem tuam et indui te mutatoriis;  et dixit: Ponite cidarim mundam super caput eius .« Quid enim per Iesum, sacerdotem uidelicet magnum, nisi Mediator Dei et hominum debet intelligi? Plane sicut per Zorobabel filium Salathiel, qui de regali Iude stirpe processerat, et Iesum filium Iosedech, qui ius sacerdotalis administrabat officii, Isreliticus populus post septuaginta annos iugum Babylonice captiuitatis euasit, templumque Hierusalem, quod dirutum fuerat, rediuiua nouitate construxit; ita numerus electorum, post huius uite tempora, que septenaria dierum repetitione decurrunt, per Iesum Christum, qui uerus rex est, et sacerdos, de seruitute huius mortalitatis eripitur, et in celesti Hierusalem templum Dei, quod est sancta Ecclesia, renouatur. De qua nimirum  seruitute dicit Apostolus: »Nam et ipsa creatura liberabitur a seruitute corruptionis in libertatem glorie filiorum Dei .« Tunc itaque iehsu non corpore suo, quod est Ecclesia, sordida uestimenta deponit, tunc honoris ac glorie regimen assumit; quia omnis electorum chorus a lugubri squalore temporalis tristitie liberatur, et immortalitatis stola in illo splendore sempiterne felicitatis induitur. Quod etiam in psalmo dedicande domus apertissime canit Ecclesia: »Conuertisti, inquit, planctum meum in gaudium mihi; conscidisti saccum meum, et precinxisti me letitia, ut cantem tibi gloria mea, et non pungar .« Cidaris etiam munda in eius capite ponitur, quia felicitatis eterne gloria coronatur. Huius itaque  beate uestis intuitu, dilectissime frater, lenocinantia queque corruptibilis indumenti blandimenta contemne, ludicras ac fluitantes nitentis habitus lacinias despice; contentus extremis ac uilibus, sub sancte regule te lege constringe. Noli altum sapere, sed time ; ultimum in spiritualibus nuptiis accubitum pete, humilitatis iniuriam perhorresce; si quando negligenter obrepserit, per penitentiam corrige. Memento itaque, quod per Salomonem dicitur: »Si ascenderit super te spiritus potestatem habentis, locum tuum ne dimiseris .« Ac si aperte dicat: Si tentatoris spiritum contra te in aliquo preualere consideras, humilitatem penitentie non relinquas. Gloriosius igitur deputa ueste alba cum Christo humiliter contegi , quam cum superbo et purpurato diuite, flammis ultricibus irrecuperabiliter sepeliri .


Sit nomen Domini benedictum.





533-534 OPUSCULUM TRICESIMUM. DE SACRAMENTIS PER IMPROBOS ADMINISTRATIS.





ARGUMENTUM.

Florentinos cum suo episcopo dissidentes, propterea quod illum de Simonia suspectum habebant, ad concordiam reuocare nititur, purgans se quod, cum Florentie esset, cum illo communicasset. Non enim equum fuisse ait ut episcopum sine causa damnaret, presertim cum crimen quod ei obiiciebatur non probaretur. Grauiter quoque in quosdam monachos inuehitur, qui episcopi eiusdem communionem auersabantur, et in tantam audaciam peruenerant, ut neque baptismum, neque aliud sacramentum ab eo collatum, ualere affirmarent, quod hic confutat. Demum hortatur Florentinos, ut si quid contra episcopum suum habent, ad pontificem Romanum deferant, ad quem spectat de huiusmodi rebus sententiam ferre; interim tamen eidem communicent.

 Dilectis in Christo ciuibus Florentinis, PETRUS peccator monachus fraterne caritatis obsequium.

Super, ut recolitis, dilectissimi, ad uos uenientes, laboriose studuimus inter episcopum uestrum uosque componere, et amicitie, que recissa fuerat, federa reformantes, in uos spiritum sequestra pace conflare. Sed quoniam adiuuandi apud uos predicti Sacerdotis intuitu plura protulimus, que sinistra scilicet interpretatione peruerti, et a turbis ualent uulgaribus uitiari, ne et nos indigna notemur infamia, et illi, quod absit! mendacii crimen incurrant, quod ore coram uobis frequenter expressimus, etiam styli currentis articulo commendamus, ut quod audistis ore prolatum, uideatis etiam apicibus exaratum, et in uerba nostra commentari, uel ab his  discrepare, mendax quisque non audeat, dum in nobis, et manus scribens, et lingua loquens, indissona sibimet unitate concordant. Anathematizamus itaque et irrecuperabiliter condemnamus Simoniacam heresim, primam omnium hereseorum ex imis diaboli uisceribus erumpentem, seseque aduersus nascentis Ecclesie regulam exitialiter extollentem. Que nimirum adhuc ex ipso diaboli felle progreditur, et in perditionis filios pestilentissime deriuatur. Cuius scilicet auctori per Petrum dicitur: In felle amaritudinis, et in obligatione peccati uideo te esse . Quia uero fel columba non habet, Spiritus autem sanctus in columbe specie super Dominum uenit , isque amaritudine fellis intumuit, columbini spiritus capax esse non potuit.  Quapropter omnes huius nefande hereseos peste corruptos, hereticos esse indubitanter asserimus, eosque damnabiles atque a suis arcendos honoribus, iuxta sacrorum canonum sententias, iudicamus.




[DE SACRAMENTIS PER IMPROBOS ADMINISTRATIS.]



CAPUT PRIMUM. An Ecclesie Sacramenta per malos conferri possint.

uerumtamen tantam gratie plenitudinem sancte Ecclesie inesse confidimus, ut in ea procul dubio, et per malos bona, et per inquinatos munda, et per exsecrabiles sacramenta conferri posse credamus. Hec est uere corpus Christi, et iuxta Apostolum  , columna, et firmamentum ueritatis. Et hec non nouiter ex nostra temeritate decernimus, sed ex sanctorum catholicorum Patrum auctoritate iam decreta firmamus. Quod in libello quoque, cui Gratissimus nomen indidimus  , multis Noui, ac ueteris Instrumenti testimoniis approbatur. Sed condemnatis omnino Simoniacis, ac indubitanter inter hereticos deputatis, sicut in prefato libro digessimus, licet eorum sacramenta ex authentica canonum possent sanctione defendi, ut eos tamen magis ac magis synodalis censura confunderet, constitutum est in Romano, 535 sancte memorie Nicolao presidente, concilio : ut quicunque per eos eatenus fuissent in cuiuslibet ecclesiastici gradus  dignitate promoti, in percepti honoris ministerio permanerent; et tunc uero, et deinceps quicunque se pateretur a Simoniaco prouehi, nil penitus ex ea deberet promotione lucrari, et sic ministrandi iura deponeret, tanquam si hec nullatenus percepisset. Hac itaque ratione iam non modo Simoniacos reprobamus, sed et per eos exhibita sacramenta contemnimus. Hec itaque, si obliti non estis, omnia me uiuis uocibus proferentem frequenter audistis. Non enim alia scribimus, quam que locuti sumus. Si ergo ego et uos de Simoniacis, eorumque reprobandis in posterum consecrationibus una sententia utique congruimus, cur adhuc inuicem litigamus? Est plane super episcopo uestro questio, quem uidelicet nonnulli uestrum opinantur uenaliter irrepsisse,  nonnulli uero gratis, et per ostium introisse, constantis animi libertate confirmant. Illi turbulentis iurgando conuiciis, quod opinantur allegant; isti quod scire fatentur, crimen iniectum refellendo, propulsant. Et quis ego sum, qui inter hos compugnantium globos signum manus mittam, et tam ferale scelus homini antequam canonice probetur ascribam? Nam licet error semper sit et ubique uitandus, tolerabilius tamen est si quis iustificet peccatorem, quam si preiudicet innocentem. Synodus annualiter imminet, sedes apostolica cunctis  adeuntibus patet. Romanam ergo pulset Ecclesiam quisquis se iustam aduersus episcopum habere calumniam sperat. Nec enim nos homunciones exigui in andronarium angulis reddere possumus irritum, quod in ipso summo totius mundi cardine non ambigimus institutum. Cernitis itaque me simpliciter hec sola conscribere, que me presentem audistis ore proferre. Erubescat ergo fabricator quisque mendacii, qui dum me uidit in causa nutantis controuersie non leuiter iudicantem, impudenter elatrat Simoniace hereseos existere defensorem. His igitur paucis rationem me uobis reddidisse sufficiat, ne longior stylus fatigari uos nimia prolixitate compellat.

Hinc ad commonachos meos articulum transfero,  a quibus profecto procedere notam hanc iurgandi materiam non ignoro. Dicunt enim quia ab huiusmodi sacerdotibus nec chrisma confici, nec ecclesia dedicari, nec clericalia iura conferri, nec missarum ullo unquam tempore potuerunt solemnia celebrari. Et tam hec impudenter allegant, ut anno horno compulerint in tribus plebibus sine conspersione chrismatis catechumenos baptizari. Sed cum Christus procul dubio denominetur a chrismate, nil aliud tollunt baptismo, nisi Christum, qui chrismatis subtrahunt sacramentum. Et certe si me forte non fugit, nulla unquam heresis in tantam prorupit audaciam, ut baptismi lauacro chrisma, hoc est, ut a Christiano Christum diuidere presumpsisset. Quod si, contempta propria, ab alia Ecclesia furtiue delatum  chrisma credatur, sicut a quodam scilicet eorum fautore confingitur, ecce, quantum ad illos pertinet, in spiritualibus rebus committitur adulterium, et in sacrilegium uertitur sacramentum, nimirum 536 dum proprie Ecclesie chrisma proiicitur, et ab aliena clandestine fraudis ingenio subrogatur. Beatus denique papa Gregorius in supremo ultime homilie uersiculo sic ait: »Sed hec omnipotens Deus, qui per me in uestris auribus loquitur, per se in uestris mentibus loquatur.«

Cum igitur hoc librum suum fine concludit, omnipotentem Deum cuncta que in eo scripta sunt per se locutum euidenter ostendit. Hic itaque, per quem talis inhabitator eloquitur, in homilia de sacerdotibus facta , per impositionem  manus Simoniaci Spiritum sanctum celitus dari manifestissime confitetur. »Qui namque, inquit, sunt in templo Dei hodie, qui columbas uendunt, nisi qui in Ecclesia pretium de impositione manus accipiunt?« per quam uidelicet impositionem Spiritus sanctus celitus datur. Ubi adhuc eamdem sententiam replicat, et tanquam tardioribus uel adhuc dubitantibus rursus inculcat dicens: »Columba ergo uenditur, quia manus impositio, per quam Spiritus sanctus accipitur, ad pretium prebetur.« Sed quia de his in libro nostro multa conscripsimus, hic in talibus non diutius immoramur, solummodo qui legit intelligat.



CAPUT II. Quod Spiritus sanctus per improbi ministerium dare potest sua carismata.


Preterea maior est Ecclesia quam Ramatha, maior est Christus quam Samuel. Si ergo in Saul, quem malus exagitare spiritus consueuerat, cum uenisset in Ramatha, ubi Samuel cum Dauid prophetabat, spiritus insiluit, ita ut se uestimentis exueret, et nudus tota die ac nocte, cum ceteris concinens prophetaret ; quid mirum, si Spiritus sanctus in Ecclesia super quemlibet reprobum ueniat, et non per eius meritum, sed per eius ministerium in alios carismatis sui dona transfundat? Si, inquam, diuinus Spiritus illum repente corripuit, atque ab eo, per tam diuturni  temporis spatium non recessit, qui uas erat omnino diaboli, eumque nequitie spiritus non clam, sed aperte per corpus simul et animam possidebat; quid nouum, si cloacam reprobi cuiuslibet hominis splendor ille celestis irradiat, quem tamen nullum squaloris obsceni contagium fedat? Sed nunc cur ista prosequimur, cum consecrationem Simoniacis nuper fuisse prohibitam superius prefati sumus? Plane quia iidem ipsi qui baptismum fieri sine chrismate docuerunt, adhuc aduersus eos qui ante synodum gratis a Simoniacis ordinati sunt sufflant, eosque cum suis ordinatoribus esse hereticos dogmatizant, eorumque missas et omnia per eos facta mysteria blasphemant, anathematizant, conspuunt, abiiciunt, et explodunt, eorumque benedictionibus  terribiliter maledicunt, cum dicat Apostolus: »Quia maledici regnum Dei non possidebunt .« Et in suis maledictionibus illud Malachie prophete testimonium adhibent, quo dicitur: »Maledicam benedictionibus uestris ,« non attendentes quod Dominus in libro Numeri de sacerdotibus ait: »Inuocabunt 537 nomen meum super filios Isrel, et ego benedicam eis .« Sacerdos quippe Dominum super hominem uerbis inuocat: sed ipse super eum Dominus benedictionem efficaciter format. Effectus itaque benedictionis non in merito sacerdotis constat, sed hunc inuocatio diuini nominis administrat, ut quod ex ore sonat hominis, uirtus impleat Creatoris, et per indigni sepe hominis ministerium  diuina uirtus suum ueraciter efficiat sacramentum. Sed fatui et imperiti quilibet homines in hoc prophete uerbo caligantes errant, nescientes scilicet que loquuntur, uel de quibus affirmant. In sacris quippe Scripturis ita maledictio aliquando pro sterilitate, sicut et benedictio pro rerum temporalium ponitur ubertate. De qua nimirum benedictione in libro Regum dicitur: »Benedixit Dominus Obededon et omnem domum eius. Nuntiatumque est regi Dauid, quia benedixit Dominus Obededon, et omnia eius propter arcam Domini; dixitque: »Ibo, et reducam arcam cum benedictione in domum meam .« Unde cum Psalmista premitteret: »uiduam eius benedicens benedicam ;«  ut ostenderet de qua benedictione diceret, protinus addit: »Pauperes eius saturabo panibus .« Et alibi: »Benedixit eis, et multiplicati sunt nimis.« Ubi patenter ostenditur quia benedixit, hoc est, multiplicauit. Cui simile est quod filii Ioseph dixerunt ad Iosue: »Quare dedisti mihi possessionem sortis, et funiculi unius; cum sim tante multitudinis, et benedixit mihi Dominus? « Benedictio igitur aliquando multitudinem, aliquando significat ubertatem. At contra, contemnenti mandata cuilibet reprobo per Moysen dicitur: »Maledictum horreum tuum, et maledicte reliquie tue; maledictus fructus uentris tui, et fructus terre tue ;« unde paulo post: »Mittet Dominus super te famem et esuriem .« Quamobrem et in hoc Malachie  testimonio, ut non intelligamus maledictionis uel anathematis iaculum intorqueri, sed famis et inopie supplicium intentari, premittit, dicens: »Si nolueritis, inquit, ponere super cor ut detis gloriam nomini meo, mittam in uos egestatem;« moxque subiungitur: »Et maledicam benedictionibus uestris .« Cum ergo egestatem premittit, quid maledictionibus intelligi uelit, luce clarius innotescit. Ac si dicat: Si contempseritis precepta mea, in uestris cordibus ponentes, quod precipue pertimescitis, sub egestatis uos et inopie faciam penuria suspirare; ut ipsa uos terre uestre sterilitas feriat, dum in proferendis bonorum operum frugibus uitium uos sterilitatis accusat: et inopia uos cruciet corporum, qui uidelicet alimenta negligitis animarum. Et,  ut hoc eiusdem prophete uerbis adhuc clarius approbemus, longe postmodum dicit: »Gens tota inferte omnem decimam in horreum meum, et sit cibus in domo mea: et probate me super hoc, dicit Dominus, si non aperuero uobis cataractas celi, et effudero uobis benedictionem usque ad abundantiam .« Porro si maledictionem anathematis illic Dominus uoluisset intelligi, non diceret: »Maledicam benedictionibus uestris;« sed potius: Maledicam uobis, qui scilicet benedicere non merentes audetis.

Et ut quod dicimus etiam ex Euangelio 538 manifestissime comprobemus, nil aliud ficulnee dixisse Dominus legitur, nisi hoc solum: »Iam non amplius in eternum quisquam fructum ex te manducet  .« Que nimirum uerba Petrus maledictionem appellauit, cum ei postmodum dixit: »Rabbi, ecce ficulnea cui maledixisti aruit .« Talis enim maledictio primo homini data est, cui dictum est: »Maledicta terra in opere tuo, que spinas et tribulos germinabit tibi .« Sed et ista sterilitatis maledictio benedictionem ubertatis excludit, sicut in Pharaonis somnio uacce uaccas, et spice deuorant spicas .



CAPUT III. Quod qui sacerdotes lacerant, sacramenta blasphemant.

Sicut ergo hic precepta seruantibus non aliam quam benedictionem promittit abundantie; ita illic  non seruantibus e contrario maledictionem minatur inopie: alioquin uero quo pacto Deus omnipotens sacerdotali malediceret benedictioni, quam uirtus sui consecrat nominis? Cum enim, sicut superius dictum est, super quem nomen Domini inuocatur, indubitanter ab ipso Domino benedicitur, quomodo consequens est ut eam benedictionem Dominus maledicat, per quam ipse hominem per inuocationem sui nominis benedicit? Hinc est quod auctoritas canonum  etiam a pestilentioribus hereticis baptizatos prohibet iterum baptizari; ne uidelicet nomen Dei, quod inuocatum est super illos, uideatur annullari, uel in irritum duci. Quisquis preterea dum sacerdotes quoslibet obtrectationibus  lacerat, eorum nichilominus et sacramenta blasphemat. Quid etiam beatus Iudas apostolus de blasphemantibus in Epistola sua loquatur, attendat: Nam cum premisisset de quibusdam qui dominationem spernunt, maiestatem autem blasphemant, presto subintulit: »Cum Michel, inquit, archangelus, cum diabolo disputans, altercaretur de Moysi corpore, non est ausus iudicium inferre blasphemie, sed dixit: Imperet tibi Dominus .« Si ergo summus angelus in diabolum blasphemie iudicium non presumpsit inferre: quomodo non pauescit homo sacramenta, que uirtute sancti Spiritus plena sunt, irridere? Nam cum ueritas dicat: »Qui peccat in Spiritum sanctum, non remittetur ei, neque hic, nec in futuro ;« timendum ualde est  ne illum ab eis constet offendi, sine quo peccatorum offensio nequeat relaxari.

Sed cur de sola sacerdotum siue sacramentorum obtrectatione conquerimus, cum ab eis omnia pene dilacerari, omnia conspui, omnia dicantur irrisione publica subsanuari? Non est, inquiunt, papa, non rex, non archiepiscopus, neque sacerdos. Unde factum est, sicut dicitur, ut mille circiter homines his nugis neniisque decepti, sine sacramento Dominici corporis et sanguinis ex hoc mundo recesserint. Opinantur enim per huius temporis sacerdotes nullam in sacramentis posse fieri ueritatem; sed et quamplures reperiuntur Ecclesie quas non modo suis ingressibus indignas ducunt, sed nec salutationis quidem obsequio idoneas arbitrantur. 539 Nam et  salutare despiciunt, quas utique dedicatas ab indignis nescio quibus episcopis suspicantur. Enimuero, ut Lucas narrat, ait Paulus: »Cesarem appello .« Cui Festus: »Cesarem, inquit, appellasti, ad Cesarem ibis .« Estne sceleratior papa quam Nero? Credimus monachos istos sanctiores esse quam Paulum? Cur ergo Paulus, qui tertii celi tribunal ante conscenderat, Neroniano conspectui non sit dedignatus assistere; quis est monachus qui, pro sue sanctitatis arrogantia, sedis apostolice debeat iudicium reprobare? ubi scilicet non hominis meritum, sed ecclesiastice dignitatis attenditur institutum. Ipsi quippe in angiportuum angulis iudicant, et synodalia iura detrectant, diiudicant  monachos, clericalia cuncta corrodunt, et solis luicis, qui uidelicet acrius ac mordacius insequendi sunt, parcunt. uident monachum incedentem; aspice, inquiunt, unum scapulare. Presbyterum, uel Episcopum abire prospiciunt, barbirasos se uidere fatentur. A quibus etiam si benedictio queritur, nullatenus respondetur; protinus auertunt oculos, asserentes scilicet eos, quibus respondeatur, indignos.



CAPUT Iu. Cur Iudei in Christum male affecti.

Nos etiam si cum peccatoribus communicamus, et simul uescimur, obtrectationum mox sale conspergimur, laceramur, parique cum illis sententia damnationis inuoluimur: imo nos, nos, inquam, et  ipsissimi sumus qui eorum indigni iudicamur alloquio, qui eorum sociale contubernium non meremur. Sed hec non monachorum est regula, sed superstitio Phariseorum: »Murmurabant, inquit euangelista, Scribe et Pharisei, dicentes: Quia hic peccatores recipit, et manducat cum illis .« Et hec est radix et tota materia unde feralis in Dominum furor Iudaici liuoris incanduit; hinc in mortem eius uiperini fellis malitia conspirauit: nimirum quia se putabant legalium ceremoniarum esse custodes, Dominum autem arguebant amicum publicanorum, et Sabbata uiolantem. Delectat me cum Domino meo hanc perferre calumniam, et malo cum illo in domo Leui carnaliter uiuere, quam in tabernaculis peccatorum , hoc est, cum sanctis Deo  repugnantibus, habitare. Qui nimirum, spreta regula Christi morum, stoicorum dogma sequuntur , dum esse prorsus equalia omnia peccata definiunt. Nos autem inter Dauid sanctum, reprobumque Saulem, Ionathan medium constituimus; qui licet Saulem ueritatis 540 ac Fidei sinceritate transcendat, Dauid tamen merita pietatemque non equat. Admonendi sunt itaque fratres nostri ne nimis iusti, nimis sint sapientes. De quorum primo Salomon: »Noli, inquit, esse nimium iustus ;« de secundo dicit Apostolus: »Noli plus sapere quam oportet sapere, sed sapere ad sobrietatem .« Mala sapientia, quam caligo erroris obnubilat; bona simplicitas, que a catholice  fidei tramite non declinat. Odiosa sanctitas, que in heresim illabitur; et dum per triti itineris ductum dedignatur incedere, per anfractus et ruinosa deuia compellitur oberrare. Nimia certe immunditia in heretice contagionis illuuiem Nouatianos, qui et Cathari dicuntur, immersit; nimia sanctitas Luciferianos, tanquam perniciosos palmites, ab ecclesiastici corporis unitate precidit. Qui dum prohibent non licere quod licet, ac per hoc iactant se defensores esse iustitie, hostes adiudicantur Ecclesie, ut sibimet extrinsecus, uelut rane in paludibus, garriant, qui dum inessent, importune uociferantes, omnia confundebant. Huiusmodi quippe genus hominum ranis siue locustis merito comparatur; quia, sicut Aegyptum illa tunc animalia percusserunt, ita per  hos nunc uastatur Ecclesia. Nam de locustis Scriptura dicit: »Quia operuerunt uniuersam superficiem terre, uastantes omnia;« moxque subiungitur: »Deuorata est igitur herba terre, et quidquid pomorum in arboribus fuit .« Locuste siquidem uniuersam terre superficiem uastant, et herbas cum pomis arborum deuorant; cum detractores quilibet, uel infirma nostra, quasi herbas humilium, uel, sicut fructus arborum, opera perfectoram dilacerando corrodunt, et liuido mordacis inuidie dente consumunt. Contra quos dicit Apostolus: »Capite nos, neminem lesimus, neminem corrupimus, neminem circumuenimus .« Et alibi exprobrans ait: »Inuicem mordetis? inuicem leditis? uidete ne ab inuicem consumamini .«  Sed cum nos, in sacro uidelicet ordine constituti, deberemus esse uenatores Dei, sicut per Ieremiam dicitur: »Mittam uenatores meos, et uenabuntur ;« nos relicta preda secularium, nudatis dentibus, inuicem ringimus: et quasi rabide canicule mutuis nos morsibus laceramus. Reprimatur iam presumptio tumida, exequet se fratribus sanctitas onerosa. Qui uult esse sanctus, sit sibi coram Deo; nec per arrogantiam Tratri preferatur infirmo. Catulus itaque, cuius erat officium extraneos pellere. nequaquam, contemptis illis, aggrediatur domesticos lacerare, ne qui quietus poterat dormire sub tecto, exclusus foribus compellatur naubare [f cubare] sub dio  .


Sit nomen Domini benedictum.





541 542 OPUSCULUM TRICESIMUM PRIMUM. CONTRA PHILARGYRIAM ET MUNERUM CUPIDITATEM.





ARGUMENTUM.

Auaritie uitium, et precipue in accipiendis muneribus, grauissime detestatur: cardinalesque episcopos hortatur ut illud ab uniuersa Ecclesia et sacerdotum mentibus, si fieri potest, euellere et exterminare conentur. Prudenter autem hoc admonet uir sanctissimus. uidebat enim omnes fere clades et erumnas quibus illa tempestate Christiana resp. premebatur atque adeo uexabatur, ex auaritie fonte deriuatas esse; cuius teterrimam pestem si princeps Ecclesia opprimeret, facile deinde futurum apparebat, ut in toto catholico orbe aboleretur.

 Cardinalibus episcopis apostolice sedis PETRUS peccator monachus salutem in Domino.

 Sicut uerba presentibus indicia sensuum, sic interabsentes littere sunt instrumenta animarum. Bellatorie  artis industria, sicut in bello discitur, ut in pace postmodum doceatur; sic aliquando, dum docetur in otio, cautius exercetur in bello. In conflictu sedis apostolice, in quo uos adhuc unanimiter desudatis, concertator et ipse pugnaui. Sed ecce cum militari cingulo sim solutus, et in municipii pace compositus, libet iam docere quod didici.




[CONTRA PHILAGYRIAM ET MUNERUM CUPIDITATEM.]



CAPUT PRIMUM. Quod iudices ne gratis quidem accipere possunt dona.

Inter omnes itaque uitiorum circumfrementium acies, inter densissimas iaculorum ingruentium more grandinum tempestates, aduersus auaritiam uobis est attentius uigilandum, eiusque sagittis semper opponendus est clypeus. Qui nimirum ad hoc precipitanter  anhelat, ut lethale miseris uulnus infligat; principio tamen ut obtutum non frontis, sed cordis exstinguat. Unde uir Sapiens ait: »Xenia et dona excecant oculos iudicum, et quasi mutus in ore auertit correptiones eorum .« Armat enim muneribus aduentantes, et per eos expugnat ac cecat eorum corda, qui suggerendi locum apud aures obtinent principales, de quibus per Isaiam Dominus conqueritur, dicens: »Principes tui infideles, socii furum, omnes diligunt munera, sequuntur retributiones .« Dicat aliquis: Ego quidem nichil quero, sed si quid gratis offertur, accipere non recuso. Ecce hic non notantur ii qui munera querunt, sed qui tantummodo diligunt. Qui etiam socii furum non immerito dicuntur, quia dum  furtiua dona suscipiunt, etiam a comministris suis et sodalibus deprehendi uelut in furti crimine perhorrescunt. Et notandum quod dicitur: »Sequuntur retributiones;« quia quamuis munificis suis auxilium quod postulantur impendunt, reatus tamen maculas non euadunt; quia dum beneficii sui talionem recipiunt, fructus eterne mercedis amittunt. De quibus et paulo post dicit: »Heu! consolabor super hostibus meis, et uindicabor de inimicis meis .« Filii plane Samuelis nullum aliud crimen habuisse leguntur, nisi quia munera dilexerunt, et quia paterne munditie non sequebantur exemplum; irrecuperabiliter amiserunt plebis Isrelitice principatum. Et notandum, quia dum de illis Scriptura dicit: »Declinauerunt post auaritiam, acceperunt  munera,« protinus intulit: »peruerterunt iudicium .« uicinum quippe est atque contiguum, ut post munus acceptum, peruertatur etiam corrupto censore iudicium. O quam mundam Samuel frontem habebat a muneribus, cum dicebat: »Conuersatus coram uobis ab adolescentia mea usque ad diem hanc, ecce presto sum, loquimini de me coram Domino et coram Christo eius; utrum bouem cuiusquam tulerim, an asinum, si quempiam calumniatus sum, si oppressi aliquem, si de manu cuiusquam munus accepi; et contemnam illud hodie, restituamque uobis .« Unde et in lege precipitur: 543 »Ne accipias munera, que excecant etiam prudentes, et subuertunt uerba iustorum .« Et in Deuteronomio non dissimile: »Non accipies, inquit, personam, nec munera; quia munera excecant oculos sapientum, et mutant uerba iustorum .« Quam auersus a suscipiendis muneribus erat Abraham, cum regi Sodomorum Bara obsistebat, dicens: »Leuo manum meam ad Dominum Deum excelsum, possessorem celi et terre, quod a filo subtegminis usque ad corrigiam calige non accipiam ex omnibus que tua sunt .« Quam mundus a susceptis muneribus Moyses erat, qui scientem omnia Dominum in testimonium deducebat: »Tu, inquit, scis quod ne asellum quidem unquam acceperim ab eis, nec afflixerim quempiam eorum .« Nam ubi muneribus inhiatur, consequens est ut, sicut iudex  hunc accepta mercede iustificat, sic illum qui nil dedit affligat. Unde per Isaiam dicitur: »ue, qui iustificatis impium pro muneribus, et iustitiam iusti aufertis ab eo! « Quibus illico uindictam, que illis debetur, intentat, cum subdit: »Propter hoc, sicut deuorat stipulam lingua ignis, et flamme calor exurit, sic radix eorum quasi fauilla erit, et germen eorum ut puluis ascendet .« De quibus idem propheta alibi conqueritur dicens: »Omnes in uiam suam declinauerunt, unus quisque ad auaritiam suam a summo usque ad nouissimum .« Auaritia plane Dei omnipotentis aduersum se iracundiam prouocat; et cor quod possidet, uanis semper cogitationibus uexat. Hinc est quod de auaro conqueritur populo, dicens: »Propter iniquitatem  auaritie eius iratus sum, et percussi eum, et abscondi, et indignatus sum, et abiit uagus in uia cordis sui .«



CAPUT II. Quod fructus ex diuitiis capitur, si dispensentur pauperibus.

Nulla sane putredo uulneris in Dei naribus intolerabilius fetet, quam stercus auaritie. Et cupidus quisque dum sordentis pecunie questus accumulat, uertens exedram in latrinam, quasi molem stercoris coaceruat. Hinc est quod per Ezechielem dicitur: »Argentum eorum foras proiicietur, et aurum eorum in sterquilinium erit; argentum eorum et aurum non ualebit liberare eos in die furoris Domini :« et alibi scriptum est: »ue ei, qui multiplicat  non sua, usquequo, et aggrauat contra se densum lutum!«  Auaro sane contra se densum lutum aggrauare, est terrena lucra cum peccati pondere cumulare. Habacuc etiam propheta: »ue, inquit, qui congregat auaritiam malam domui sue! ut sit in excelso nidus eius, et liberari se putat in die mali .« Porro sicut ignem ligna non satiant, sic estum auaritie pecunia cumulata non sedat. Sed sicut flamma fomentis extollitur, ita nichilominus auaritia, dum lucra cumulantur, augetur. Unde et Ecclesiastes: »Auarus, inquit, non implebitur pecunia; et qui amat diuitias, fructus non capiet ex eis .« Fructus quippe ex illis caperet, si eas bene spargere non amando uoluisset  quia uero retinendo diligit, hic utique sine fructu derelinquit; 544 ubi et sequitur: »Ubi sunt multe opes, multi sunt qui comedunt eas .« Et quid prodest possessori, nisi quod cernit diuitias oculis suis? De quibus idem Salomon ait:« Diuitie conseruate in malum domini sui. Pereunt enim in afflictione pessima; generabit filium, qui in summa egestate erit .« Et ut ostendat quam infideles sint diuitie possidenti, mox subiicit: »Sicut egressus est nudus de utero matris sue, sic reuertetur, et nichil auferet secum de labore suo. Miserabilis prorsus infirmitas! quomodo uenit, sic reuertetur. Quid ergo prodest quod laborauit in uentum cunctis diebus uite sue? etc.«  An idcirco forte lucra congerimus, ut possessiones ac predia redimamus?  Sed quid prodest confinia proprii iuris extendere, cum hec uite nostre nequeant augustias protelare? Unde uir sapiens ait: »Noli attendere ad possessiones iniquas, et ne dixeris: Est mihi sufficiens uita; nichil enim proderit in tempore uindicte .« Nam et Isaias ait: »ue, qui coniungitis domum ad domum, et agrum agro copulatis usque ad terminum loci! nunquid habitabitis in medio terre soli uos?«  Ac si aperte dicat: Quousque uos extenditis, qui in communi mundo degere sine consortibus non potestis? Adiacentes quidem atque contiguos premitis; sed contra quos uos ualeatis extendere, semper inuenitis. Unde scriptum est: »Qui querit ditari, non erit innocens .« Et alibi dicitur: »Auaro nichil  est scelestius. Quid superbis terra et cinis? Nihil est iniquius quam amare pecuniam .« Dura certe et nimis formidolosa sententia. Si enim nichil est auaro scelestius, nichil iniquius; non ergo melior parricidis, non prefertur incestis, equatur hereticis, assimilatur idololatris. Unde et Apostolus dicit: »Auaritia que est idolorum seruitus .« Sit ergo quilibet castus, sit sobrius, sit indigentibus alendis intentus, hospitalitati deditus, ieiunet, uigilet, diem nocti psallendo continuet; si tamen auarus est, totum perdit; ita ut inter omnium criminum reos nequiorem se inuenire non possit: »Nihil est enim, sicut dicitur, auaro scelestius, nichil iniquius quam amare pecuniam .« Quid ergo proderit non occidere? non mecari? non rapere?  non denique periurare? immunemque te prorsus a cunctis criminibus custodire? dummodo si a te auaritia non expellitur, nichil te nequius, nichil scelestius reperitur.



CAPUT III. Quid sit auaritia.

Eat ergo auarus, parietes Ecclesie construat, studio predicationis insistat, dissidentes in pace confe leret, titubantes in catholice fidei ueritate confirmet, offerendis quotidie sacrificiis sit intentus, a negotiis secularibus sit remotus; donec tamen in eo ardor auaritie non exstinguitur, omnis flos uirtutum eius exuritur, et nullus eo criminosior inuenitur. Enimuero postquam Scriptura posuit, auaro  nichil esse scelestius, ne quis in hoc uerbo, quod est auarus, dubietatis scrupulus posset emergere, uigilanter addidit: nichil iniquius quam amare pecuniam. Igitur auarum esse nichil 545 est aliud. quam amare pecuniam. Amatur enim acquisita pecunia, amatur nichilominus acquirenda. Auaritia quippe quasi biceps est coluber; utroque consueuit ore mordere, utroque pestiferum uirus influere; dum aut aliena res queritur, aut habita delectabiliter possidetur. De illo sane qui utroque huius serpentis ore deglutitur, scriptum est: »uiro cupido et tenaci, sine ratione est substantia; et homini liuido ad quid aurum? iniuste aliis congregat, et in bonis illius alius luxuriabitur .« Sunt preterea qui totis ad appetenda aliena  desideriis inardescunt: sed hec postquam adepti sunt, precipitanter effundunt. Sunt qui ad aliena quidem acquirenda non inhiant, sed que sua sunt, tenaci custodia tanquam Cereris sacra conseruant. Teterrimum autem genus est eorum qui et aliena turpiter ambiunt, et que iam sui iuris sunt sordida tenacitate custodiunt. Peiores scilicet draconibus Babylonie, qui, licet infinitam auri argentique dicantur seruare congeriem, nulli tamen propriam diripiunt facultatem: et contenti quasi propriis rebus, non inhiant alienis. Porro autem quid mihi congregare diuitias, quas neque huc quispiam, dum ingrederetur, aduexit; neque comitari poterunt de seculo recedentem? Unde dicit Apostolus: »Nihil intulimus in hunc mundum, haud dubium quia nec  auferre quid possumus; habentes autem alimenta, et quibus tegamur, his contenti simus. Nam qui uolunt diuites fieri, incidunt in tentationem et laqueum diaboli, et desideria multa inutilia et nociua, que mergunt homines in interitum et perditionem. Radix enim omnium malorum est cupiditas, quam quidam appetentes, errauerunt a fide, et inseruerunt se doloribus multis .«



CAPUT Iu. Quam sit perniciosum diuitias appetere.

Quid ergo mirum quod superius diximus, auaro nichil esse scelestius, cum dicatur omnium malorum radix esse cupiditas. In quo enim radix est omnium malorum, ille consequenter omnium malorum reus  esse conuincitur; quia quorum habet in sui pectoris agro radicem, non potest uenenatam uitare propaginem. Nec pretereundum quod ait: »Quam quidam appetentes, errauerunt a fide .« Nimirum, sicut proditor Saluatoris, qui, ut exigue summe perciperet quantitatem, sub uenalitate distraxit rerum omnium Conditorem, et, pro uilis amore pecunie, auctorem tradidit uite. Sicut enim Balaam filius Beor , qui, dum ad pecunie que offerebatur inhiat questum, Dei fide contempta, de Isrelitici populi dedit ruina consilium. Hunc plane quidam non contemnende auctoritatis uiri tradunt , Helin fuisse Buziten de progenie scilicet Buz, qui secundus filius fuit Nachor fratris Abraham. Qui uidelicet Heliu in libro  B. Iob eius amicus dicitur exstitisse ; quoniam propheta fuerat, et spiritalis gratie reuelatione pollebat; sed dum auaritie paulatim declinasset in uitium, de propheta factus ariolus, de ariolo conuersus prohibetur in magum. Ecce quid utilitatis conferat 546 auaritia; que dum fidem hominibus tollit, prophetam uertit in magum, et ex apostolici culminis apice mergit in tartarum. Nunquid et Giezi a fide non errauerat, qui, dum argentum Naaman offerentem perciperet, domini sui spiritum suspicabatur absentem? Sed ait Eliseus: »Nonne cor meum in presenti erat, quando reuersus est homo de curru suo in occursum tibi?«  Ubi caute considerandum est quia, si ille multatus est qui pretium tulit de  uirtute prophete, quo pacto quis audeat uendere iudicium pape? »Accepisti, inquit Eliseus, argentum et uestes, ut emas oliueta et uineas, oues et boues, seruos et ancillas; sed et lepra Naaman adherebit tibi et semini tuo in sempiternum .«

Duo plane simoniace hereseos reperiuntur auctores, unus in ueteri Testamento, alter in Nouo; que etiam duo simoniacorum genera perfecerunt, uendentium scilicet, et ementium. Giezi siquidem donum sancti Spiritus uendidit , Simon Magus comparare tentauit . Nec ille solummodo dicendus est simoniacus, qui dat uel accipit de sacris ordinibus pretium; sed et qui uendit synodum, qui distrahit sacerdotale iudicium. Sed fortasse aliquis dicat: Et ille ergo qui pro synodali  sententia quidquam tribuit, simoniacum crimen incurrit? Non hoc dixerim; quia neque Naaman deliquit, dum fraudulento seruo pro mundatoris sui reuerentia munus obtulit. Aliud quippe est, quamlibet cause sue desiderare iustitiam, aliud canonicam, que per Spiritum sanctum constituta est, uenalem habere censuram. Et qua conscientia de promulgando iudicialis sententie calculo pretium sumimus; cum ille, cui patrocinium uenale prebemus, aut iuste, aut contendat iniuste? Quod si iuste litigat, ueritatem procul dubio uendimus; si uero iniuste, contra ueritatem, que Christus est, impudentis audacie temeritate pugnamus. Hinc est quod in lege precipitur: »Iuste quod iustum est, exsequeris .«  Iniuste quippe quod iustum est exsequitur quisquis ad defensionem iustitie non uirtutis emulatione, sed amore premii temporalis excitatur. Nam iniuste quod iustum est exsequi iure dicitur qui iustitiam quam pretendit, uenundare non ueretur. At ille quod iustum est iuste probatur exsequi, qui in assertione iustitie nil aliud preter solam iustitiam querit.



CAPUT u. Quod simoniaci sunt non solum qui paciscuntur, sed etiam qui pecuniam non pactam postulant.

Et quia sunt nonnulli qui uel antequam consecrationis exhibeant ministerium, uel ante decisum  cause negotium, nullum pacti sunt commodum; post modum uero tanquam a debitoribus exigunt, et extorquendis remunerationibus uehementer insistunt; hi se Giezi non dubitent crimen incurrere , qui, postquam Naaman curatus est, iamque reuertens, de dono S. Spiritus ausus est pecuniam postulare. Et sicut ille non alia quam lepre plaga percussus est, que homines remouebat a castris; 547 sic iste non leui, sed illius labe perfunditur criminis quod ab Ecclesie separat sacramentis.

uidi plane, dum episcopalis apicis officio fungeretur  , quemdam de fratribus nostris, nomen quidem supprimo, uitium noto, qui sic subsultabat atque gliscebat, dum prefixum synodalis concilii tempus insisteret, ac si triture siue uindemialis  prouentus articulus immineret. Accingebat enim se muneribus colligendis, ad quos utique precidendos non aciem ferri, sed falcem exacuebat eloquii, qui etiam huius fraudis habere pseudo dicebatur apostoles, qui nimirum pecunias hinc inde corraderent, easque marsupiis iam euomentibus infarcirent. Si quis autem mihi forte succenseat, quod consacerdotem meum tam mordaciter reprehendam, Ioannem corripiat et Mattheum , qui dum sacre prosequuntur historie ueritatem, coapostolum suum pecuniis inhiantem sacrilegum perhibent traditorem. Sperantes autem huiusmodi questus hostis antiquus sepe deludit, ut eis nullatenus impleat quod promisit. Sicut enim aucupes accipitrem ad escam carnis blandiens prouocat,  sed mox ut manu tenuerit, carnem subtrahit, loro pedes astringit; ita diabolus primo quidem pollicetur lucrum, quod postmodum subtrahens, peccati duntaxat iniicit laqueum. Hoc itaque modo qui muneribus inhiat, tanquam mus, dum escam corrodere nititur, tendicula suffocatur. Quod nimirum egregie precauit insignis ille Fabricius, quem dum Pyrrhus Epirotarum rex, aduersus imperium Romane reipublice dimicans, esse pauperem comperisset, sollicitare cepit, quartamque regni sui partem sibi, si ad se transfugeret, compromisit. Quod ille dedignatus abborruit, et, quouis gloriosior rege, in sua paupertate permansit. Hoc itaque Christianus, qui auarus est, audiat, sicque gentilitatem suam et gentilis hominis Euangelium erubescat. Et sepe sub hac  intentione munus accipitur, ut, si munificus reperiatur esse culpabilis, aufugium iustitie non lucretur. Quod facile quidem promitti, sed difficile ualet impleri. Acceptis quippe muneribus, si contra datorem quid agere uolumus, mox in ore nostro uerba mollescunt, locutionis acumen obtunditur, lingua quadam pudoris erubescentia prepeditur. Mens quippe percepti muneris conscia, debilitat iudicialis censure uigorem, reprimit eloquentie libertatem. Nam et si iudicii rectitudo funditus non adimitur, iudicandi tamen auctoritas eneruatur. Nonnulli uero hanc circa se reperiuntur habere custodiam, ut iudicialis adhuc cause pendente negotio nil etiam ab  offerente suscipiant; sopitis uero litibus, gratis oblata non spernant. Sed, emergentibus causis, sepe contigit ut, quod se putauerant gratis accepisse, in aliis cogantur negotiis compensare; fluuiique periculum, quod se sperauerant reliquisse post tergum, insperate coram se reperiunt enatandum. Hoc est ergo tutum et integrum, ut, iuxta prophetam: »Excutiamus manus nostras ab omni munere;« et nocendi siue iuuandi seruemus nobis ingenuam libertatem, ut non litigemus sub seruitute pecunie, sed seruiamus in libertate iustitie. Si quis forte domestice facultatis conqueratur augustias, audiat 548 attente quod scriptum est: »Propter inopiam multi deliquerunt, et qui querit locupletari, auertit oculum suum .« Si ergo illi delinquunt  qui rei familiaris inopiam perferunt, qui ea quoque que uictui sunt necessaria, sibimet deesse conspiciunt; si, inquam, et isti peccant, dum acquirendis rebus non superfluis sed necessariis estuant; quod illis iudicium qui ad hoc ditari moliuntur ut effluant? ut diuersas metallorum species et obnoxia tineis uestimenta recondant? Quibus terribiliter intonans Iacobus comminatur apostolus: »Agite, inquit, nunc diuites, et plorate ululantes in miseriis que aduenient uobis .« Quibus premissis, et causam presto subiungit: »Diuitie uestre putrefacte sunt, uestimenta uestra a tineis comesta sunt, aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis; thesaurizastis  enim uobis iram in nouissimis diebus .«



CAPUT uI. Quod diuitie non appetantur ad indigentiam, sed ad luxum.

Porro autem qui eiusmodi sunt, non ad hoc conqueruntur inopiam ut indigentiam nature necessitatum sustentaculis fulciant; sed ut turrite dapibus lances Indica pigmenta redoleant, ut in crystallinis uasculis adulterata melle uina flauescant. Ad hoc certe ditari cupiunt ut, quocunque deueniunt, presto cubiculum operosis et mirabiliter textis cortinarum phaleris induant, sicque parietes domus ab oculis intuentium tanquam sepeliendum cadauer obuoluant. Mox etiam tapetis prodigiosas imagines preferentibus sedilia sternunt, peripetasmata laquearibus,  ne quid occiduum delabatur, opponunt; deinde clientium turba diuiditur. Alii siquidem domino suo reuerenter assistunt, nutumque eius si quid forte iubeatur, curiosa nimis, uelut rimatores siderum, obseruatione custodiunt. Alii Marthe ministerio dediti, uelut hirundines, inquieti per diuersa discurrunt. Inter has autem delire ambitionis insanias, quid sibi dorsalia querunt, que a suis conspici dominis non merentur? Graue quippe dispendium sui patiuntur ornatus, dum in occipitio uel ceruicibus oculi non erumpunt. Et quam utile diuitiarum genus, quod dum nullum usum preter solam habeat pulchritudinem, specie tamen sua nequeat pascere possidontem! Alienorum nempe duntaxat oculorum  famulatur illecebris, dum non ad aspectum, sed post tergum sui appenditur possessoris. Cui non dissimilis et illa creditur esse dementia, dum lectulus tam operosis decussatur impendiis, ut ornamentum sacrosancti cuiuslibet, uel etiam ipsius apostolici precellat altaris. Et quam uidetur absurdum ut stratus ille diligentius excolatur, ubi corruptibilis caro soporis quiete resoluitur, quam ara crucis, in qua uidelicet hostia Dominici corporis immolatur. Hoc ergo modo cum sobrietas soleat commendare pontifices, effusis nunc opibus facti sunt helluones. Regalis itaque purpura , quia unicolor est uilipendiditur, 549 pallia uero diuersis fucata nitoribus ad sublimis lectuli deputantur ornatum. Et cum  domestici murices nostris aspectibus sordeant, transmarinorum pelles, quia magno pretio cemuntur, oblectant. Ouium itaque, simul et agnorum despiciuntur exuuie, ermelini, gebellini, martores exquiruntur, et uulpes. Cum illa scilicet in sacris honorentur eloquiis, et uel Ecclesie, uel personam exprimant Saluatoris: »Oues, inquit, mee uocem meam audiunt ;« et: »Ecce Agnus Dei, ecce qui tollit peccata mundi .« De istis uero uel taceatur omnino, et indigna sint que Scriptura commemoret; uel, si eorum reperitur ulla memoria, sinistram probantur habere figuram. Sicut est illud: »uulpes foueas habent, Filius autem hominis non habet ubi caput suum reclinet .« Ecce non reclinatur in uulpeculis Christus;  dormit sub uulpinis pellibus Christianus. Respuit animalia Redemptoris mundi uocabulo decorata; illud suum deputat ornamentum, que figuras innuunt reproborum. Sed diuites isti non mediocri percelluntur obstaculo, quia, dum phaleratis atque depictis se lodicibus contegunt, ue, ue illis! apertis oculis dormire non possunt. Inuidendum est ergo Regulo dudum consuli Romanorum , cui Carthaginenses, dum in reipublice constanter amore persisteret, oculorum palpebras preciderunt. Et reuera ad quid decor iste pulchritudinis, si non aspicitur? Ad quid certe rerum tam speciosa uarietas, si hec intuentis animus non pascatur? Preclarum uidelicet hoc diuitiarum est genus, quo dum utitur, nequeat aspici; dum aspicitur,  usum prebere non possit. Tedet cetera uanitatis attexere, non ridenda, sed gemenda ridicula; fastidium est tot ambitionis ac prodigiose uesanie dinumerare portenta. Papales scilicet infulas gemmis micantibus aureisque bracteolis per diuersa loca corruptas. Imperiales equos, qui, dum pernices gressus arcuatis ceruicibus glomerant, sessoris sui manus loris innexas indomita ferocitate fatigant. Omitto annulos enormibus adhibitos margaritis. Pretereo uirgas, non iam auro gemmisque conspicuas, sed sepultas. Nunquam certe uidisse me memini pontificales baculos tam continuo radiantis metalli nitore contectos, sicut erant qui ab Esculano atque Tranensi gestabantur episcopis. Uterque tamen  alter in Apulis finibus, Nicolao presidente; alter in Lateranensi Ecclesia, coram Alexandro, Romanis scilicet pontificibus, sunt deiecti. Nec eis profuit quod pontifices ligneis, auratis, usi sunt baculis; dum sacerdotii meritum non nitor efficiat uestium, sed spiritualium norma uirtutum; et non micantia margarita uel gemme, sed mores aurei deceant sacerdotem. Sicut enim uera sacerdotis humilitas Deum sibi conciliat, et cetera eius bona commendat; sic arrogantie tumor et uanitatis ambitio diuine aduersum se indignationis iracundiam prouocat, et contra bonum quod aliquando forsitan operatus est pugnat. Unde per Isaiam Dominus dicit: »Nunquid super his non indignabor?«  Super montem quippe sublimem sacerdos ascendit,  cum sese in superbie fastum per quasdam adulterini decoris insolentias erigit. Et cum anima 550 sacerdotis tanquam sponsa Christo spiritalis sit coniugii federe copulata; si sic exteriorem ambiat cultum, ut interiorem postponat ornatum, quodammodo uiri sui toro introducit adulterum. Unde uox diuina presto subiungit: »Quia iuxta me, ait, te discooperuisti, et suscepisti adulterum .« O quam acerbi doloris est, si, cum maritus est presens, tunc introducatur adulter; et in thalamo quo recubat sponsus, riualis admittatur incestus! Unde protinus additur: »Dilatasti cubile tuum, et pepigisti cum eis, dilexisti stratum eorum in manu aperta.« Et ne de ornatu uel deliciis taceat, illico subiicit: »Et ornasti te regio unguento, et multiplicasti pigmenta  tua .« Postquam uero confudit arrogantiam superborum et luxuriose uiuentium, mox spiritum consolatur humilium et salubriter afflictorum: »Auferte, inquit, offendicula populi mei, quia hec dicit Dominus excelsus et sublimis, habitans eternitatem in excelso, et in sancto habitans, et cum contrito et humiliato spiritu, ut uiuificet spiritum humilium, et uiuificet cor contritorum .« Cor denique sacerdotis Dei templum, Christi debet esse sacrarium, non certe, sicut legitur, spelunca latronum , uel sordentis pecunie receptaculum. Hoc enim unaqueque mens in diuino deputatur examine, quod uersat per concupiscentiam in cogitatione. Fornicationem imaginatur, uel adulterium, lupanar efficitur meretricum: effusionem  sanguinis meditatur, et odium, campus est frementium bellatorum: ciborum et suauium epularum uersat quis in cogitatione delicias; quid aliud in conspectu Dei uidetur, nisi cacabus siue lebes in quo cibus excoquitur? Controuersias tractat atque litigium; quid aliud quam tribunal iudicis aspicitur, siue forum? Unde cum Dominus ad Ezechielem diceret: »Ingredere, et uide abominationes pessimas, quas isti faciunt hic;« presto subiungit: »Et ingressus uidi, et ecce omnis similitudo reptilium et animalium, abominatio, et uniuersa idola domus Isrel depicta erant in pariete in circuitu per totum .« Quod enim uersatur in mente, tanquam depictum cernitur  in pariete. Et mens ipsa earum rerum imagines contrahit, quas sedula meditatione reuoluit; e tanquam diuersis actionum imaginibus pingitur, prout uana uel utilia meditatur. Ac si quispiam micantia nunc astra suspiciat, nunc declinet oculos in latrinam, modo miretur radiantis auri fulgorem, modo scabram ferri contempletur eruginem; sic, sic humana mens dum terrena meditatur et infima, procul dubio terra conspicitur; cum uero que pietatis sunt tractat, cum diuina cogitat atque celestia, merito celum, templum Dei uidetur, atque sacrarium.



CAPUT uII. Quod Romana Ecclesia sedes sit apostolorum.

Nunc preterea Romana Ecclesia, que sedes est  apostolorum, antiquam debet imitari curiam Romanorum. Sicut enim tunc terrenus ille senatus ad hoc communicabant omne 551 consilium, in hoc dirigebant et subtiliter exercebant communis industrie studium, ut cunctarum gentium multitudo Romano subderetur imperio; ita nunc apostolice sedis editui, qui spiritales sunt uniuersalis Ecclesie senatores, huic soli studio debent solerter insistere, ut humanum genus ueri imperatoris Christi ualeant legibus subiugare. Et sicut tunc Romanorum consules ex diuersis mundi partibus reportabant, peracta hostium cede, uictorias; sic isti nunc animas hominum de manu diaboli debent liberare captiuas. Ad hos quippe uictoriarum titulos, ad hos debent semper inhiare triumphos; uidelicet ut  antiquo predoni animarum pereuntium manubias rapere, et regi suo Christo signa gaudeant uictricia reportare. Hunc porro conflictum Dauid signauit, cum Rabbath ciuitatem uictor obtinuit. Rabbath quippe multitudo uel grandis interpretatur, quod non inconuenienter uniuersitatem huius mundi significare cognoscitur. Dauid itaque Rabbath obtinuit ciuitatem , cum suis legibus Christus grandem et copiosam huius mundi subdidit multitudinem. Coronam uero de capite regis illius Dauid abstulit, sibique, sicut Scriptura testatur, imposuit, quod tunc uerus Dauid Christus impleuit, cum mundi sapientes, quibus quodammodo diabolus ornabatur, eripuit, et in sui decoris et glorie diadema conuertit. Multitudo quippe fidelium non  modo Christi, sed et doctoris cuiusque corona perhibetur, cuius predicatione conuertitur. Sicut Paulus Philippensibus ait: »Itaque, fratres mei karissimi, gaudium meum et corona mea, sic state in Domino .« Sed et predam, iuxta Scripturam, asportauit multam ualde. Preda quippe de Rabbath tollitur, cum ex hoc mundo quique fideles atque deuoti ad Dei omnipotentis obsequium conuertuntur. uos, inquam, o sancti pontifices, uos potissimum huiusmodi debetis esse predones; qui quotidie desudetis animas hominum de manibus reprobi possessoris eripere, et triumphales regi uestro Dauid manubias reportare. Nec tamen sufficit, cum diabolo raptus ad Deum quisque pia  deuotione conuertitur, nisi mox etiam a status sui duritia quasi crebro sancte predicationis malleo conteratur. Unde per Ieremiam: »Nunquid non uerba mea sunt quasi ignis, dicit Dominus: et quasi malleus conterens petram?«  uerba quippe Domini quasi ignis sunt, quia frigus expellunt, calorem mentibus ingerunt; malleus autem sunt, quoniam obstinationis et peruicacie duritiam molliunt. Congrue ergo sacra subnectit historia: »Populum quoque eius adducens seruauit, et circumegit super eos ferrata carpenta; diuisitque cultris, et transduxit in typo laterum .« Quid enim per ferrata carpenta, quod utique genus est curruum, nisi fortem atque inexpugnabilem quadrigam sanctorum euangelistarum,  ac per hoc omnium diuinarum Scripturarum intelligere debemus eloquium? Nam, prout alibi iam diximus, uile quidem ferrum, tamen edomat omne metallum. Sicut ferrum metallis omnibus dominatur; sic euangelica doctrina duras mentes emollire cognoscitur. Quid est ergo super captos homines ferrata carpenta circumagere, nisi sacre 552 Scripture rotis humanarum mentium aream triturare? ut in eis sermo diuinus et uitiorum reluctantium glebas obterat, et eas ad suscipiendas mandatorum celestium segetes complanare et exequare contendat. Et quid est, eos cultris diuidere, nisi peccatorum hominum conscientiam ad confessionem diuini uerbi predicationibus aperire? De quo uerbo dicit Apostolus: »Gladium spiritus, quod est uerbum  Dei .« Tunc enim tanquam spiritalibus cultris homo diuiditur, cum ad detegendas anime sue plagas diuini uerbi gladio desecatur. Cur autem eos in typum laterum transduxisse narratur, nisi quia lateres et terreni sunt et decocti? Tunc enim peccator in typum lateris uertitur, cum ad predicationis uocem, sancti Spiritus ardorem concipit, et, ueraciter humiliatus, terram se ac lutum esse perpendit. Sic itaque quisque conuersus ac penitens in lateris formatur imaginem, cum et humiliatur ex sue fragilitatis luto, et quasi rubescit siue flammescit in amore diuino, ut, dum se terrenum puluerem pensat, cor suum ad referendas Deo gratias, qui se reuocauit, accendat. Unde et Adam interpretatur terra rubra, ut ex primi parentis  nomine quisque condiscat uel quid originaliter sit, uel quid eum actualiter esse conueniat. Ad hos itaque [triumphos] sacerdotes Ecclesiarum, ad istas sancti pontifices debuerant anhelare uictorias, non sumptuosis epularum ferculis, non resolui lenocinanti petulantia uoluptatis. Post mundi quippe nascentis exordium per mille ferme atque sexcentos annos humanum genus sine uini poculo et esu carnium uixit; nec tamen quispiam, quem Scriptura commemoret, usque ad obitum languore contabuit.



CAPUT uIII. Epilogus, et opusculi conclusio.

Sed ut iam, que supra latius comprehensa sunt, breuis epilogi fine concludam: et cotis functus  officio, dum ipse non incidam, incidentis aciem ferri magis ac magis exacuam; euallatur a corde nostro radicitus auaritia, concurrentibus scilicet omnium Scripturarum testimoniis euidentissime condemnata: et cum Achan filio Charmi, quasi tot Patrum sententiis, quot lapidibus obrupta . Non accipiendis muneribus delectemur, ne in occulti censoris examine a sacerdotali, quod absit! deiiciamur ordine, sicut filii Samuelis ob hoc iudicialis amisere culminis dignitatem. Non uendamus synodum, nec synodale decretum redigamus ad pretii quantitatem, ne sacri concilii Spiritum sanctum distrahere uideamur auctorem. Secularis pompe facessat ambitio, moderetur nitor et insolentia uestium, epularum, ac potuum ingurgitatio temperetur.  In manus pauperum nostra pecunia transeat; que per auaritiam turserat, per misericordiam exhausta iam crumena follescat. Nostre diuitie nosterque thesaurus lucra sint animarum, et in arca nostri pectoris pretiosa recondantur talenta uirtutum. In hac etiam ara principaliter sacrificium offeramus, et, profligatis que circa nos sunt, demum 553 nosmetipsos Deo uiuentes hostias immolemus; quatenus qui sacerdotes in oculis hominum cernimur, in obtutibus etiam occulti Iudicis ueri sacerdotii iure fungamur.





SCHOLIA.

Regalis itaque purpura quia unicolor est, uilipenditur; pallia uero diuersis fucata nitoribus, ad sublimis lectuli deputantur ornatum. Ex hoc loco facile  colligitur multo ante quam recentiores aliquot affirmant, purpuram S. R. E. cardinalium habitum fuisse, nec eorum duntaxat, qui ex clericorum ordine ad tam sublime fastigium euehebantur, sed etiam monachorum e S. P. Benedicti claustris ad eam dignitatem assumptorum. Constat enim eos ad quos Petrus Dam. scribit, monachos fuisse ex sancti Benedicti familia, quibus tamen ita loquitur: »Et cum domestici murices nostris aspectibus sordeant, transmarinorum pelles, quia magno pretio cemuntur, oblectant.« Qui arbitror, ut dicebam, longe antiquiorem purpure usum inter S. R. E. presules fuisse, quam recentiores aliqui existiment. Et quidem si in hisce rebus argumentum ualet a picturis desumptum, purpure usum non modo in clericis, sed etiam in monachis fuisse antiquissimum probat etiam auctor libri beato Desiderio abbati et cardinali prope annum Domini 1060 dedicati, et ex bibliotheca Casinensi cum aliis multis in uaticanam translati:  in cuius fronte, ipse, inquam, Desiderius monachus et abbas sacri monasterii Casinensis, ac tituli S. Cecilie presbyter cardinalis duplici ueste, stricta una, talari altera, et quasi consulari purpurea utraque, uittaque aurea in singulis extremitatibus ornata inspicitur. Nec est dub tandum quin uiuente Desiderio ea pictura facta sit; nam preterquam quod uersus, qui libri principio ab anonymo illo Casinensi eiusdem libri scriptore prefiguntur, ipsum tanquam presentem alloquuntur: id etiam preterea ostendit, quod Desiderius ad capitis tergum quadratam habet tabellam, que indicium ea tempestate uiuentis esse solere, peruetusta Urbis monumenta, quorum nos multa obseruauimus, demonstrant: et Ioannes diaconus cardinalis in uita S. Gregor. lib. Iu, cap. 84, testatur. Amplius, sicut cardinales in locum senatus antiqui successere, ita multo antea quam hi recentiores opinantur, a Romanis pontificibus eos purpura donatos fuisse uerisimillimum fit. Sed, et cum dicant  Innocentium Iu anno Christi 1244 statuisse ut cardinales equo in publicum uecti, galero rubro uterentur; et Paulum II anno Dom 1464 suo Decreto mandasse ut cardinalium galeri ex serico coccineo fierent, quibus etiam panno eiusdem 554 coloris dono datis, equi uel mule corum, dum equiarent, ut sternerentur uoluisse; mirum uidetur quomodo alii historici scribant cardinales tempore Clementis uI circa annum Christi 1353 et 1358 panno purpureo, tam ipsos, quam ipsorum equos indutos, ac perornatos fuisse, ut de cardinali Aegidio Albornotio testatum reliquit illius etatis scriptor Mattheus uillanus Chron. Florent., lib. III, cap. 54, et lib. uII, cap. 100, et assertor uite beati Petri de Lucemburgo cardinalis creati ad annum 1386, tametsi a pseudopapa non solum galeri rubei, sed et cappe rubee duobus in locis satis aperte meminit. uerum ut hoc loco illud etiam non pretereamus, abbates etiam Benedictini ordinis quosdam dignitatis commonstrande gratia  uiolaceo usos esse; ut constat antiquissimo monasterii Farfensis registro, ex quo manifeste apparet quinque ac triginta fere numero abbates ad Supponem, qui anno Domini 1040 uixit, his uestibus indutos monasterium rexisse. Quem uiolaceum colorem abbatibus, et maxime Rome degentibus, quiue sacro illustrissimorum cardinalium consistorio, ac summo pontifici presto adesse, et quasi a latere esse consueuerant, et temporum, bellorum  ac ceterorum huiusmodi iniurias hominumque malitiam ademisse facile creditum est. Nec hoc quidem mirum, cum Benedictini ordinis professoribus ex sanctissimi sui patris regula quocunque uti colore permissum fuerit. Quapropter cum cardinalitia uel quauis alia dignitate fulgebant, ut purpuream uel uiolaceam chlamydem gestarent, dispensatione summi pontificis  non indigebant. Quamuis uero S. P. Benedictus suis cum monachis in ueste nigra incederet, generatim tamen hec precipit: »De quarum rerum omnium colore, ant grossitudine non causentur monachi; sed quales inueniri possunt in prouincia, in qua habitant.« Unde Paulus Diaconus Casinensis apposite hunc locum ita explicat: »Non debent monachi causare, si pedules albi fuerint, et tunice fusce, id est, si pedules alterius coloris fuerint, et alterius tunice atque alterius cucule.« Et Ferriolus, Smaragdo abbate referente:  »Colorem etiam, inquit, in his album uel nimis rufum, per quem sepe species corporis ad perniciem suam uidentibus commendatur, uitet.« Hec Ferriolus, qui quasi ex consilio eiusmodi monachos admonebat. Quibus inspectis manifeste constat monachos in claustris degentes, si omnis coloris indumento tegi poterant, maiori iure Ecclesie proceres constitutos, iniussu et impune purpureis uel uiolaceis uestibus insigniri posse quis dubitat?


Sit nomen Domini benedictum.





555 556 OPUSCULUM TRICESIMUM SECUNDUM. DE QUADRAGESIMA ET QUADRAGINTA DUABUS HEBRAEORUM MANSIONIBUS.





ARGUMENTUM.

Occasione cuiusdam qui per quadraginta dies, non modo tunc cum ab Ecclesia sancitum est, sed aliis etiam anni temporibus, cibis lautioribus abstinebat, quadragenarii huius numeri mysteria et quasdam quasi prerogatiuas ex sacris litteris colligit. Deinde quadraginta duo loca, in quibus morati sunt paulisper Hebrei antequam ad destinata sibi diuinitus arua peruenirent, mystice interpretatur; ita ut per ea uirtutum quibusdam gradibus ad perfectionem et felicitatem tendentem, Christiani hominis uitam occulte significari luce clarius ostendat.

 Reuerentissimo fratri HILDEBRANDO, PETRUS peccator monachus intime dilectionis affectum.

Quod ego simul et tu, uenerabilis frater, uicaria nuper interlocutione contulimus, non otiosum uel superfluum ducimus si per titularis etiam styli seriem digeratur. Dixi siquidem, si oblitus non es, nosse me seruum Dei, qui preter illas Quadragesimas, que scilicet a Patribus institute, suisque limitibus per anni circulum sunt prefixe, alias occulte carinas [f. cartinas] celebrat, quibus scilicet illices carnalium passionum appetitus frangat, ac prurientes estuantis illecebre concupiscentias crucifigat. Modo quippe per quadraginta dierum spatium piscibus abstinet, modo se uel a pomorum, uel etiam olerum, que sibimet aptiora sunt, perceptione cercet.  Aliquando siquidem cerasorum primitias comedit, aliquando peponum, aliquando ficuum uel uuarum, uel quidquid illud est quod delicatius sapit. Sed mox ut gula prouocatur, ut comedat, disciplina protinus adhibetur, ne desiderata contingat; et quia quod ardor edendi iam gustauerat, auidius concupiscit,  ille protinus frenum abstinentie faucibus iniicit; non utique condemnans cibos quos Deus creauit ad percipiendum cum gratiarum actione fidelibus; nec ignorans quia omnis creatura Dei bona, et nichil reiiciendum quod cum gratiarum actione percipitur . Cum omnia scilicet comedere prius incipiat, quanquam esus ille magis ad cruciatum quam ad oblectationis emolumenta proficiat. In hac igitur abstinentia gule frangitur appetitus, concupiscentie feruor exstinguitur, non Dei, quod absit! creatura damnatur: et in hoc uberior mercedis fructus acquiritur, quod hec quasi uilium rerum abstinentia non famosa, uel celebris, [sed] et palam geritur, et tamen uelut occulta nescitur. Quem uidelicet, fratres, si quis cur hoc uel illo cibo non  utatur, inquirat; respondet illico quia suis infirmitatibus hunc noxium non ignorat. Quod tamen iste de languoribus anime loquitur, hoc ille de incommoditate corporis arbitratur. Et hanc per singulos illos cibos abstinentiam quadrageno semper dierum, circulo tenere consueuit.




[DE QUADRIGESIMA ET QUADRIGINTA DUABUS MANSIONIBUS HEBRAEORUM.]



CAPUT PRIMUM. Quod in rebus despicabilibus grauior est abstinentia.


Ipse quoque mihi nuper confessus es quoniam ideo te funditus a porrorum siue ceparum perceptione compescis, quia uidelicet his acuminibus uberius delectaris. In his itaque despicabilibus rebus et grauior abstinentia, et minor est gloria. Facilius enim carne, quam sale quis abstinet; grauius est abiicere fructus arborum, quam aspersas patinis fragrantias pigmentorum. Quanquam et parentes nostros de paradiso pomum proiecerit , non pigmentum. Quia non est in culpa quod pluris emi, sed quod possit auidius concupisci. Sed potiorum rerum abstinentia plausu fauoris attollitur, uilium uero contemptus dignus preconio non uidetur.  Unde fit ut quod minoris est honoris in publico, maioris glorie pondus habeat in occulto. Sicut ait predicator egregius: »Quod 557 momentaneum, inquit, et leue est tribulationis nostre, supra modum in sublimitate eternum glorie pondus operatur in nobis .« Enimuero mihi uidetur seruus ille Dei, quem diximus, de sancti Spiritus hoc infusione concipere, quod semper uult de Quadragesima in Quadragesimam per uarias succedentis abstinentie uicissitudines currere, et nunquam uelit a proposita sacrati huius numeri linea declinare. Hic est enim numerus, quo celum cataclysmus aperuit; cum, abolitis iniquitatum sordibus, mundi faciem diuina pietas innouauit . Per huius numeri continentiam Moyses  scripta digito Dei legis mandata promeruit : per hanc et Elias usque ad montem Dei Horeb indeficua gressuum agilitate peruenit . Accedit huic numero longe clarior gloria, cum et ipse Dominus et quadraginta diebus ieiunauit in deserto , et totidem horis postmodum iacere dignatus est in sepulcro . Post Resurrectionem quoque quadraginta diebus cum discipulis deguit , donec ad maiestatis paterne consessum uictor ascendit .

Quod ergo frater illo huius sacri numeri mysterio delectabiliter pascitur, ut intra metam eius per salutaris semper abstinentie uicissitudines transferatur, diuini procul dubio Spiritus promouetur instinctu, ut, dum intra quadragenarii numeri modum iugiter  graditur, ex Aegypto cum Isrelitis ad patriam se properare testetur. Per hunc enim numerum Isreliticus populus terram repromissionis ingressus est . Et, o quam profundi, quamque admirabilis altitudo mysterii! quia per quam sacramenti lineam Deus est conuersus ad homines, per hanc homo reuersus est ad auctorem. In egressione quippe filiorum Isrel ex Aegypto quadraginta due sunt mansiones, et aduentus Domini Saluatoris in mundum per quadraginta duas nichilominus generationes inducitur, quas uidelicet euangelista Mattheus enumerat, dicens: »Ab Abraham usque ad Dauid generationes quatuordecim, a Dauid usque ad transmigrationem Babylonis generationes  quatuordecim, a transmigratione Babylonis usque ad Christum generationes quatuordecim .« Ipso ergo numero Dominus in Aegypti huius ima descendit, quo populus Isrel ad terram repromissionis ascendit. Descendit, inquam, ille, ut iste ascenderet. Ille seruitutis induit formam , ut iste de seruitutis ergastulo liber exiret. Et obseruanter Moyses posuit, dicens: »Ascenderunt filii Isrel cum uirtute sua .« Que est enim electorum uirtus, nisi Christus, qui est uirtus Dei?  Qui ergo ascendit, cum ipso ascendit qui ad nos non necessitate, sed dignatione descendit; ut illud uerum esse non dubitetur, quod per Apostolum dicitur: »Qui descendit, ipse est et qui ascendit super omnes celos, ut adimpleret omnia  .«



CAPUT II. Contra eos qui litteraliter tantum sacram Scripturam intelligunt.

Sed quia nos ex occasione predicti fratris in materiam huius disputationis incidimus, 558 non otiosum credimus si in ea paulo diutius immoremur; presertim cum nonnulli, diuine rationis ignari, friuolum conquerantur atque superfluum ut in Ecclesia legatur istarum descriptio mansionum. Arbitrantur enim hec scire uel legere nil penitus utilitatis afferre: putantes quod rem tantummodo gestam narret historia, et hanc cum ipsa tunc uetustate transisse, neque nunc ad nostram aliquatenus notitiam pertinere. Sed si subtiliter ipsa  Scripture uerba perpendimus, quam extreme dementie sit hoc dicere, luce clarius inuenimus. Ait enim historica series: »Et he mansiones filiorum Isrel, ex quo exierunt de terra Aegypti cum uirtute sua in manu Moysi et Aaron;« moxque subintulit: »Et scripsit Moyses profectiones eorum per uerbum Domini .«

Audistis quia scripsit hec Moyses per uerbum Domini? Et quis hoc audeat dicere? imo quis temerario presumat ore garrire ut quod Domino iubente conscribitur, nil utilitatis, nulla conferat emolumenta salutis? Aggrediar ergo, frater mi, si tibi onerosum non est, mansionum illarum figuras summatim ac succincte perstringere, et quod ex dictis Patrum indagare potuerim, compendiosis uerbis  breuiter annotare, ut querelosus quispiam ex gustu micarum labentium colligat quam nectareis dapibus pleni ferculi mensa redundat.

Notandum autem quoniam omnis ille discursus, ut quidquid illic gestum historialiter legitur, totum in nobis per mysterium spiritualis intellectus impletur. Quod enim tunc uisibiliter gestum est, nobis per spiritualem intelligentiam congruit, nostro tempori uetus illud seculum militauit. Hec enim, ut ait Apostolus, »in figura contingebat illis .« Nos enim de fornace Aegyptiace seruitutis egredimur, et terram repromissionis ingredi per plurima mansionum loca, hoc est, per diuersa uirtutum incrementa conamur. Sed quoniam absque  tribu sola Leui, Patrum pene omnium cadauera prostrata sunt in deserto, ad terram autem illam filii tantummodo peruenerunt, expedit ut uetus homo noster intereat, et nouus, qui secundum Deum creatus sit , ad obtinendam terram uiuentium conualescat. Quod autem tribus Leui cum ceteris in deserto non periit, hinc manifeste colligitur, quia, postquam omnium Isrelitarum numerus a uiginti annis et supra, Moyse supputante, descriptus est, presto subiunctum est: »Leuite autem in tribubus familiarum suarum non sunt numerati cum eis .« Dicit enim Dominus ad Moysen: »Tribum Leui noli numerare, neque ponas summam eorum cum filiis Isrel .« Postmodum uero Scriptura dicit: »Hic est numerus  filiorum Isrel, qui descriptus est a Moyse et Eleazaro sacerdote, inter quos nullus fuit eorum qui antea numerati sunt a Moyse et Aaron in monte Sinai .« Predixerat enim Dominus quod omnes morerentur in solitudine. Quibus uidelicet historie uerbis patenter ostenditur quia, ceteteris in deserto prostratis, ad repromissionis terram Leui tribus incolumis et illibata peruenit. Quisquis ergo se potuerit in sacerdotum uel Leuitarum ordine constituere; quisquis noluerit cum reliquis hominibus in terra sortem hereditarie 559 portionis acquirere, sed solum cum tribu Leui contentus sit Dominum possidere, iste profecto in huius mundi deserto non moritur, sed terram repromissionis ingredi uiuus et incolumis promeretur. Qui  ad promissiones ergo Patrum peruenire desiderat, hereditatis in terra funiculum cum tribu Leui possidere contemnat. Nam qui se pro terrenis in terram deiecit, qui sese, ubi cum amaritudine Pascha celebrandum est, ac uelociter transeundum, diutius gaudere confidit: »Anima, inquiens, habes multa bona reposita in annos multos, requiesce, comede, bibe, epulare; non sine causa meretur audire: Stulte, hac nocte repetent animam tuam a te; que autem parasti, cuius erunt?« Hic itaque non die, sed nocte perimitur, sicut primogenita Aegyptiorum. Nimirum qui non spreuit Aegyptum, sed obsequium prebuit rectoribus tenebrarum, qui et ipsi nocte animam eius repetunt; quoniam odiuit lucem, nec iustitie consecutus est ueritatem. Sed dum uagantius ad  exteriora progredimur, iam quasi premisse sponsionis obliti, nunc ad Isrelitarum mansiones, in quibus aliquantulum immoraturos nos esse promisimus, iam quodam, ut ita loquar, postliminio redeamus.



CAPUT III. Quod descensio Christi ad nos fuerit per quadraginta duo gradus.

Itaque, sicut dictum est, in quadraginta duabus mansionibus peruenerunt filii Isrel usque ad principium capiende hereditatis . Principium uero capiende hereditatis fuit, ubi Ruben et Gad et dimidia tribus Manasse accipiunt terram Galaad in possessionem. Porro autem, sicut illi  ascenderunt per quadraginta duas mansiones, ita Saluator noster in Aegyptum mundi huius descendit per totidem patres. Quod si iam intelligimus quantum sacramenti numerus iste contineat, humane scilicet ascensionis, et diuine descensionis, incipiamus iam per ea que descendit Christus ascendere; et primam nobis eam mansionem, quam ipse nouissimam habuit, edificare. Si quis enim ad nos per loca quelibet ueniat, ut mox rediens per loca nos eadem ducat; ubi desinit ille, nos iter incipimus, et ubi ille ceperat, nos finimus. Prima scilicet Christi generatio cepit ab Abraham, ultima uero uelut postrema mansio terminauit in uirginem. Et quoniam Abraham interpretatur, pater excelsus, nos hoc iter incipimus a uirginis partu, ut peragrantes  sequentia deinceps mansionum loca, postremo ad Deum, Patrem uidelicet perueniamus excelsum. Partus ergo uirginis nobis ex Aegypto exire uolentibus in primis occurrit, cum, uerbum Dei carnem factum in hunc mundum uenisse credentes, relictis omnibus caducis et transitoriis, in illo solo requiescimus, in illo nostre quietis et spei habitaculum collocamus. Post hec iam si perficere, et ad singulos quosque fidei et uirtutum gradus ascendere nitimur, tandiu debemus immorari, donec ualeant uirtutes in consuetudinem uerti. Et tunc non quasi transcurrere spiritualis uite deserta conspicimur, 560 sed mansionem facere, uel etiam habitare in ipsis uirtutum profectibus iudicamur. Nam qui bonum opus non perseueraturus incipit,  quasi uiam properando transcurrit; qui uero in ea quam semel arripuit, permanet sanctitate, ibi quodammodo edificat mansionem. Et notandum quia cum ire, et manere, ac per hoc iter, et mansio a se sint penitus dissona, nec sibimet inuicem congruant, utrumque tamen in illo Isrelitico procinctu conuenisse Scriptura confirmat, ut illi per desertum et iter habuisse dicantur et mansiones. Quia nimirum nos, qui terram uiuentium intrare contendimus, et manere debemus per fixum professionis nostre propositum, et ire semper per meliorande conuersationis et cumulandi profectus argumentum.

In primis ergo proficiscuntur filii Isrel de Ramese. Ramese, sicut nonnullis uidetur, in nostra lingua,  commotio turbida, uel commotio tinee dicitur. In quo datur intelligi quod omnia que mundi sunt, in commotionibus et perturbationibus constituta, et corruptele, quam tinea designat, probantur obnoxia. In quibus utique non oportet animam residere, sed incunctanter exire. Quidam uero Ramese interpretari commotionem, uel tonitruum putauerunt. Quod utique nobis aptari non incongrue poterit, quia, dum ad predicationem euangelice tube commoti fuerimus, uelut ad tonitruum celestium nubium excitati, ex Aegypto mundi huius eximus. Exierunt autem illi mense primo, quintadecima luna, in ipso scilicet plenilunio, ac ueris exordio. Et nos cum summe lucis radiis illustramur,  cum in nobis bone uoluntatis flores erumpunt, cum omnia renouantur, cum prata denique nostrorum cordium superni solis fomite recalescunt, tunc ex Aegypti tenebris egredi festinamus.

Secunda mansio fit in Sochot. Sochot autem interpretatur tabernacula. Primus igitur anime profectus est ut terrenis se commotionibus diuidat, sibique tanquam peregrine et incole non habitaculum figat, sed exsilii tabernaculum struat; lugens cum Propheta: »Heu me, quia incolatus meus prolongatus est!« 

Deinde ueniunt in Ethan, siue, ut Septuaginta interpretes dicunt, Buthan, que est in extremis finibus solitudinis. Ethan fortitudinem sonat. Qui ergo iam  pro Deo peregrinantur in mundo, qui se incolas et exsules recognoscunt, necesse est ut quanto magis se prebent in terrenis actibus debiles, tanto sint in humilitate ac patientia fortiores. Buthan autem uallis interpretatur, quod ab eodem sensu nequaquam discrepat. Oportet enim ut quisquis ad terram uiuentium properat, ad perferenda tentationum iacula in humilitatis et patientie conualle persistat.

Inde profecti sunt in Phiahiroth, que respicit Beelphegor, et castramentati sunt ante Magdalum. Phiahiroth interpretari dicitur, os nobilium, per quod exprimitur lingua doctorum. In conualle quippe patientie constitutus, quo grauius uel persecutionum uel carnalium tentationum flagellis atteritur, eo magis  necesse est ut ei ab ore nobilium, id est, a sanctorum doctorum exhortationibus succurratur. Si 561 uero non Phiahiroth sed Osiraath proferendum est, ut alia testatur editio, sciendum est quod Iraath, uicus interpretatur. Ad os ergo, hoc est, ad primum uici huius uenitur ingressum, quod significat noue conuersationis initium. Unde non ad urbem, sed ad uicum ueniunt; quia necesse est ut nouitii quique interim se intra suburbane uite cohibeant modum, nec precipitanter adhuc audeant senatorie perfectionis attentare fastigium. Unde bene dicitur quoniam Arioth respicit Beelsephon . Beelsephon siquidem interpretatur ascensio specule, siue turris. A paruis enim ad magna conscenditur. Non enim hec mansio fuit in ipsa  specula, sed respiciebat speculam. Quia nouitius quisque, et si ad speculatiuam uitam iam per desiderium tendat, necdum tamen ad speculatiue perfectionis culmen aspirat. Quamobrem illic apte subiungitur: »Et castrametati sunt ad Magdalum .« Madgalus magnificentia dicitur. Nouiter enim quis ad Dei seruitium ueniens, ascensionem specule, et magnificentiam iam quidem in conspectu suo per intentionem tenet, sed per effectum uirtutis necdum possidet. Quia licet spe contemplationis ac perfectionis iam pascatur et nutriatur, necdum tamen consummate munditie uel superne gratie nitore perfruitur. Ut si Beelsephor interpretatur, dominus Aquilonis, sicut a quibusdam dicitur, quid  per hunc Aquilonis dominum, nisi antiquus hostis exprimitur, qui frigidis et ab amore Dei alienis cordibus principatur? Ante hunc ergo, id est contra hunc castrametamur, cum aduersus eum infederabili dimicatione confligimus.

Inde profecti per mare Rubrum uenerunt in Mara, que interpretatur, amaritudo. Rectus scilicet ordo est ut qui ad terram properant melle manantem, in deserto uite huius laboris et tentationis amaritudinem hauriant; et per discipline presentis asperitatem perueniant ad remunerationis interne dulcedinem. Unde dicit Apostolus: »Omnis, inquit, disciplina in presenti quidem non uidetur esse gaudii, sed meroris; post autem fructum pacatissimum exercitatis per eam reddet iustitie .« In  procinctu siquidem spiritualis militie constitutis, modo amara dulcibus, modo dulcia miscentur amaris; ut per hec experiatur humana conditio et quid a se patiatur infirmitatis, et quid a Deo debeat sperare uirtutis. Sicut eidem populo dicitur: »Afflixi te, et cibaui te manna in deserto, nesciebant patres tui, donec dignosceretur quid esset in corde tuo .«



CAPUT Iu. Quod apostoli sint duces populi Christiani.

Unde sequitur quia, profecti de Mara, uenerunt in Elim, ubi duodecim erant fontes aquarum, et septuaginta palme. uides post tentationis amaritudinem ad quantam deueniunt et dulcium pomorum et aquarum profluentium amenitatem. Per tentationis  itaque pugnam, perducuntur ad palmas, et per sitis intolerande penuriam, ad irriguam ueniunt aquarum uiuentium affluentiam. Animarum 562 quippe medicus omnipotens Deus sic omnia ordinate dispensat, ut, tanquam melle pigmentis infuso, et tristibus leta, et letis tristia misceat; quatenus mens infirma et aliquando percussa nunquam de prosperitate superbiat, et aliquando refota, in aduersitatibus non succumbat. Elim preterea interpretatur arietes, qui nimirum sunt gregum sequentium duces. Qui uero sunt duces rationalis gregis, hoc est, populi Christiani, nisi sancti apostoli? Hi nimirum sunt duodecim fontes ariditatem mentium doctrine celestis fluoribus irrigantes. uerum quia non illos duodecim duntaxat apostolos Saluator noster  elegit, sed et alios septuaginta constituit; idcirco non solum duodecim fontes, sed et septuaginta describuntur illic arbores fuisse palmarum. Nam et ipsi apostoli nominantur, sicut et in beati Pauli uerbis agnoscitur. Cum enim de Resurrectione Saluatoris ageret: »uisus est, inquit, Cephe, et post hec illis undecim, deinde apparuit apostolis omnibus .« Ex quibus uerbis manifeste colligitur quod, preter ilios duodecim, et alii discipuli non inconuenienter apostoli nominentur.

Sed egressi de Elim, iuxta mare Rubrum fixere tentoria. Nota, quia non mare rursus ingrediuntur, sed iuxta mare tabernaculum figunt: ut mare tantum et procellarum cumulos procul aspiciant, nequaquam  tamen motus eius et impetus pertimescant. Nos etiam post tentationum fluctus, post undisoni maris formidolosa naufragia, eadem sepe mala que pertulimus, ante oculos ponimus: ut iam, uelut in littore constituti, dignas ereptori nostro Deo gratias referamus.

Profecti quoque de mari Rubro applicuerunt in desertum Sin. Sin interpretatur, rubus, siue tentatio. Incipit ergo Christi militi iam prosperitatis spes arridere, et collocutionis diuine uerba promittere. De Rubo siquidem Dominus apparuit, et Moysi ad filios Isrel perferre mandata precepit . Illic ergo tibi datur sperande clementie signum, ubi factum est Isrelitice uisitationis initium. Sed non otiose Sin etiam tentatio dicitur. Solet etiam sepius  et in uisionibus interuenire tentatio, dum nonnunquam spiritus iniquitatis transfigurat se in angelum lucis . Et ideo subtiliter est agendum, ut discernantur genera uisionum. Sicut et Iesu Naue cum angelum cerneret, et tentationes aliquando huiusmodi uisionibus inesse nullatenus dubitaret, protinus ab eo qui apparebat, requisiuit, dicens: »Noster es, an aduersariorum? « Nam et per Apostolum discretio spirituum inter dona sancti Spiritus enumeratur . Quod autem Sin etiam odium interpretari dicitur, neque hoc quidem a spirituali exorbitat intellectu. Quisquis enim peruenit ad uisionem uel allocutionem Dei, confestim concipit odium mundi.



CAPUT u. Quod languores anime sint uitia, mors uero peccata criminalia.


Sed et inde progressi, uenerunt in Depthca: siue ut alia translatio perhibet, Raphaca . 563 Dephtca denique pulsatio dicitur. Et nos postquam pertingimus ad Ecclesiam, quam uidelicet Rubus ille significat, ubi Dei meretur homo colloquium, ubi uisio conspicitur angelorum, tunc incipimus petere, querere, ac regni celestis arcana pulsare, Domino precipiente et pollicente, qui dicit: »Pulsate, et aperietur uobis .« Si uero Raphaca quis malit admittere, que sanitas dicitur: hoc nomen anime dudum languide, sed iam per donum sancte Ecclesie languoris nexibus absolute conuenienter aptatur. Hec est enim anima  cui dicitur: »Benedic, anima, mea Domino, et omnia interiora mea nomini sancto eius .« Quem, queso, Dominum? Qui sanat, inquit, omnes languores tuos, qui redimit de interitu uitam tuam. Languor scilicet anime uitia sunt, mors anime peccata criminalia sunt. »Peccatum enim cum consummatum fuerit, generat mortem .«

Deinde ueniunt in Halus. Halus interpretatur, labores, siue fermentum. Et certe sanitatem labores sequuntur, quoniam ad nil aliud sanitatem sancta debet anima concupiscere, nisi ut labores pro Deo ualeat pressurasque perferre. Ideo nempe socrus Petri de febre conualuit, ut Domino per sedulitatis obsequium ministraret . Ideo  per Ananiam sanatus est Paulus , ut continuis postmodum laboribus insudaret. Hinc est quod eidem Ananie de illo dictum est: »Ego enim ostendam illi quanta oporteat eum pro nomine meo pati .« Quod autem Halus etiam fermentum interpretari dicitur, et hinc nobis congrue significationis intellectus offertur. Hec est enim fermentum illud quod tollens mulier commiscuit in farine satis tribus, donec fermentaretur totum , id est, sanctum Euangelium. In hac siquidem solitudine populus murmurauit, et manna simul et coturnices accepit. Et cum non modo fermentum, sed et manna sacrum significet Euangelium, miro modo hec simul in decima mansione conueniunt: ut post legis premisse decalogum, panis Euangelii succedere uideatur.

 Posthec ueniunt in Raphidin. Interpretatur itaque Raphidin laus iudicii. Et certe satis congrue, ut et labor antecedat laudem, et laus proueniat post laborem. uerum non cuiuscunque rei, sed laus iudicii, [que add.] uidelicet de rationis iudicio prodeat, non laus que de superbie uanitate procedat. »Spiritualis enim homo iudicat omnia, et a nemine iudicatur .« Reperiuntur et alie horum nominum interpretationes; sed si cuncta, que nobis in hac materia suggerunt, amplectimur, iam non seruabitur epistolaris ordo compendii, sed onerosi consurget enormitas libri. Isrelitarum ergo mansiones succincte transcurrimus, non ut earum scrutemur arcana cubicula, sed ut in earum nominibus, tanquam  exteriora parietum simpliciter ostendamus.

Deinde ueniunt in desertum Sinai. Sim, quam superius diximus, et Sinai, unum non ambigitur esse desertum; sed Sin dicitur ipsa planities. Sinai uero mons est in eadem supereminens solitudine, in quo nimirum Dominus legis edicta promulgat, et Moyses tabernaculum fabricat . Et hoc aptissime congruit, ut postquam rationabilis anima rectum ac per 564 hoc laudabile ceperit habere iudicium, tunc in se Deo suo construat tabernaculum, et digna iam Creatoris alloquio, celestium percipiat mysteria mandatorum.

Post hec profecti sunt ad sepulcra concupiscentie, ubi scilicet pulcher ordo contexitur. Nam cum felix anima suo sit tabernaculum Creatori, cum mandatis  diuine legis intenta iam ceperit celestia contemplari; mox estuantium uitiorum ardor exstinguitur, et omnis carnalis illecebre concupiscentia sepelitur; ut non iam caro se aduersus spiritum moueat, non aduersus carnem spiritus concupiscat .

Inde transitur in Aseroth, quod interpretatur, atria perfecta, uel beatitudo. Et, o quam pulcher ordo mysterii, quam decora series spiritualis incrementi! ut postquam sepelieris concupiscentias carnis, presto peruenias ad atrium perfectionis et premium beatitudinis. Felix anima, que nullis iam uitiis carnis urgetur, quia mox ad beatitudinem percipiende remunerationis ingreditur!

Post hec uenerunt in Rethma, siue Pharam. Rethma,  ut opinamur, interpretatur, uisio consummata; Pharam uero, uisibile os. In quibus quid aliud intelligitur, nisi ut sancta quelibet anima post sepultas iam carnis concupiscentias, perducta iam ad atrium perfectionis, secura de premio beatitudinis ad consummatam mox Dei uisionem ueniat, eiusque uisibile os, hoc est, presentem Dei speciem cernat? Nunc enim uidemus eum, sicut dicit Apostolus, in speculo, et in enigmate; tunc autem facie ad faciem : et nunc cognosco ex parte, tunc autem cognoscam, sicut et cognitus sum. Que tamen omnia, quia sancti quilibet in carne constituti, habere nequeunt pleniter in re, iam habent in spe, quam scilicet spem iam firmissimam tenent; quia Spiritum sanctum, qui eos in uie huius laboribus roborat, pignus habent.  Unde et illa interpretatio, qua Rethma sonitus, siue iuniperus dicitur, non incongrua iudicatur. Ferunt enim lignum hoc ignem in se longo tempore conseruare ; adeo ut si prune eius fuerint cineribus adoperte, usque ad annum ignite perueniant. Quia ergo Spiritus sanctus, sicut legitur, scientiam habet uocis , et in apostolos missus est in specie ignis ; hec interpretatio, qua Rethma sonitus, uel iuniperus dicitur aptissime Spiritui sancto conuenire uidetur.

Hinc itaque digressi, castrametati sunt in Remon Phares, quod apud nos, excelsa intercisio dicitur. Nam cum anime redeuntis ad Deum intellectus augetur, mox ei datur perfecta notitia, qua scilicet excelse atque sublimiter nouit et terrena a celestibus intercidere,  et caduca quelibet ac transitoria a perpetuis separare. Si uero Remon Phares, ut alibi reperitur, mali punici diuisio dicitur, per hoc procul dubio sancta designatur Ecclesia, que tanquam multa grana uno cortice contegit, dum omnem credentium turbam inseparabili catholice fidei unitate concludit.

Deinde transeunt in Lebna, quod interpretatur, dealbatio. Non autem ignoramus dealbationem aliquando pro crimine poni, sicut dicuntur monumenta dealbata, et paries dealbatus, 565 sed hic illa dealbatio debet intelligi de qua per Isaiam dicitur: »Si fuerint peccata uestra ut coccinum, quasi nix dealbabuntur: et si fuerint rubra quasi uermiculus, ut lana alba erunt .« Et in psalmo: »Niue  dealbabuntur in Selmon .« Et in Apocalypsi: »Capilli Iesu tanquam lana alba referuntur .« Quapropter hic dealbatio conuenienter intelligitur de uere lucis splendore prodire, et de summe uisionis claritate descendere. Quod si Lebna, ut quidam dicunt, in laterem uertitur, in quo uidelicet opere Isreliticus in Aegypto populus coactus est laborare; hoc datur intelligi, quia sicut illi post tam sublimia loca rursus in laterem ueniunt; ita nos quandiu in huius mundi deserto peregrinamur, necessitate compellimur aliquando a summis ad ima descendere, et a spiritualibus ad terrene actionis opera transmigrare.

Post hec ueniunt in Ressa, quod in frenos uertitur,  et non incongrue. Si enim post perfectionis culmen ad opera lutulenta descendimus, discipline nexibus, et penitentie loris infrenandi sumus, ne uagemur per abrupta precipites, sed cito redeamus ad consuete munditie puritatem. Interpretatur etiam Ressa uisibilis, siue laudabilis tentatio. Quamuis enim mens cuiuslibet iusti uiri, iam ad alta proficiat, tentatione tamen adhuc in ima deprimitur, ne per tumorem superbie de uirtutibus extollatur. Stimulus enim tentationis ad custodiam adhibetur humilitatis. Unde dicit Apostolus: »Ne magnitudo reuelationum extollat me, datus est mihi stimulus carnis mee angelus Satane, qui me colaphizet .« Hec ergo tentatio uisibilis est, quia manifesta; laudabilis, quia salutifera.



CAPUT uI. Quod caro in tentatione subiicienda spiritui.


Inde progressi ueniunt in Ceelatha, quod interpretatur, ecclesia; ut uidelicet instabiles quique, qui se per uitiorum abrupta precipitanter impellunt, sacre Scripture frenis ad Ecclesiam retrahantur; siue quod alia tenet editio, Machebat, quod est principatus uirge. Quod utrumque potestatem uidetur exprimere. Carni quippe, que tentatur, necesse est ut presidens spiritus principetur. Ut cum illa abiiciat pugnam, iste quasi desuper intentet minaciter uirgam, dum rigidi terroris adhibet disciplinam.

Exinde uenitur in montem Sepher, siue Sephar, quod tubicinatio appellatur. Tuba signum est belli. Equus enim Dei odoratur bellum, et cum audierit  buccinam, dicit, uah ; et miles Christi cum se persenserit uitiorum ingruentium tentatione uallatum, uirtutum protinus arma corripiens, procedit ad prelium; et cominus in bella congreditur, ne degeneri torpore solutus, ab aduersariis facile perimatur, et tunc poterit gloriosius tuba canere, hoc est, ad spirituale certamen et alios prouocare.

Unde illic dicitur, quia inde profecti uenerunt in Harada, siue quod alibi dicitur, in 566 Charadath, quod in nostra lingua sonat, idoneus effectus; ut ipse nimirum iam predicator factus, merito ualeat cum Apostolo dicere: »Qui idoneos nos fecit ministros noui testamenti .«

Sed et inde proficiscentes, ueniunt in Maceloth, quod interpretatur, ab initio. Quisquis enim ad perfectionis  summam contendit, omnium rerum contemplatur initium, dum cuncta uiscerum suorum uota conuertit ad Deum. Et dum cor ad auctorem suum iugiter dirigit, a rerum omnium initio non recedit. uel si Maceloth, ut quidam sentiunt, dicatur esse conuentus, per hoc Ecclesia intelligitur, in qua uidelicet a cunctis fidelibus conuenitur. Unde canitur: »Ecce quam bonum, et quam iucundum habitare fratres in unum .«

Deinde uenitur in Tharath, uel, sicut alibi legitur, in Caath, quod est patientia, uel confirmatio. Quisquis enim desiderat terram uiuentium per presentis uite labores ingredi, necesse est eum ad toleranda mundi pericula per patientiam confirmari.  uel si Thahath, ut a quibusdam dicitur, uertitur in pauorem, dicatur unicuique certanti, uel iam forte per diuinam gratiam triumphanti: »Noli altum sapere, sed time .«

Sed inde profecti ueniunt in Thare, quod Grece quidem ecstasis interpretatur, in nostra uero lingua dicitur contemplatio. Consequens est enim, ut quisquis antea probetur per patientiam, proinde ad contemplationis perueniat gratiam; et qui prius in tribulatione deprimitur, postmodum ad uisionis intime letitiam sustollatur. Sin autem Thare, sicut quidam putant, astutia, uel malitia debet intelligi, hoc ad Ecclesiarum prepositos non immerito uidetur posse referri; ut ipsi suis auditoribus timeant, qui in tentationum tribulatione laborant. Astutia enim, et  malitia illius cauenda est, de quo dicitur: »Quoniam aduersarius noster tanquam leo rugiens circuit, querens quem deuoret .«

Deinde procedunt in Methca, uel, sicut alibi legitur, Maathica, quod interpretatur, mors noua. Nunquam tam perfecte diabolica cauetur astutia, quam si Christo commorimur; ut tanquam insensibiles ad hostis callidi tentamenta reddamur. Quam nouam mortem contemplatio parit, que scilicet et mundum nobis, et nos mundo mortuos efficit. Quod si Methca, ut quibusdam placet, in dulcedinem uertitur; quid mirum, si de contemplatione ad dulcedinem ueniatur, cum ipsa contemplatio nil aliud sit, quam ineffabilis, et immensa dulcedo?

Post hec uenitur in Hesmona, que festinatio dicitur.  Nam postquam pertingimus ad dulcedinem contemplationis, moram non ferimus tarditatis. O quam moleste moram patiebatur ille, qui dicebat: »Utinam dirumperes celos, et descenderes, et liquefierent montes a facie tua .« Quam grauiter hanc moram ferebat ille, qui dicebat: »Cupio dissolui, et esse cum Christo ,« multo magis melius. Sin autem a Senna dicatur quod ossa significat, hoc ad robur constantie pertinet. Quod necesse est, ut Christi amator habeat, ne per amorem nimium impatiens fiat.

567 Hinc iam transitur in Mosoroth, quod significare putatur, excludens. Anima quippe, que ad perfectum sponsi sui amorem peruenit, tentationes a se callidi corruptoris excludit. Unde et Apostolus:  »Nolite, inquit, locum dare diabolo .« Quod si Moseroth, iuxta quosdam interpretatur uincula, sanus per omnia, et congruus intellectus elucet. Nimirum sancta quelibet anima, que celesti sponso in amore coniungitur, necesse est ut ei assiduis Scripturarum meditationibus, quasi quibusdam uinculis insolubiliter connectatur. De quibus uinculis Christo per Isaiam dicitur: »uiri sublimes ad te transibunt, et tui erunt, et post te ambulabunt colligati uinculis .«

Unde non immerito iam uenitur in Baneim, quod significat fontes, uel excolationes, id est, ubi diuinarum Scripturarum fontes anima bibit, et excolat, hoc est, subtiliter tractat, et ruminat. Excolat,  inquam, cum illud euangelicum seruat: Ut ne unus quidem apex, aut unum iota de lege pretereat, quin omnia fiant . Si uero Beneiaacan, sicut quidam dicunt, transfertur in filios necessitatis, siue stridoris, hoc significat, quia quisquis diuinis eloquiis eruditus est, et affluenter instructus, necesse est ut post se et alios trahat, ac filios gignat. Quibus nimirum dum fletus, et stridorem dentium minaciter obiicit, quodammodo necessitatem eis, ut ad Deum conuertantur, imponit. Ii sunt ergo filii necessitatis, uel stridoris, de quibus et prophetice canitur: »Afferte Domino, filii Dei, afferte Domino filios arietum .«



CAPUT uII. Quare tentatio uirtuti admisceatur.

 Post hec ascendunt in montem Gadgad, quod interpretatur, nuntius, uel accinctio, uel certe concisio. Quibus enim uerba Dei annuntiamus, eos procul dubio commonere debemus, ut et se uirtutum armis accingant, et inuisibilium hostium spiritualibus gladiis terga concidant. Quod dum eos agere non segniter edocemus, cum eis simul ad montana conscendimus. Quod si Gadgad, ut quidam putant, tentamenta significat; datur intelligi, quoniam his, qui ad celestem patriam tendunt, tentationes deesse non possunt. Et sepe tentatio uirtutibus admiscetur, ut laborioso Christi militi merces uberior acquiratur.

Et quia per mala tentationum ad premiorum bona transitur, congrue sequitur, quoniam inde profecti  uenerunt in Ietebatha, siue, ut alibi legitur, Iatbatha, quod interpretatur, bonitas, siue bonum. Ergo per experimenta tentationum ad bonitatem, que procul dubio Christus est, peruenitur.

Inde profecti sunt in Ebrona, quod transitus appellatur. Animo quippe transeunda sunt omnia; et in eum solum debes obtutum mentis infigere, cum quo sine transitu ualeas permanere.

Post hec ueniunt in Asiongaber, quod interpretatur, consilia uiri. Postquam enim nos in Christum omnino proiicimus, postquam in eum omnem cordis nostri fiduciam collocamus, esse 568 pueri sensibus ulterius non debemus, imitantes Apostolum, qui dicit: »Cum autem factus sum uir, euacuaui que erant paruuli .« Et iterum:  »Nolite pueri effici sensibus .«

Sed quoniam qui apponit scientiam, apponit dolorem, iterum ueniunt in desertum Sin, que est Cades. Sin autem tentationem interpretari, iam superius diximus. Sicut enim uas aureum, uel argenteum sepe malleus percutit, sepe lima hinc inde poliendo circumdat, ut clarius fiat ; sic iterata tentatio, constantis, et non cedentis anime rubiginem purgat. uas enim figuli probat fornax, et homines iustos tentatio tribulationis . Et quia Cades, fructificatio sancta dicitur, uides quoniam tentationum sulcos sancta fructificatio subsequatur.

Sed et hinc applicuerunt in montem Hor, in extremis  finibus Edom. Hor, montanus interpretatur. Quisquis enim tentatus non labitur, sed de tentatione fructificat, consequens est ut ad montem, qui Christus est, uictor ascendat. Hic est enim mons ille coagulatus, mons pinguis , de quo per prophetam dicitur: »Erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes .« Hic mons dicitur montanus, quia ubi Christus, ibi et procul dubio Christianus. »Ubi sum, inquit, ego, illic et minister meus erit .«

Deinde ueniunt in Salmona, quod interpretatur, umbra portionis. Et merito postquam in montem, qui est Christus, ascendimus, uitiorum fugientes ardorem,  sub defensionis eius umbraculo residemus. De qua uidelicet umbra per Ieremiam dicitur: »Spiritus oris nostri Christus Dominus, captus est in peccatis nostris, cui diximus: In umbra tua uiuemus in gentibus :« et angelus ad Mariam: »uirtus, inquit, Altissimi obumbrabit tibi .« Salmona etiam, ut alicubi reperitur, imaguncula dicitur: quod utique loco illi non absurde congruit, dum ibi eneus ille serpens appensus sit , qui crucifixi representat imaginem Saluatoris.



CAPUT uIII. Quod oris parcimonia transitus sit in Phinon.

Fit preterea transitus in Phinon, quod interpretatur os, uel oris parcimonia. Et os quidem, quia  mox ut passionis Christi sacramenta cognoscimus, quod corde credimus, ore pronuntiamus; sicut scriptum est: »Credidi propter quod locutus sum .« Et Apostolus: »Corde creditur ad iustitiam, ore autem confessio fit ad salutem .« Oris uero parcimonia dicitur; quia dum tam profunda redemptionis humane mysteria penetrare non possumus, quasi ori nostro digitum superponimus, ut diuinitatis Christi celsitudinem maioribus relinquentes, de sola tantum eius cruce tractemus. Sicut dicit Apostolus: »Nihil iudicaui me scire inter uos, nisi Christum Iesum, et hunc crucifixum .«

Post hec profecti sunt in Oboth, quod utique uertitur in magos, siue pythones. Propter quod datur  intelligi, quia post imaginem Dei, que in cordis ratione concipitur, post 569 acceptam fidem, que oris confessione profertur; consurgunt aduersum nos heretici, errorem uenenate perfidie dogmatizantes, tanquam pythones, et magi malefica incantationum carmina conspergentes.

Hinc transitur in Gebarim, que est in finibus Moabitarum. Gebarim significat aceruos lapidum transeuntium. Isti porro sunt lapides uiui, sancti scilicet, ex quibus non modo Hierusalem superna construitur, sed et presens Ecclesia tanquam margaritis coruscantibus adornatur. Qui merito transeuntes dicuntur, quia terrena quelibet, ac transitoria mente calcant, atque ad celestia transire  festinant. Si uero non Gebarim, sed Gai dicatur, quod alia testatur editio, et hoc ab intellectu transeuntium non aberrat. Gai siquidem interpretatur, chaos. Dicit autem Abraham diuiti: »Quia inter nos, et uos, chaos magnum firmatum est .« Ad illum ergo sancti semper transire desiderant, ut in eius sinu, sicut et beatus ille Lazarus, feliciter requiescant.

Unde satis apte consequitur, ut post chaos pythonum atque magorum, quod est tenebrosa calliditas hereticorum, presto ueniant in Dibongad, quod significare dicitur, apiarium tentationum. Apes enim ore mella ferunt, sed aculeis pungunt; sic et heretici, uerbis quidem manifeste blandimenta pretendunt, sed quasi post se erroris aculeos  contegunt. Primo distillant ore dulcedinem, sed postmodum spargunt aculeate falsitatis errorem. Unde Propheta conqueritur, dicens: »Circumdederunt me sicut apes, et exarserunt sicut ignis in spinis .«

Inde profecti sunt in Helmondeblathaim, quod uertitur in contemptum palatarum, hoc est, ficuum, siue contemptus opprobrii. Ficus autem deliciosus est fructus, per quod intelligitur necessarium esse, ut qui iam donis celestibus appropinquant, cuncta carnalis illecebre blandimenta contemnant. Quod si contemptus opprobrii magis admittitur, per hoc indubitanter instruimur, ut si quando uel hereticorum, uel reproborum quorumlibet dehonestamur iniuriis, non turbemur. Per quod scilicet utrumque  salubriter edocemur, ut nos nec inhonesti contemptus irrisio moueat, nec ulla terrene dulcedinis oblectamenta resoluant, quatenus de hoc mundo ualeamus dicere cum Propheta: »Sicut tenebre eius, ita et lumen eius .«

Inde commigrant ad montes Abarim contra Nabo. Abarim, transitus; Nabo, abscessio interpretatur, ubi scilicet anima, quasi per omnes itineris mansiones, ita per cunctas fuerit progressa uirtutes; quia iam ad culmen perfectionis ascendit, mente mox transit ex hoc seculo, et abscedit. Que nimirum, et si adhuc manere uideatur in mundo, in carne tamen, non secundum carnem ambulans , iam recessit e mundo. Sicut de Enoch dicitur: »Et non inueniebatur, quia transtulit  illum Deus .« Ita quisquis sanctitate perfectus, et mundo iam mortuus pertransiit mundum, et habitat in regione uirtutum.

Postrema uero mansio est in campestribus Moab super Iordanem contra Iericho. Ad hoc enim tam longi itineris transitus agitur, ad hoc 570 tot eruminis, ac laboribus per uastam huius mundi solitudinem suspiratur, ut applicemus ad Iordanem, hoc est, accedamus ad inexhaustam celestis sapientie plenitudinem. Iuxta quam peregrinationis nostre tabernaculum construentes, eius fluentis a cunctis nos Aegypti squaloribus properemus abluere, ut purificati terram repromissionis ualeamus intrare, ut simus, sicut de sponsa in Canticis dicitur:  »Oculi eius sicut columbe super riuos aquarum, que lacte sunt lote, et resident iuxta fluenta plenissima .« Et notandum quod profectio ista non in montibus, sed in campestribus desinit; quoniam sancti quique quanto celsiori perfectione sunt prediti, tanto maiori sunt humilitate fundati. Qui etiam contra Iericho mansiones edificant, quoniam aduersus mundum, qui per eam designatur, infederabiliter pugnant. Quibus dicitur: »Si de mundo fuissetis, mundus quod suum erat diligeret; sed quia de mundo non estis, propterea odit uos mundus .«



CAPUT IX. Epilogi et opusculi conclusio.

Hec tibi, uenerabilis frater, de Isreliticis mansionibus  summatim, raptimque transcurrimus; profundiora uero mysteria uacationi tue, que liberior est, reseruamus. Inquirendi quidem, uel intelligendi dedimus occasionem, non autem plene contulimus intelligentie facultatem. Et nos quidem earumdem mansionum tantummodo quasi ianuas aperuimus, tue prudentie sit eas ingredi, earumque mysteria uelut occulta thesauri celestis talenta rimari. Mihi autem duntaxat obtinuisse sufficiat, ut fatuus quisque nesciens que loquitur, uel de quibus affirmat, non ulterius garriat hec nichil utilitatis afferre; sed mysticis allegorarium spiritualium sacramentis non dubitet omnia redundare. Nos itaque post metata tot mansionum castra, post tam longe profectionis erumnas, Aaron et Moyse iam defunctis, hoc est,  ueteri sacerdotio ac lege solutis, sub Iosue duce terram euangelice repromissionis sumus ingressi. Terram, inquam, lacte ac melle manantem, hoc est, humanitatis Christi atque diuinitatis mysteria profluentem; quibus utique iam nil aliud restat, nisi ut in Hierusalem pectoris nostri construamus Domino templum, ita decore uirtutum tanquam auri et argenti, omniumque gemmarum uarietate conspicuum. In cuius scilicet templi uestibulo duas erigamus hinc inde columnas ad Salomonis exemplum, ponentes et catenulas in earumdem capitibus columnarum. Sicut enim Scriptura testatur: »Unam columnam  a dextris, et alteram posuit a sinistris;« ubi mox sequitur: »Eam, que a dextris erat, uocauit Iachim,« hoc est, firmitas: »et que ad leuam, Booz ,« hoc est in robore.

Quid enim per columnam, que a dextris erat, et uocatur firmitas, debet intelligi, nisi dilectio Dei? Et quid per eam, que a sinistris est, et uocatur in robore, nisi dilectio proximi? Aliud est enim firmitas, hoc est ipsum 571 robur, aliud in robore; quoniam aliud est diligere ipsum Deum, aliud diligere proximum in Deo. In dilectione quippe proximi mensura ponitur; Deum uero diligere sine ulla prorsus mensura iubemur. In uestibulo ergo templi columnam, que firmitas uocatur, erigimus, cum in hac presenti Ecclesia, que celestis illius Ecclesie  uestibulum est, Deum totis uiribus firmiter, et constanter amamus. Ipsa quippe dilectio, sicut Ioannes Euangelista perhibet, Deus est . Et de Deo Propheta psallit: »Tu es Deus meus, et fortitudo mea .« Columnam uero, que uocatur in robore, in sinistra eiusdem uestibuli parte statuimus, cum proximum nostrum in Deo, sicut nosmetipsos amamus. Ubi notandum, quod Scriptura prosequitur: »Nec non et quasi catenulas in oraculo, et 572 superposuit eas capitibus columnarum .« In nostre quippe mentis oraculo capitibus columnarum catenulas superponimus, quibus scilicet utramque columnam sibimet inuicem connectamus; quia nec Deum sine proximo, nec proximum uere diligimus sine Deo.  Quod utique templum tu, uenerabilis frater, optime potes, Deo manum prebente, construere, qui mutuatus es ab Aegyptiis aurea uasa, et argentea cum uestibus pretiosis . Thesaurum quippe tollit Aegyptiis, unde Deo tabernaculum construat, qui petas, ac philosophos legit, quibus ad penetranda mysteria celestis eloquii subtilius conualescat. Ipse tabernaculum hoc in nostra dignetur mente construere, qui destructum sui corporis templum triduano potuit spatio reformare.


Sit nomen Domini benedictum.





573-574 OPUSCULUM TRICESIMUM TERTIUM. DE BONO SUFFRAGIORUM ET uARIIS MIRACULIS, PRAESERTIM B. uIRGINIS.





ARGUMENTUM.

Desiderius Casinensis abbas B. Petro Damiano per internuntium comminatus fuerat illum, nisi ad suum monasterium uisendum quamprimum accederet, orationum suffragia, si se uiuente decederet, a Casinensibus monachis non habiturum. Qua comminatione permotus scribit ad eumdem in presentia, ut eam reuocet, itinerisque difficultatem causatur; pene quoque, quam sibi comminatus fuerat, grauitatem exaggerat. Ad ultimum cum obedientie uirtutem collaudasset, se obtemperaturum illi non obscure presefert.

 Archangelo monachorum DESIDERIO PETRUS peccator monachus seruitutem.

Non ignorare te patior, uenerande Pater, quia Guidunculus ille, puer uidelicet noster, acrem meroris  aculeum meis uisceribus intulit; cum id, quod mihi minatus es, per ordinem nuntiauit. Dixisse siquidem te retulit, quia nisi Casinense monasterium, quod utique nobiliter regis. inuiserem; orationem  sancti loci, si te uiuente defungerer, non haberem. Que uidelicet mine cum eas ad mentem reuoco; non ut acus pungunt, sed conti potius more, uel spiculi, uiscera nostra transfodiunt. Gemine siquidem necessitatis undique coarctor obstaculis. Nam et propinqui obitus me reddit etas matura suspectum, et tot sanctorum oratione fraudari, non leue periculum. ueniens itaque medullitus pertimesco, ne dum monasterium quero, extra monasterium moriar. Mors enim licet aliis sit incerta, procul dubio tamen senibus est propinqua. Aetas enim cui non succeditur, finem uite proximum comminatur. Non ueniens autem nichilominus paueo, ne si fratribus, quibus intersum, inseparabiliter heream, uberioris, et incomparabiliter subuentionis [sanctioris uel quid simile  f.] auxilium conuentus amittam. In utriusque igitur periculi meditullio constitutus, quid mihi potius sit agendum, ad liquidum non discerno, dum e duobus quidquid elegero, suspicionis ambigue laqueum non euado.




[DE BONO SUFFRAGIORUM ET uARIIS MIRACULIS.]



CAPUT PRIMUM. Quod somniis non sit credendum.

Hic ad memoriam redit, quod sicut Gellius ait, Alexander somniauit, ne somniis crederet. Ubi quidquid eligat Alexander, hoc disceptatio fine concluditur, ut illi, quod uiderat, somnio non credatur. Nam si somniis iure creditur, somnium illud, quod asserit non credendum esse mentitur. Quod si nequaquam debet somniis credi, consequitur etiam, ut nec illis fides debeat adhiberi. Cui non dissimile quid  et in sacro reperitur eloquio, cum dicitur: »Ego dixi in excessu mentis mee, omnis homo mendax ;« cui nimirum responderi potest: Si omnis, et tu; falsaque iam erit sententia, quam mendax ipse protulisti. Si uero ipse non mendax, uera iam sententia non erit; quia dum tu es uerax, non omnis homo cognoscitur esse mendax. uerum ne ad instar gentilium scripturarum sacra quoque Scriptura calumnie pateat, sed ipsa se potius propria auctoritate defendat; notandum est, quod premittitur: Ego dixi in excessu mentis mee. Per excessum igitur mentis et semetipsum transiit, cum de qualitate hominis definiuit. Ac si perspicue dicat: De falsitate omnium hominum inde ueram sententiam protuli, unde ego ipse supra hominem fui. In  tantum uero et ipse mendax, in quantum homo. In tantum autem omnino non mendax, in quantum per excessum mentis supra hominem ad summa contemplanda conscendi.

Sed cum quindecim fere dierum medium nos iter absentet, par fuerat, ut quod seni precipis, ipse prior experireris, ualens scilicet etate, preualidus robore: insuper adde, quia et abundas uehiculis, et constipantium ministrorum obsequiis. Fertur et Phalaris huius pretendisse legis exemplum, qui nimirum cum licet regnum in tyrannidem uerteret, et exquisitis 575 quosque nocentes suppliciis atrociter laniaret, faber quidam ereum sibi taurum obtulit, atque ut in eum igne candentem damnatitii quique  proiicerentur, instruxit. Placere quippe sibi de crudelitate potissimum credidit, quem et inferendis semper suppliciis inhiantem, et inhumane cognouit crudelitatis auctorem. Presertim quia dum quisque proiectus in bestiam uoces emitteret, taurus quodammodo uideretur naribus, et ore mugire. At ille munifico suo, que merebatur, dona redhibuit: Amice, inquit, de collato quidem munere gratias ago; sed uoto, et ineuitabiliter impero, ut quod me docuisti, prior experiaris. Protinus igitur proiectus in taurum, quod inferri aliis docuit, prior ipse probauit. Et pene factus est auctor, qui penalis labyrinthi fuerat ante conflator. Age igitur et ipse que precipis, et iuuenis ad senem propera, qui senem, ut ad te gradiatur, inuitas. uerumtamen, nunc serio  loquar, si per tam longinqui itineris ductum, B. Benedicti Patris nostri limen attingere licuisset, ego non parue mercedis cumulum deputarem. Et certum teneo, quia si in illius peregrinationis itinere me obire contingeret, non tam proprii reatus me grauaret exitium, quam illius attolleret dignitas meritorum.



CAPUT II. Exemplum stupendum de Basso Aniciensi.

Hanc itaque spem meam illud etiam roborat, quod mihi uir religiosus, et prudens ante quintum fere diem Stephanus apostolice sedis cardinalis presbyter intimauit. Ait enim, quia Bassus quidam, Burgundio genere, Aniciensis episcopatus, Ecclesiam Dei Genitricis, semperque uirginis insigni titulo decoratam,  que uocatur in Podio, orationis gratia deuotus adiit, et peractis orationibus, ac deuotione completa, redire cepit ad propria. Cumque uenisset ad pagum quemdam, in quo cella cuiusdam monasterii, cuius me uocabulum fugit, a religiosis fratribus incolebatur, languore correptus cecidit, egrotauit, et obiit: dehinc cum iam lotum, atque ex more linteis obuolutum in medio iaceret cadauer exanime, ac pia fidelium circa feretrum custodia pernoctaret, intempesto iam fere noctis emenso, ac gallicinio propinquante, qui mortuus iacebat, repente prosiliuit et sic omnes undique circumstantes admirationis stupor, et intolerabilis horror inuasit. Tunc ille magni clamoris animaduersione uociferans, tremens; et horribiliter expauescens rogare cepit astantes,  ut psalmodie, piisque uotis ualenter insisterent, quatenus tetros nequitie spiritus, qui per angulos, ac parietes domus undique uidebantur, sanctis orationihus effugarent. Cumque fusis ad Deum precibus, more fumi, uento perflati demones euanuisset; ille, terrore deposito, et securitatis animatus audacia, quod sibi in occulto contigit, publice coram omnibus enarrauit. Egredienti, inquit, mihi de corpore duo protinus angeli splendide claritatis occurrunt, qui me secum ducere in superiora ceperunt; sed ecce me nigrantes demonum 576 turme, uelut phalanges Aethiopum undique circumfundunt; me tanquam sui iuris hominem acri nimis et importuna uehementer exactione reposcunt. Noster, inquiunt,  hic homo est, sub nostris ditionibus uixit, nostris obtemperare legibus non omisit. Semper enim illi lex carnis inuiguit; legem uero spiritus funditus ignorauit. At contra beati angeli responderunt: Non, inquiunt, diffitemur fuisse [uestrum f. add.], dum in propriis uiueret. Non enim licet resistere ueritati; sed quia nunc in obsequio regine celestis, domine nostre, defunctus est, nequaquam impietati uestre pro uite sue reatibus subiacebit, qui uitam suam pio fine conclusit. Nec ad eterni iudicis poterit perire conspectum, qui Genitricis eius sibi prouidit auxilium. Ad hec illi: Cum Deus, aiunt, procul dubio iustus sit iudex, nunquam, quod nostrum est, auferet, nec aduersum nos preiudicialiter aget, cum iniustitiam prorsus ignoret. Cumque  uim angelis inferre tentarent, angeli uero leuius, atque remissius iam cognita ueritate, resisterent; adfuturum tamen sibi continuo profitentur auxilium, et Dei Genitricis celerem comminantur accursum. Sed cum hinc isti modesta circa me tuitione contenderent, illi e diuerso ad reposcendum sui iuris hominem furiosus, ac truculentius ebullirent; ecce uelut igneum fulgur, repentinus radiantis corusci splendor illuxit, cunctisque mirantibus celorum regina angelicis uallata reuerenter obsequiis, Dei Mater aduenit. Tunc reprobi spiritus licet ad primum tante glorie terrerentur aduentum, eorumque nimius splendor reuerberaret obtutum, tamen illatam sibi conqueruntur iniuriam, et angelice uiolentie protestantur ex propria possessione rapinam dicentes:  Quia si Deus est iustus, nunquam de manibus nostris auferet impium. Quibus e diuerso B. uirgo respondit: Licet hic homo, ut asseritis, uestra per prauitatem operis possessio fuerit, et impie siue carnaliter uixerit, nunquam tamen piissimus et clementissimus Filius meus, ac Dominus patietur eum uestris fieri crudelitatibus subditum, quem sub mei famulatus obsequio cernit in peregrinatione defunctum: presertim cum iste confessus peccata sua sacerdotibus fuerit, iudiciumque penitendo, ac ingemiscendo perceperit, quanquam subita morte preuentus implere nequiuerit. Ad hec illi quasi nacta occasione uictorie tripudiantes, et uelut insultantes obiiciunt: Cum tu sis, inquiunt, mater ueritatis, et eterne iustitie, num ignorare potes,  quoniam hoc tam immane tamque cruentum facinus perpetrauit, quod nulli tamen unquam per uocem confessionis innotuit? quoddam scilicet graue scelus a me commissum nomine tenus inclamabant. Quod peccatum cum beata uirgo, licet ab auctoribus mendacii ueraciter recognouisset, modeste paulisper obticuit, et quodammodo ueritati reuerentiam prebuit. At reparato rursus eloquio: uerum quidem, inquit, est quod obiicitis; sed quoniam apud misericordem Dominum meum ac Filium misericordia superexaltat ex more iudicium , eumque non tam delectat pena peccantium, quam remissio peccatorum, me confestim intuens ait: Ad corpus homo 577 presto regredere. Scelus hoc, quod ab iniquis tibi  iure obiectum est, sacerdoti coram uicine huius cellule monachis confitere; eosque ex mee auctoritatis iussione deposce, ut penitentie modum, qui tibi iniunctus fuerit, ipsi suscipiant, et implere pro tua mox obeuntis absolutione contendant; quo peracto ad me protinus sine dilatione reuertere. Hic enim ego non desino te, donec redeas, exspectare. Cumque per ordinem hec ille narrasset, penitentiam sibi inditam sancti fratres cum pro caritate illius, tum pro deifice uirginis obedientia suscepissent, mox letus et hilaris, uelut obdormiens obiit. Et sic uera esse que uiuens dixerat, moriens approbauit. Ego quoque si ad uos contendens, beati itineris uiator obiero, S. Benedicti presidium nequaquam mihi defuturum esse confido.



CAPUT III. B. uirgo prebendam clerico sui deuoto ablatam restitui iubet.


Idem preterea Stephanus aliud mihi retulit, quod tamen non adeo certum tenebat, sicut aliud, quod supra digessimus. Audisse, inquit, me memini, quia clericus quidam fatuus erat, nauci, friuolus et ineptus. Huc accedit, quia nullam religionis dotem, nullam canonice discipline grauitatis, siue modestie uidebatur habere uirtutem: inter hos tamen emortuos inutilis uite cineres hic perexigui fomitis tenuis uiuebat igniculus, ut ante sacrosanctum altare quotidie beate Dei Genitricis accederet, et reuerenter uerticem curuans, angelicum hunc atque euangelicum uersiculum decantaret: »Aue Maria, gratia  plena, Dominus tecum: benedicta tu in mulieribus .« Cum itaque tante fatuitatis ineptiam nouus deprehendisset episcopus, ab inutili persona utilitatem Ecclesie detineri indignum duxit; eique prebendam, quam a nuper elato suo decessore perceperat, abstulit. Sed cum hunc rei familiaris egestas opprimeret, et preter hoc aliud quid unde posset uiuere, non haberet, nocturno silentio pia Dei Genitrix episcopo, dum dormiret, apparuit; quam scilicet precedebat uir in una manu ardentem faculam in altera ferulam portans. Cui mox B. uirgo precepit, ut episcopum delinquentem aliquantis ferule quam gerebat, uerberibus castigaret: Cur, inquiens, capellano meo, qui mihi quotidianas impendebat excubias, stipem Ecclesie, quam non ipse  contuleras, abstulisti? Moxque sacerdos tremefactus euigilans, clerico beneficium reddidit, et quem ignotum Deo forte crediderat, iam quasi charum propensius honorauit. Si igitur ille unum duntaxat laudis canendo uersiculum, corporei uictus alimenta promeruit; quam fideliter eterna sperabunt, qui beate regine mundi quotidiana horarum omnium uota persoluunt? Unde pulcher etiam mos in nonnullis Ecclesiis inoleuit, ut specialiter ad eius honorem per omne Sabbatum missarum celebrentur officia, nisi forte festiuitas, uel feria quadragesimalis obsistat. Nos etiam eremis, siue monasteriis, quorum uidelicet ad 578 Christi gloriam ministri sumus, tres per hebdomadas singulas dies sanctis assignatos  habemus, ad quorum scilicet honorem missis specialiter celebramus. Et ne pro libitu, sed ratione dictante id uideamur audere, [scias, uel quid simile add. f.] quod secundum uirorum illustrium pias opiniones, atque sententias, quelibet anime defunctorum in diebus Dominicis requiescunt atque a suppliciis feriantur; secunda uero feria ad ea, quibus assignata sunt penarum ergastula reuertuntur. Idcirco ipso potissimum die angelis missarum honos impenditur, ut et mortuis, et morituris patrocinalis eorum defensio procuretur; sexta quoque feria uiuifice cruci non inconuenienter ascribitur, que scilicet dies pendentis in cruce Domini glorioso sanguine purpuratur. Qua die omnes fratres nostri, quos utique monasterialis ordo connectit, hoc etiam  ad cumulum proprie salutis adiiciunt, ut et se mactent in capitulo uicaria collisione scoparum, et insuper celebrent in pane et aqua ieiunium. Asserentes quia in hoc cruci uere communicamus, in hoc procul dubio Christo commorimur, si hoc eodem die, quo ipse passus est, nos etiam carnem nostram per medie cruciamenta mactemus.

Addunt etiam, quia cum per quinque millium circiter annorum prolixa curricula totum genus humanum ferreo diaboli fuerit iugo depressum, et hoc potissimum die per crucis insigne uexillum sit triumphaliter absolutum; dignum profecto est, ut huic diei, que uidelicet omnium etatum nexus abrupit, caro nostra quasi cuiusdam tributi canonem soluat, per quam de captiuitatis sue compedibus absoluta  tripudiat. Aiunt etiam, quia cum in die tremendis examinis arbiter eternus illuxerit, angelici undique constipatus obsequiis, cunctis etiam elementis tante maiestatis horrore permotis, presto beata crux ulnis aduehetur angelorum, et ante cunctorum statuetur ora mortalium, non iam auro, uel margaritis ornata, sed rutilantior sole, cunctisque sideribus ex uirtute diuina. Tunc itaque quam sincero corde, et libera conscientia ante sublime solium flammiuomi tribunalis assistit, qui seruitutis sue pensum persoluisse se uiuifice cruci, per quam de seruo diaboli liber effectus est, recognoscit. His, et aliis argumentationibus sancti fratres sexta feria ieiunandum esse definiunt: et sic crucifixo Domino se quoque crucifixos ostendunt. Et quid graue, si  Christianus quilibet unum anime sue diem per hebdomadam tribuit, ad quod agendum pro corporis incolumitate seruanda dieta quoque medicinalis impellat? Nam Cesar Augustus, sub quo Saluator ex uirgine dignatus est nasci, sicut quedam tradit historia, usus consilio medicorum, uno semper abstinebat per hebdomadam die; ut alleuiato corpore potuisset uegetus, et incolumis permanere. Ad honorem quoque sancte crucis eodem die missas celebrant, ut sibi patrocinium crucis in die necessitatis acquirant.



579 CAPUT Iu. Sabbatum cur B. uirgini sit dicatum.

Sabbatum enimuero, quod requies interpretatur,  quo uidelicet die Deus requieuisse legitur, satis congrue beatissime uirgini dedicatur. Quam nimirum sibi Sapientia domum edificauit , atque in ea per humilitatis assumpte mysterium, uelut in sacratissimo lectulo requieuit. Cui profecto condignus honor impenditur, exhibentibus procul dubio certe defensionis auxilium prouidetur.

Quocirca quod fratris mei Damiani tunc archipresbyteri, deinde monachi relatione didici, nisi me fallat obliuiosa memoria, fideliter narro. Alter enim frater meus, Marinus nomine, laicus quidem habitu, sed timoratus spiritu, ingrauescente pulmonis ac pectoris ualetudine, tandem ad extrema peruenit. Interea cuiusdam diei iam illucescente diluculo, repente cepit quasi cuilibet aduentanti gratulabundus  aggliscere, iucundanter hilarescere, et festiua serenitate uultus alacriter assultare: mox et in uerba prorumpens, cum magno animaduersionis impulsu circumsedentes alloquitur: Leuate, inquit, leuate, ac domine mee reuerenter assurgite; deinde aliorsum mutate uocis eloquium dirigens, aiebat: Et quid est, domina mea, regina celi et terre, quia uisitare dignata es pauperculum seruum tuum? Benedic me, domina mea, et ne patiaris in tenebras ire, cui lucem tante presentie contulisti. Cum igitur huiusmodi sermones implesset; ecce Damianus, qui scilicet illi, sicut et mihi erat germanitate coniunctus, persolutis Deo nocturnis officiis, ab Ecclesia redit. Quid circa fratrem languidum ageretur, inquirit. Ille uero certum se quidem de uicina morte  testatur, sed aduersus assidentes probrosa redargutione conqueritur. Heu, heu! frater, inquit, quam ignaros, quam imperitos, atque irreuerentes habemus, et sine disciplina domesticos; et tu uir strenue Bonizo , quomodo sedere potuisti ad regine celestis aduentum? uenit regina mundi, et uos assurgere neglexistis? uenit mater imperatoris eterni, et uos eius presentiam ignobilem deputastis? Ad quod Bonizo: Deliras, inquit, adhuc, et egritudine dementatus hec uana profundis; aut uerum est forte quod loqueris? Nobis certe uana hec uidentur et friuola. Ad hoc ille: Num ignoratis, ait, quia languor iste, quem patior, nunquam alienare mentes egrotantium consueuit? Firmiter igitur et absque  ulla prorsus ambiguitate cognoscite, quoniam angelicis comitata uestigiis beata Redemptoris nostri me mater inuisit, hilaritatem mihi sereni uultus ostendit: benedixit me, et protinus abiit. Cumque paulo post ille defunctus esset, senex quidam presbyter, Seuerus nomine, qui nimirum spiritualis eius pater exstiterat retulit; quoniam longe ante dum uegetus adhuc et sanitate floreret incolumis, depositis nudatus exuuiis, collo corrigiam qua cingebatur innexuit: altari se beate Dei Genetricis, uelut seruile 580 mancipium, tradidit: mox se quasi seruum malum coram domina sua fecit uerberibus affici, dicens: Domina mea gloriosa, uirginalis munditie speculum, et omnium norma uirtutum, quam ego te miser, et  infelix offendi per obscenam carnis mee putredinem, et eam, cuius tu mater, et auctor es, uiolaui mei corporis castitatem; nunc itaque, quod solum remedii superest, me tibi famulum trado, tue ditionis imperio substrati corporis colla submitto. Flecte rebellem, suscipe contumacem; nec tua pietas respuat delinquentem cuius intemerata uirginitas peperit uere pietatis auctorem. Per istud ergo munusculum seruitutis mee tibi tunc offero censum, et amodo, ac deinceps quoad uixero, certi canonis appendam annualem tributum. Quamdam ergo pecunie summam in altaris crepidine posuit, et sic de misericordia, quam quesierat confisus, abscessit. Non igitur fortassis hanc, sed huiusmodi frater meus de fratre narrauit historiam, cuius etsi pre obliuione  uerba non teneo, saltem in quantum mihi possibile est, a relatis quadam similitudine non recedo. Confessionis igitur iste uersiculus ad relata, uel referenda mihi cuncta proficiat; meque in quibus ignoranter oberro, coram supernis obtutibus excusabilem reddat.



CAPUT u. Quod orationes et suffragia sint alimenta defunctorum.

Ut igitur superioribus et inferiora coniungam, noli, noli, pie pater, in minarum quas intentasti, perseuerare sententia; noli egrotanti filio, siue uiuenti, siue post obitum, orationis tue subtrahere medicinam. Porro autem, quia infelix ego dum uiuo, pre desidie torpore non semino, post obitum  meum, si superuixeris, de manibus tuis alimoniam spero; quatenus oblationis tue sacramentum anime mee uertatur in epulum, et orationis tue sacrificium mihi uitale sit alimentum. Et quid mirum, si sacre oblationis hostia refectio creditur esse defunctis, cum in alimenta uertatur aliquando uiuentibus etiam in periculis constitutis? Nam uenerabilis senex Petrus sacerdos, et monachus, qui iam septuaginta ferme annos sub iure Nonantulani monasterii religiose uixit, nunc etiam in hac eremo uitam ducit angelicam, mihi sepe narrauit, quod ipse quoque fratrum a Comani lacus confinio uenientium relatione cognouit. Ait enim, quia latomi quidam apud Clauennam montem de saxea terre uena lebetes exsculpserant, et expleto labore, iam egressi redire  parabant. Quorum unus dum ferramentum quoddam se per obliuionem reliquisse cognouit, in concauam montis scrobem iacturam suam recollecturus immersit. Sed ecce post se pars specus in minima concidit, eumque lapidea ruderum moles eatenus, ut nequaquam reuerti posset, inclusit. Cumque collaboratorem eius crebris effossionibus socii attentarent, ut uel dilaceratum, atque contritum exstincti cadauer educerent, iamque omnis eorum labor incassum cederet, tandem defessi, ac 581 funditus desperantes ad propria repedarunt. Postmodum uero necdum labentis anni prorsus euoluto circulo, amici, uel affines eius quodam intimi feruoris instinctu animantur, ut eum sollicitius querant,  quatenus ex eius ossibus, uel extrema quedam ualeant reperire uestigia. Cum diuersis itaque montem fossoriis adeunt, hinc inde scrutantur, et curiosius obeuntes rime latentis aditum querunt. Egestis itaque non sine graui labore ruderibus, adhuc fodientes anhelant, et excauati montis adhuc uiscera penetrant. Cum ecce hominem, quem uix mortuum reperire se posse sperabant, repente sanum, et incolumem cernunt, eumque uelut e sepulcro cum hymnis et laudibus exsultationis educunt. Cumque requireretur quo modo sine alimentis tam longo tempore uiuere potuisset, respondens: Ex quo, inquit, in illa scrobis angusta sum cauerna conclusus, quotidie mihi breuis auicula columbe similis aduolauit, et in ore suo niuei mihi panis oblatiunculam  detulit. Quo uidelicet cibo ita totis uisceribus obdulcatus sum et refectus, ut regalibus, imo celestibus me deliciis arbitrarer impletum. Solo autem uno die, quoniam ad me dapifera mea consueta non uenit, intolerabilis me famis inopia cruciauit. Uxor enim eius quotidie fecerat pro eius anima sacramentum hostie salutaris offerri, uno autem die inhorrescente brumalis inclementia temporis, attingere limen Ecclesie supersedit. Quapropter illis mutuo conferentibus liquido patuit, eum illo die signanter inedia tabefactum, quod pro ipso non fuerat sacrificium laudis oblatum.



CAPUT uI. Exemplum mulieris, que defuncti uiri animam eleemosyna redimere conabatur.


Sed nec illud silentio dignum duco, quod Atto pie memorie Auximanus ciuis, prudens uidelicet, et honestus uir, me presente, narrauit. Mulier, inquit, quedam obeunte uiro, uidua remanens, in quodam, presbytero magnam spem de prefati uiri sui salute posuerat, eique per domesticam famulam crebre satis oblationis xenia dirigebat. Per eam semper obsecrans, ut defuncti sui dignaretur habere memoriam: quod ille non difficile promittebat; uerumtamen auarus et tenax nunquam benedictionem muliercule, uel ex his que ipsa detulerat, porrigebat. Unde factum est, ut eam tam crebri iam tederet itineris, et accusaret intra se tenaciam sacerdotis.

Post multa quadam die per eamdem piorum munerum  baiulam misit eadem matrona presbytero gallinam coctam, subcinericium panem et uasculum uini. Igitur dum illa casu tunc solito propensus esuriret, et querelam cordis, cogitationisque tumultus illa aduersus presbyterum sustineret, huc illuc omnia undique circumspiciens, in remotioris secessus angulum cauta diuertit, ipsaque sibi discumbens, pariter et assistens, queque portabat inhianter uniuersa consumpsit. Mulier igitur cibo potuque refecta, mox letitia cordis exsultans, caput terre prostrauit: deinde se subrigens, ad celum manus 582 extendit, et in uocem huius orationis erupit: »Deus, inquit, omnipotens, qui das escam omni carni ,« sicut caro mea refecta est hoc cibo corporeo,  ita per misericordiam tuam hodie et anima domini mei satietur in paradiso.

Regressa igitur ad dominam suam mulier, quid responsum sit a sacerdote requirit; illa uero gratias egisse, et circa defunctum uigilantiam promisisse testatur. Proxima nocte per uisum adest uir, uxori de pridianis muneribus gratias egit. Cumque solerter inquireret quid circa se dispositionis esset, utrum scilicet eum pena constringeret, an ei queuis, utinam, prosperitas arridet, respondit: Usque heri male mihi fuit, sed et inter cetera mee calamitatis incommoda grauius me fames afflixit. Heri uero, te prebente conuiuium, splendide refeci; ac funditus fame consumpta, largis alimentorum dapibus abundaui. Et his dictis presto disparuit. Cumque mulier  euigilasset, ac de uiri sui uerbis sollicite pertractare cepisset, non mediocriter mirabatur, cur ille dixerit hesternum se tantummodo ab ea percepisse conuiuium, quandoquidem illa sacerdoti frequentissime direxisset xenium. Igitur altiori pertractans uiri uerba consilio, intellexit non sine mysterio esse quod dixerat. uocans autem famulam, districte cepit inquirere de xenio quid egisset, uel quid presbyter respondisset. Cumque illa terrore concussa, modo hec, modo illa confingeret: et ueritate suppressa, per ambages et commenta quedam non procedentia palpitaret; domina uero fidem non adhibens, dura prorsus et aspera minaciter intentaret. Illa demum necessitate constricta, tandem quod in re erat, aperuit; et se, que detulerat, comedisse, et  pro domino suo preces fudisse confessa est.



CAPUT uII. Quod fructuosior est eleemosyna pauperibus data, quam oblatio a sacerdote carnali celebrata.

Hoc igitur ita, ut factum est, quantocius per populi ora depromitur, et celebri per regiones relatione uulgatur: multorumque testimonio definitum est, quod utilior est, et fructuosior eleemosyna pauperum, quam quelibet oblatio tradita manibus carnaliter uiuentium sacerdotum; quandoquidem defunctus ille, et quod presbytero datum est, ignorauit; et quod a paupercula muliere perceptum est, solemne conuiuium sensit. Eleemosyna quippe animas hominum in tenebras ire non petitur, terrenisque munusculis sidera regna mercatur. Unde nonnulla  in nostris partibus monasteria preclaram nuper institutionis normam sibimet indiderunt, ut preter cetera pietatis opera, etiam tres pauperes cum priuata mensa iuxta se abbas habeat, eisque singulis mensuram cibi quem quiuis habet frater apponat  Nam cum regularis norma precipiat, ut abbatis mensa semper sit cum hospitibus, hoc modo nouiter utrumque completur; ut et abbatis mensa non superbis seculi, sed sanctis hospitibus hereat, et ipse conuesci fratribus non omittat. Enimuero, 583 ut copiosiora in pauperes alimenta proficiant, dantur in monasteriis, et eremis decime quorumque prouentuum, et non modo pecorum, sed et ornicum, pariter et ouorum. Deuotioni quoque defunctorum  hoc nouiter superaddunt, ut carioribus quibuscunque defunctis octauas semper anniuersarias faciant; et non uno tantum depositionis die, sed per ogdoadam [hebdomadam] potius annualis sibi memorie uota persoluant. Et suggero atque humiliter peto, ut ipse notum hoc eorum, que prediximus, arripias institutum: nec a minimis fratribus mutuari dedigneris exemplum. Melius est certe doctoribus a discipulis discere, quam superbe, que recta sunt, ignorare. Honestius est maiori, ut que nescit addiscat, quam que dicenda sunt, nesciat. O gloriosa uirtus humilitatis! per quam homo uere discipulis efficitur Saluatoris. »Discite, inquit, a me, quia mitis sum, et humilis corde .« Hec est enim uirtus, per quam suaue Deo sacrificium, et  magister impensi laboris instantiam, et discipulus suam exhibet clientelam.

A uenerabilis plane Cluniacensis cenobii fratribus didicisse me contigit insignia duo sancte humilitatis exempla, quorum unum non mediocriter quoque prelatos, alterum ualet edificare subiectos. Marcuardus certe eiusdem rector Ecclesie Maiolum sibimet substituit, et grandeue iam senectuti sue quietis otium procurauit. Hic itaque dum priuatus in infirmorum maneret edicula, quadam aduesperascente die caseum petiit, quem cellerarius pluribus, ut fieri solet, intentus, non modo non dedit, sed et duris insuper ministrum eius responsionibus fregit. Conquestus est abbatum turbam, nec posse se tot dominorum perferre molestiam. Quo senex audito, non  mediocre scandalum pertulit, et quia lumen oculorum prorsus amiserat, dolor in eius corde tenacius hesit. Nam quo cecus a uisibus uacat, eo quidquid audierit, in corde subtilius uersat; et quia per exteriora queque non spargitur, interiori zeli stimulo truculentius inflammatur. Mane uero facto, ministro suo, ut sese ad manum in capitulo duceret, iussit. Adductus autem, talibus abbatem aggressus est uerbis: Frater, inquit, Maiole, non ego te super me, ut me persequereris imposui: nec ut tanquam emptor mancipio dominareris; sed ut reuera patri filius compatereris, elegi. Et post huiusmodi multa propemodum commotus adiecit: Esne, queso, meus monachus? Quo respondente: Sum, tuumque me non magis fuisse, quam et nunc esse profiteor. Et  ille: Si meus, inquit, es monachus, protinus cede sedi, et locum, quem ante tenueras, repete. Quo Maiolus audito, repente surrexerit, humilem locum, prout iussus fuerat, expetiuit. Marcuardus itaque quasi postliminio reuersus, uacantem occupat sedem, cellerarium, cui fuerat infensus, accusat, quem mox terre prostratum durius corripit, tandemque modum penitentie qui sibi uidebatur, iniungit. Perfunctus itaque tam longi tribunatus officio, presto dethronizatus assistit: Maiolo, ut ad suam sedem redeat, precipit. Ille confestim nil cunctatus obedit.



584 CAPUT uIII. Quod magna uis sit obedientie.

In hoc igitur sancto uiro euidenter ostenditur, et  uere uirtus obedientie, et monachice mortificatio discipline. uere in eo cernitur et imperialis patientie dignitas, et apostolice humilitatis regnare maiestas. Iussus enim prioratus officium abiicere, non contempsit, iussus recipere, patienter et humiliter obediuit: utrobique sibimet mortuus, et consummate obedientie loro constrictus, dum alienis omnino se substrauit imperiis, nulla proprii sensus in se uiuere uota permisit. Sed quoniam tanta beati uiri humilitas sterilis esse non potuit, quod prius de Spiritus sancti rore radix ipsa concepit, prorumpentium ramorum germen pullulando diffudit.

uir itaque Domini uenturus aliquando Romam, precipit cuidam fratri, ut secum pergeret, quia sicut rogatus fuerat eum, in monasterio S. Pauli  priorem constituere decreuisset, ille nonnulla difficultatis obstacula reluctatus opposuit, et modo hoc, modo illud, tandem obstinatus obedire contempsit. Maiolus autem inobedientiam fratris equanimiter tulit, eoque relicto itinere, quo decreuerat, commeauit. Cumque frater in monasterio per inobedientiam remansisset, et reliqui fratres in eum uehementer inueherent, ac tam obstinate duritie peruicaciam unanimiter increparent, tandem in cor reuersus, aduersus propriam uoluntatem in arma congreditur, salutaris obedientie telis accingitur, et mox superne gratie feruore succensus, beati uiri uestigia perniciter comitatur. Sed dum ille nesciens cepto itinere graditur; hic uero post eum festinanter accelerat, et anxius ac repentinus anhelat. Mox ad  quemdam fluuium peruenit, cuius uir Domini iam uada transierat, et super ripam adhuc alteram consistebat.

Cum itaque monachus in citeriori se fluminis crepidine figeret, quoniam absente nauigio transitum non haberet, uidens procul astare magistrum, quod solum potuit, presto corruens in terram se humiliter strauit; et quia ueniam deprecans, per oris organum  forte non posset audire clamorem, de toto corpore linguam fecit. Quod dum eminus Maiolus aspexit, quid hoc esset, incunctanter agnouit, moxque misso remigio transferri ad se monachum fecit. Quem presto uir Dei ad quid uenisset, inquirit: at ille simul et de preteritis ueniam deprecatur, et impleturum se de ceteris quidquid iniungeret, pollicetur. Tunc ille: uis, inquit, absque dubio penitentiam? Quo respondente: uolo; protinus addidit: Huic igitur osculum prebe. Nam casu tuberose cutis illic leprosus astabat. Ille confestim in eius osculum ruit, moxque lepra mundati corporis prorsus euanuit. Sic sancta obedientia fructum sue humilitatis inuenit, dum non modo ueniam se corrigendo promeruit, sed et signum insuper tam perspicue uirtutis  ostendit. Et cui superbia pene potuit apostaticam inferre perniciem, humilitas dedit apostolicam exhibere uirtutem.

585 Hec omnia, uenerabilis Pater, non sine magno timore describimus, ne uel per obliuionem propriam, uel per infide relationis audaciam a ueritatis linea quantumlibet declinemus. Quamobrem nec nos non constanter astruimus; sed quia uelut sub hoc relationis ordine ad nostram fuerint perlata notitiam, opinamur.

uerum quisquis obedientiam predicat, illi summopere cauendum est, ut eum nota rebellis inobedientie non inurat. Nam ubi distat 586 opus a labiis, fedatur nomen auctoris. Quoniam qui idipsum quod ore statuit factis oppugnat, legem procul dubio  destruit quam promulgat. Quapropter ipsum obedientie deprecor et humilitatis auctorem, ut in proximo dignetur a me huius infamie probra repellere, meque permittat hunc Prophete uersiculum in Casinensis cenobii foribus decantare: »Propter hoc sciet populus meus nomen meum in die illa, quia ego ipse qui loquebar ecce adsum .«


Sit nomen Domini benedictum.





587-588 OPUSCULUM TRICESIMUM QUARTUM. DE uARIIS MIRACULOSIS NARRATIONIBUS, ADDITA SIMILI DISPUTATIONE DE uARIIS APPARITIONIBUS ET MIRACULIS.





ARGUMENTUM.

Hoc opusculum totum exemplis admirandis refertum est, que uno nomine miracula appellantur, que magnam uim ad inflammandos animos ad uirtutem, a uitiisque deterrendos habere, certissime constat.

 Domno DESIDERIO archangelo monachorum, ac ceteris sanctis fratribus, PETBUS peccator monachus deuotissimi famulatus obsequium.

Cum in meo pectore tue caritatis ardor inextinguibiliter ferueat, meque circa tui memoriam tepescere non permittat, mihi nuper aliquid in memoriam uenit, quod me mittende tibi legationis admonuit. Nam dum in tui contemplatione sedulus habitarem, et angelico fratrum, sanctoque conuentui,  sic in cordis obtutibus uelut corporaliter inteteressem, inter alia multa repente tuarum recordatus sum litterarum, quas tu quidem sub interrogatione misisti; sed his ego synodali prepeditus instantia adhuc non respondi. Et hec in illis, si reminisci ualeo, continebantur epistolis: quia zelotypa quedam mulier habens uirum ex adulterii fraude suspectum, qualiter eum sibi uindicare posset proprio toro contentum, a uicina petiit muliere consilium. Que nimirum  peruersa, et ultricibus flammis euidenter obnoxia, hoc eam sacrilegium uenenata serpentis antiqui suadela perdocuit, ut corpus Dominicum quasi communicatura perciperet, quod caute reseruans, uiro suo postmodum non sine quibusdam maleficiis propinaret. Quod uidelicet a sacerdote perceptum, et usque dum occasio preberetur palliolo reseruatum, non sine magno dedit stupore miraculum. Hec enim particula Dominici corporis inuenta est usque ad medietatem in carnem esse conuersam, altera uero medietas panis speciem non mutauit. Itaque si rite reminiscor, hoc proposuisti, deinde quid portenderent, inquisisti. Super qua questione, quia non necesse est diutius immorari, breui compendio quid mihi uideatur expediam. Nam idcirco Deus omnipotens  sacrosanctum illud mysterium in carnis speciem uertit, ut perfidiam reprobe mulieris argueret, dum uisibilem Dominici corporis ostenderet ueritatem: quatenus que purum panem, ut uidebatur, ante credebat, uere carnis speciem cerneret, sicque sacrilegam cepti sceleris audaciam suo ipsa iudicio condemnaret. Quod autem medietas sic remansit, ad euidentioris iudicii testimonium proficit, ut dum in una eademque substantia hinc panis, illinc carnis adesse consideras speciem, in utroque uere carnis uerique panis indifferenter intelligas ueritatem, quia et ipse est panis qui de celo descendit , et ipsa nichilominus caro que de uirginalis uteri materia prodiit.

Nam et uester ille finitimus pie recordationis  Amalphitanus episcopus, nomen nescio, Stephano Romano Pontifici, me presente, sub iureiurando sepe testatus est quia cum aliquando ad mensam Domini sacrificaturus accederet, sed super sacramento Dominici corporis incredulus hesitaret, in ipsa confractione salutaris hostie, rubra prorsus ac perfecta caro inter eius manus apparuit, ita ut etiam digitos illius cruentaret, sicque sacerdoti omnem scrupulum dubietatis auferret. Ubi notandum quam sit immane periculum indignis manibus attrectare tam terribile sacramentum. Sed quid de sacramentis ipsis eloquimur, cum etiam super eos aliquando, qui ex eorum uasis offendunt, terribiles fieri sententias uideamus?




[DE uARIIS MIRACULOSIS NARRATIONIBUS, ADDITA SIMILI DISPUTATIONE DE uARIIS APPARATIONIBUS ET MIRACULIS.]



CAPUT PRIMUM. Terribile exemplum Arnaldi episcopi Aretini calicem Dominicum alienantis, et ab Ecclesia subtrahentis.


Arnaldum certe Aretine sedis episcopum tu quoque familiariter agnouisti. De hoc mihi Martinus eremita, magne scilicet opinionis uir ac celebris fame narrauit 589. Quia ex quodam sui iuris monasterio calicem aureum abstulit, et quibusdam imminentibus necessariis alienauit: cui nimirum calici nobilis ac deuota mulier, que eum sanctis obtulerat, anathematis titulum, ne ab aliquo tolleretur, prouide fecit insculpi. Interea cuidam fratri sopore depresso, uidere contigit quemdam lacum nimii caloris ardore feruentem,  et piceos, sulphureosque fetores non sine tetri fumi uoluminibus exhalantem. Circa quem lacum teterrimi quidam uelut Aethiopes, nigris similiter equis, sed excelsis instar turrium, insidebant. Intus autem innumerabilia crudelium tortorum monstra; damnatorum uero uidebantur horribilia, ac diuersa supplicia. Inter quos subito contigit, ut etiam Arnaldum uideret episcopum, quem uidelicet in illis pre nimietate caloris exundantibus aquis ceruicetenus immersum, terribiles duo Aethiopes constringebant, quorum alter sartaginem ferream, alter calicem aureum in manibus habere uidebatur; sed iste cum sartagine calicem replebat aqua, et ille labiis episcopi protinus eumdem calicem apponebat, eumque funditus ebibere compellebat. Sic itaque nunquam  cessabant, et ille poculum labiis hiantis immergere, et iste coactus indesinenter haurire. Quid multis immoror? Hanc uisionem audiuit episcopus ut monasterio restituat calicem, ab amicis omnino suggeritur. Ille sub fortassis ambiguo reddere pollicetur. Sed dum res in crastinando differtur, imo dum circa salutem suam ille non uigilat, celestis super eum sententia non dormitat. Nam et B. Petrus de his, que fictis uerbis in auaritia negotiantur, ait: »Quibus iudicium iam olim non cessat, perditio eorum non dormitat .« Quadam itaque die, tertia propinquante iam hora, in castelli, ubi erat, crepidinem, sellam precepit afferri, ut surgentis calorem solis exciperet, ac matutinis frigoris reliquias propulsaret. Cumque residenti domestici sui, serui,  atque contubernales assisterent; et ille securus, hilaris ac iucundus, faceta cum eis, et urbana uerba misceret; subito repentinus dolor in eius uerticem tanquam gladius irruit; eumque morior, morior exclamare cegit. Mox baiulantibus necessariis defertur ad lectulum: mysterium sacrosancte communionis accepit ac spiritum protinus exhalauit. Timeat ergo quisquis uel ecclesiastici mysterii utensilia distrahit, uel tremendi anathematis elogium paruipendit; ne dum quasi securus ambulat, latentis eum iudicii laqueus comprehendat. Heu miserabilis ualde, et infelix humana conditio! Certe prefatus episcopus licet in hoc sibi negligentie torpor obrepserit, alias tamen acutus erat, ingeniosus et cautus, tanteque facundie, ut dum expeditissime in uerbis decurreret,  circumcisus labiis dici non immerito potuisset. Sed cum Apostolus dicat: »Prudentia carnis mors est; prudentia spiritus uita et pax :« quid prodest, si quispiam seculi huius prudentia calleat, si ingenii uiuacis obtutibus abdita comprehendat, si uersuta calliditate, tanquam Proteus, in uaria se formarum monstra conuertat.



590 CAPUT II. Aliud terribile exemplum Tedaldi episcopi.

Interea sub huius occasione sermonis, illud in memoriam redit, quod olim Tetaldus episcopus predecessor istius, in festiuitate beati Donati constitutus in pulpito, sermoni, quo concionabatur, adiecit.  In Longobardie, inquit, finibus unde originem duco, uir erat uersipellis ingenii, et acutissime subtilitatis, duplex animo, sermone lepidus, concinnandis fabricandisque commentis edoctus, in reperiendis ac uariandis consiliis uehementer astutus. Nunquam erigebat brachia contra torrentem, sed ex quocunque latere mundani turbinis eum aura proflaret; ille protinus aptum calliditatis, atque uersutie pallium opponebat. Accidit autem, ut hunc post obitum quidam frater nocturna uisione conspiceret. Lacus erat igneus; qui flammiuomis uaporabat incendiis, et crepitantibus ignium globis terribilem cernentibus incutiebat horrorem; quem lacum trabalis enormitatis uidebantur obsidere dracones, uariaque serpentium genera, hinc inde per circuitum  spatiari. uir autem ille quem diximus, in ipsa flammarum stridentium uoragine coarctatus, tentabat quidem effugere, sed obstantibus bestiis, dolebat aditum non patere. Modo scilicet ex hac parte fugam parabat; sed ecce serpens obuius aderat. Per aliam partem erumpere satagebat, sed ecce rursus alia bestia laxo gutture stridens iter occluserat. Ille rursus et alia ad euadendum loca tentabat, sed insurgentibus bestiis, omnino meatus aufugii non patebat. Porro autem cum ueritas dicat: »Eadem mensura qua mensi fueritis remetietur uobis ;« hoc illi iusto Dei iudicio contingebat. Sicut enim ille per carnalis astutie uanitatem, ex quibuslibet huius seculi se nouerat laqueis expedire; ita postmodum uersa uice nullo  ualebat ingenio supplicium, quo cruciabatur, euadere. Qui nimirum si prudentiam, qua callebat, in diuinis studuisset exercere mandatis, non cremaretur inter rabida ora serpentium, sed gauderet potius inter agmina beatorum.



CAPUT III. Aliud exemplum cuiusdam non dantis honorem loco sacro

Unum plane contigit in nostris partibus de quodam carnaliter sapiente, quod dignum non est silentio preterire. Fanensis quidam primarius ciuitatis, Hugo nomine, ipsa nocte, que peracta Parasceue, sacrosanctum Sabbatum Dominice sepulture precedit, cum armis et armatis ingressus ecclesiam, in qua diuinis uacabatur officiis, perosum sibi uiolenter  hominem cepit, ac uinculis crudeliter mancipauit. Quem quia noua presumpsit, nouo Deus omnipotens supplicio condemnauit. Nam cum sensum mentis, in quantum mihi uidetur, integrum teneat, omnes eum tanquam uesanum, exinanitum, atque dementem conspuunt, abiiciunt, et exprobrant. 591 Halitum quippe eius, iuxta querelam B. Iob uxor exhorret , eumque uelut arreptitium nurus explodit, ad mensam, siue colloquium filius non admittit, auertunt oculos famuli, dedignantur amici, clientes, milites, affines atque propinqui: episcopus etiam ciuitatis, et, ut compendiose cuncta complectar, omnis clerus et populus iam fere per duodennium arbitrantur eum mentis impotem et uesanum,  nullumque cum eo tanquam energumeno dignantur habere consortium. Porro cum diues sit, et exuberans domus eius, fluunt pannose et illote uestes, horret inculta cesaries, caput eius diuturni sudoris fetet iniuria, corpus totum per longam sordet incuriam. Hic plane, cum me adesse cognosceret, me concitus adiit, mala que patiebatur exposuit, querelam de suis sobrio sermone digessit, et  rationabiliter declamauit. Itaque conueni filium, episcopum quoque ac de ciuitate quamplurimos, et subtiliter inquisiui, quod inordinatum, quid delirum, quid ineptum in illo conspicerent, pro quo illi uesaniam imputarent. A quibus utique nichil aliud, et ne unum quidem certi signi uerbum addiscere potui, nisi hoc  tantum, quia demens est: quod omnes ore consono unanimiter afferebant. Cumque ego dicerem: Quomodo id scitis, quibusue indiciis eum insanire coniicitis? Nihil aliud inuenientes, idipsum denuo replicabant: Demens est. Quod mihi uidetur profundum atque admirabile Dei omnipotentis esse iudicium, ut qui prudens, et sciens sponte desipuisse cognoscitur, prudens et sciens opinione uesanie puniatur: et qui sponte factus est furiosus, demens ab omni populo iudicetur inuitus. Merito contra uotum adiudicatur insanie, qui uoluntate propria conatus est insanire. Enimuero si ueraciter fureret, eo minus miser esset, quo despectus sui mala, que patitur, ignoraret. Non est itaque sicut mortuus seculi , qui non sentit; sed sicut mortuus est inferni,  qui iugiter moritur, et mortem ipsam sentire non desinit. Saluo nempe illo terribili in mundi fine iudicio, nunc etiam omnipotens Deus non modo crudelia quelibet facta, sed et superba, siue sacrilega, prout dignum est, ulciscitur uerba. uindicauit siquidem, quod Balthassar sacra uasa temulentus indigne tractauit ; nec dimisit inultum, quod Nabuchodonosor arroganter elata uerba deprompsit: »Nonne, inquit, hec est Babylon magna, quam ego edificaui in domum regni, in robore fortitudinis mee, et in gloria decoris mei?«  Et ecce sicut propheta testatur, cum adhuc sermo esset in ore regis, uox de celo ruit: »Tibi dicitur, Nabuchodonosor rex, regnum transit a te, et ab hominibus te eiicient, et, cum bestiis, atque feris erit  habitatio tua .« Puniuit preterea Dominus Sedechiam regem Iuda, qui per reprobos actus Dei mandatum contempsit . Ultus est etiam Ananiam prophetam, non quia malum fecit, sed quia mendacium protulit. Cui Ieremias: »Non, inquit, misit te Dominus, et tu confidere fecisti populum istum in mendacio, idcirco hec dicit Dominus: Ecce mittam te a facie terre: hoc anno morieris .«



592 CAPUT Iu. Clerici pugnacis, insolentis et blasphemi cedes.

Nouis [Nostris f.] quoque temporibus accidit, ut in Burgundie regno quidam clericus esset superbus nimis ac tumidus: et non modo carnali uite seculariter  deditus, sed et contra suum ordinem terribiliter bellicosus. Hic itaque cum ecclesiam B. Mauritii multis inclytam prediis, suis ditionibus usurparet; potens autem quidam e diuerso sui iuris esse, non sine magna liuoris atque certaminis animositate contenderet, tandem belli dies utroque paciscente statuitur, et a multis hinc inde frementium armatorum agminibus conuenitur. Potens autem ille, quem diximus, nuntium ad hostilia castra direxit, qui et apparatum belli solerti speculatione perpenderet, ac sibi celeriter nuntiaret. Forte tunc clericus missam cum his, qui dimicaturi erant, suis fautoribus audiebat. Cumque ad Euangelium ueniretur, in fine lectum est: »Omnis qui se exaltat, humiliabitur; et qui se humiliat, exaltabitur .« Illico clericus in hanc sacrilegam uocem proteruus erupit: Hec, inquiens, sententia uera non est; nam si ego me meis aduersariis humiliter inclinassem, hodie tot possessionum atque clientium copias non haberem. Reuersus autem nuntius domino suo fideliter retulit, non modo quod in bellici procinctus apparatu conspexit, sed hoc etiam quod in ore clerici tumide loquentis audiuit. Tunc ille plaudens in Domino letus efficitur, atque ad spem procul dubio obtinende uictorie milites cohortatur. Conglobatis itaque diuersorum cuneis armatorum, ex utraque parte pugna committitur, uires uiribus opponuntur, depressa telorum silua deponitur, et humanis inflicta corporibus arma grassantur. Habebat autem clericus equam, quam  uidelicet preliaturus ascenderat, tante uelocitatis ac roboris, ut nullus sibi uideretur equus, aut mulus ad dimicandum posse preferri. Casu, imo Deo disponente, contigerat, quod precedenti nocte iumentum illud stabulo solutum abscederet, aceruumque salis inueniens, ex eo plurimum comederet. Clericus itaque dum in acie constitutus super aque riuulum deueniret, ibique cominus aduersantium armis arma conferret, iumentum, ut erat assumpti salis copia sitibundum, frenum de manu rectoris uiolenter extorsit, suisque totum uiribus uindicauit, ac presto caput in aquam ad bibendum inhianter immersit. Ille uero, dum ea manu, qua scutum tenebat, cum iumento confligit, hostilibus iaculis faciem coactus exponit: et ecce repente gladius os eius fulminis  more transfixit, talique uir reprobus uitam suam fine conclusit. O quam congrue in illa pertulit corporis parte uindictam, qua nigri fellis in Dominum uomuerat blasphemiam! Et cum Propheta de talibus dicat: »Filii hominum dentes eorum arma, et sagitte, et lingua eorum gladius acutus ;« qui linguam suam et dentes aduersus Deum gladii more uibrauit, digne per eadem membra materialis gladii penas exsoluit. 593 Isti plane contigit quod Dominus in Euangelio dicit: »Quia super decem et octo homines turris Sile cecidit, et occidit eos .« Quem uero mystice turris illa significat, nisi illum cui Psalmista decantat: »Deduxisti me, quia factus es spes mea, turris fortitudinis a  facie inimici?«  Huic enim expositioni ipsum quoque Sile nomen adgaudet. Sile siquidem interpretatur, missus. Haud dubium quin sit ille, qui dicit: »Qui me misit, mecum est .« Et ibi cecus a natiuitate lumen accipit ab eo qui ait: »Ego sum lux mundi .« De casu istius turris alibi sub figura dicitur lapidis: »Omnis qui ceciderit super illum confringetur, supra quem uero ceciderit, conteret eum.« Super hanc turrim, siue lapidem, cadit homo, atque confringitur, cum per fragilitatem aliquam peccat, sed eius super se ruina conteritur, cum superbe blasphemat. Turris ergo Sile super hunc clericum cecidit, et sicut blasphemando meruerat, omnino contriuit.



CAPUT u. Quod Deus nullum peccatum impunitum relinquit.


Et quid mirum, si grauia nos peccata tormentis addicant, cum subtile Dei iudicium impunita etiam minima non relinquat? Imo quid nouum, si reprobe locutionis sacrilegium damnat, cum ipsa quoque laudis sue preconia, nisi digne sint deprompta, contemnat? Adraldi nempe prudentis et religiosi uiri, qui Bremetensi preminet monasterio, didici relatione quod scribo, quod etiam inditum litteris esse dicebat. Clericus, inquit, Coloniensis Ecclesie uadum fluminis transibat, et ecce beatus Seuerinus eiusdem Ecclesie nuper episcopus, equi eius habenas apprehendit, eumque retinens, sistit. Cumque ille in stuporem uersus, et grauiter admiratus, cur  illic tam clarus et tam celebris fame uir moraretur inquireret: Da mihi, ait, manum tuam, et que circa me sunt, non auditu disce, sed tactu. Cumque datam manum fluctibus episcopus impressisset, tantus eam ardor absorbuit, ut undique carnes eius resolute diffluerent, et ossa nuda uix herentibus articulis remanerent. Ad quem clericus, [cum adde] nomen, inquit, tuum in tanta benedictione sit apud nos, et fama tua consonis totius Ecclesie preconiis celebretur, cur te pestilens hec uorago constringit, tantoque, proh dolor! incendio cruciaris? Ad quem sanctus episcopus: Nihil, ait, aliud in me remansit ultione plectendum, preter hoc tantum, quia dum, in aula regia constitutus, imperialibus me consiliis uehementer implicui, canonice synaxis officia per  distincta horarum spatia non persolui. Mane quippe simul omnia coaceruans, tota die negotiis ingruentibus secura libertate uacabam. Ob hanc itaque negligentiam horarum, ardoris huius fero supplicium. Tu uero omnipotentis Dei clementiam humiliter implora, ut manum tuam in salutis pristine restituat statum. Quod cum factum fuisset: uade, inquit, fili, obsecra fratres nostros Ecclesie clericos, et alios spirituales 594 uiros, ut pro me preces fundant, indigentibus subsidia conferant, sacrificiorum uotis insistant. His enim peractis, ego mox de uinculo pene huius indubitanter expediar, et exspectantibus me beatorum ciuium choris letus adiungar. Quod certe magnam nobis debet inferre formidinem,  quia cum sanctum uirum, uni culpe duntaxat obnoxium, tam intolerabilis purgatorii pena constrinxerit, ue, ue, que mihi, meisque similibus est inferenda sententia, quos tot reatuum prolixitas grauat?



CAPUT uI. Quod Dei laudes fedis cogitationibus non sint inquinande.

Distinguenda sunt ego per momenta temporum ecclesiastice institutionis officia, et sub magna diuini timoris, ac reuerentie dicenda sunt disciplina, ne dum psallimus, fructum spiritus cum carnis desidia misceamus. Quid enim prodest, hostiam Deo laudis offerre, et per torporem negligentie fedis sese cogitationibus inquinare? Hanc porro boni, malique misturam locus ille significat euangelicus,  ubi dicitur: Quia docente Domino, aderant quidam ipso in tempore nuntiantes illi de Galileis , quorum sanguinem Pilatus miscuit cum sacrificiis eorum. Nam quia Pilatus, os malleatoris interpretatur, quid per hunc, nisi diabolum debemus intelligere, qui paratus est semper homines offensionum ictibus uerberare? Unde et uirgam super humeros hominum tenere dicitur per Prophetam: »uirgam, inquit, humeri eius superasti, sicut in die Madian .« Quid uero sanguis, nisi peccata? Quid sacrificia, nisi rectas, et acceptabiles Deo significant actiones? Pilatus ergo Galileorum sanguinem cum sacrificiis miscuit, quia malignus spiritus uel orationes nostras prauis cogitationibus polluit, uel opera bona peccati cuiuslibet attaminatione corrumpit,  ut sanguis sacrificium polluat; dum reatus offensio oblatam Deo recti operis uictimam fedat. Unde scriptum est: »Quia cum Abraham Deo sacrificium de pecoribus, ac uolucribus deuotus offerret, descenderunt uolucres super cadauera, et abigebat eas Abraham .« Quid enim exprimunt uolucres, nisi reprobos spiritus per era uolitantes? uolucres ergo a sacrificio nostro repellimus, cum operum nostrorum uictimas a malignis spiritibus eas fedare tentantibus, prouide custodimus.

Idem sane, quem prediximus, Adraldus, dum in Burgundie regno mihi conuiator incederet: In hoc, inquit, loco per quem nunc transitum habemus, aliquid contigit, quod si dicimus, non uidetur otiosum. Frater quidam nostri cenobii  pie mentis, et recte conuersationis uir, hinc aliquando transibat; et ecce crinitus quidam, quasi ex Hierosolymitana peregrinatione deueniens, palmam ferebat in manu. Cumque peregrinus, et monachus inuicem obuii sese altrinsecus pertransiissent ait ille: Completorium in lecto, nec salus est, nec profectus. Quod frater audiens, admiratus expauit, ac repente post terga respiciens, eum uidere non potuit. 595 Mox enim ut uerbum protulit, omnino disparuit. Ille uero ad conscientiam mox reuersus inuenit, quia pridiano uespere lassus de uia redierat, et fessa in lectulum membra proiiciens, iacendo canonicas horas compleuerat. Utrum ille angelus fuerit, an reuera, sicut uidebatur,  homo, Dei ducimus relinquendum esse iudicio.

In hac etiam eremo fontis Auellani, ubi nunc habito, prior quidam fuerat, nomine Ioannes, qui lentis quibusdam infirmitatibus macilentus uidebatur semper et gracilis. Hac itaque sui corporis imbecilla tenuitate confisus, sepe iacens in lecto completorium decurrebat. Accidit autem ut demoniacus quidam non procul abesset, qui multa hominum secreta, et obscenos actus impudens propalaret. Cumque prefatus Ioannes demonem exire preciperet, et quibusdam exorcismi questionibus flagellaret: Tunc, ait, ille es, qui sub cotto quotidie completorium insusurras, et modo me quasi sanctus eiicere, et iuris mei uasculum de meo uis dominio liberare? Hoc audito, frater erubuit, quia rei ueritatem etiam  per mendacii recognouit auctorem.

Alter etiam eremita, qui uocabatur Ioannes de Anso, cum ei, ut egrederetur uehementer insisteret, ac diuini nominis adiurium crebrius intentaret: Nunquid oblitus es, ait, hac tibi nocte quid fecerim? Nam, si non excidit, certus es quia dum ego me in apri siluestris effigiem uerti, tu me quasi uenator insectabaris. Sed qui uidebar aper, subito speciem uenuste mulieris assumpsi, atque in osculum tuum ruens, ut semen effunderes, cum gloria triumphaui. Cum itaque reprobus spiritus de fratre delinquente per soporis energiam se glorietur habuisse triumphum; quanto putamus eum gaudere tripudio super his, qui labuntur in adulterium, uel incestum? Unde sepe Deus omnipotens terribile exhibet etiam  in hac uita iudicium, nec tamen miseri homines desinunt iterare plectendum.

Nam Robertus Gallorum rex, auus istius Philippi, qui in paterni iuris sceptra successit, propinquam sibi copulauit uxorem, ex qua suscepit filium, anserinum per omnia collum, et caput habentem. Quos etiam, uirum scilicet et uxorem. omnes fere Galliarum episcopi, communi simul excommunicauere sententia. Cuius sacerdotalis edicti tantus omnem undique populum terror inuasit, ut ab eius uniuersi societate recederent, nec preter duos sibi seruulos ad necessarii uictus obsequium remanerent: qui tamen et ipsi omnia uasa, in quibus rex edebat, uel bibebat, percepto cibo, abominabilia iudicantes, pabulum ignibus exhibebant. His tandem rex coactus  angustiis, ad sanum consilium rediens, diuertit incestum, iniitque legale connubium.



CAPUT uII. Quod non sunt commatres ducende uxores.

Sed et Otto rex Teutonicorum, qui postmodum imperator creatus est Romanorum, Adalaidem Italie reginam, que sibi commater 596 exstiterat, suscepit in coniugem. Quem filius eius Almificus, qui Maguntine presidebat pastor Ecclesie, cepit constanter arguere, et scelestum luridumque coniugium publice condemnare. Pater autem uehementer iratus, eum comprehendi precepit, et carcerali mox custodie mancipauit; quem per annale circiter spatium carcer inclusit, sed a correctione linguam terroris  uinculum non ligauit. Cum uero pater eum quadragesimali decurrente ieiunio, de custodia decreuisset educere, antequam psalterium expleret, quod aureis exarabat apicibus, recusauit exire. uerumtamen dum exiuit, zelo sacerdotalis accensus auctoritatis, non quieuit, sed mox in patrem iaculum publice excommunicationis intorsit. O uere dignum regio genere sacerdotem, qui in causa Dei non imperiale fastigium, non paternum recognouit affectum; sed dum paternam ac regiam auctoritatem in solo Deo constituit, hunc hominem eius legibus resistentem, a se prorsus extraneum deputauit. Dixit autem patri: Tu arbitraris me aduersum te insolenter agere, te uero preiudicium sustinere: cito prenosces, quia die sancto Pentecostes uterque  simul astabimus ante Deum, ibique uentilabitur internos, librata iustitie lance, litigium. Ibi luce clarius apparebit quis nostrum equitatis lineam teneat, quis Dei legibus contradicat. Factumque est, ipso, qui dictus est, sacrosancte solemnitatis die, ut dum prefatus Augustus imperialibus infulis redimitus, multorumque pontificum choris, siue procerum uallatus agminibus, missarum solemniis interesset, repentino super eum ueniente iudicio, repertus sit mortuus. Episcopus autem in Domino iam quieuerat. Sic sic qui de incesto coniugio contempsit inter homines iudicari, ad tribunal eterni iudicis coactus est pertrahi; et qui subiectum sibi dedignatus est audire pontificem, terribilem super se non potuit euadere maiestatem.

 Hec ego, uenerabilis pater, et alia quamplurima, non sine magne formidinis angore conscribo; ne uidelicet, uel relatores mei mere ueritatis semitam non tenuerint, uel ipse quoque relationum in quolibet immemor obliuione deliquerim. uerumtamen teste conscientia, non hec mentiendi uoto, sed edificationis affectu, prout melius possum, narrata recolere, satago schedulis adnotare. Si quid mihi tamen in his obliuionis obrepsit, imo quidquid humane conditionis infirmitate deliqui antequam nexibus huius carnis absoluar, diuina mihi pietas tuis orationibus in memoriam reuocet, ac digne lugere permittat; ne uiuenti mihi penitendum quid manere possit occultum, quod morientis sit oculis ingerendum.

Horno abbas Cluniacensis, cum ad suum me monasterium  perduxisset, frater quidam senex in infirmorum domo, ingrauescente totius corporis tumore, languebat. Hic porro, cum abbatis comperisset adesse presentiam, letus effectus, diuinam cepit implorare clementiam: Domine, inquit, quem nullum latet occultum, queso, si quid reatus in me est, quod non sim hucusque confessus, tu mihi misericorditer in memoria reuoca, quatenus abbati meo dum presens 597 est, pure confitear; atque ab eo, qui ius hoc in me pre ceteris habet, iudicatus absoluat. Hoc dicto, huiusmodi uox auribus eius insonuit: Certe est, certe est aliquid in te, quod confessus adhuc non es. Cumque ille uocem solam audiret, sed a quo procederet, non uideret, orando subiunxit: Exprime,  domine, manifeste quid hoc sit, ut confessus corrigam quod erraui. Porro uox eadem peccatum quoddam [sicut querebat] signanter expressit, quod ille a se commissum illico recognouit, et abbati festinanter ascito, facta confessione, purgauit, paucisque post diebus in sancta pace defunctus est.



CAPUT uIII. Terribile exemplum cuiusdam hominis desperati, ac interficientis seipsum.

Non talem sortitus est finem clericus ille, de quo mihi idem Hugo Cluniacensis monasterii rector fida relatione narrauit: Religiosus, inquit, quidam episcopus in expeditione positus, cum uenisset ad ripam cuiusdam fluminis, substitit, ibique lassus recreare spiritum cepit. Cumque illic tranquille  quiesceret, audiuit uocem de fluminis alueo prodeuntem, et hec uerba clarius exprimentem: Hora uenit, homo non uenit. His auditis episcopus sollicitus redditur: et recogitans hoc sine mysterio esse non posse, aduentum rei solerti custodia prestolatur. Sed dum attentus explorator exspectat, dumque hec et illa recogitat, ecce quidam clericus agillime properabat, equumque calcaribus atterens, amnem transire quantocius festinabat. Admonuit autem suos episcopus, ut obuios se uenienti festinanter obiicerent, eumque a sui cursus impetu retinerent. Cumque ille perniciter properans, flumen aggrederetur precipitanter inuadere, ac sine mora transire; illique contra uiolenter obsisterent, et gradum figere compulissent,  ait: Quiescite, queso, dimittite me, recedite; quia iussio regis urget. Non est res, que deferri possit in posterum. Mysterium regis instat, ineuitabilis necessitas imperat. Quid plura? Sanctus episcopus eum uiolentissime retentum, superuenienti nocte secum habere cegit hospitium. Sed, o misera hominis ac lugenda conditio, que facilius ualet sibi consciscere mala cum desunt, quam uitare cum imminent! Episcopo scilicet cum suis graui sopore depresso, ille uas aque in hospitio reperit, in quod caput immergens, suus ipse tortor effectus, se feraliter enecauit. Sed sicut iste, licet occulto, districto tamen Dei iudicio, carnis interitum pertulit; ita per eius piam clementiam mortem anime simul et corporis alter euasit.



CAPUT IX. uotifragus infirmitate corripitur, ut resipiscat.


Nam quod nunc dicturus sum, et ex relatione iam dicti Cluniacensis abbatis, 598 et ex ore illius, cui res ipsa contigerat, frequentius audiui. Adolescens quidam erat in finibus Aquitanie, qui cum ceuis suis iuuenculis de animarum suarum cepit salute tractare. Deliberatione premissa, tandem statuunt, ac unanimi inuicem confederatione proponunt, et mundani cultus pompas abiicere, et ad monastice conuersationis ordinem commigrare. Sed dum res adhue suspensa differtur, dum rerum ordo multiplici uarietate concutitur; ipse quoque tener adolescentis animus fixus in suo proposito  non tenetur. Quid multa? Mutata penitus mente desponsauit uxorem. Cumque per processum temporis mens eius et memoriam sancti propositi paulatim de se prorsus eraderet, et sub pretextu coniugii ad explendam carnalis illecebre uoluptatem impatientius ebulliret, diuina super eum uigilante clementia, subito languore percussus est, ac paulo post ad extrema peruenit. Necessariis igitur, ac propinquis de iam quasi defuncti disputantibus sepultura, dum in medio positus uideretur cadauer exanime, uixque tenuis quidam motus in eius pectore palpitaret; ecce duo teterrimi ac trucis uultus Aethiopes eum  tanquam leones rugientes inuadunt, rapaci ferocitate corripiunt, de corpore uiolenter euellunt, mox pedes  eius, et brachia duris alligant nexibus, sicque uelut hedum in phalanga pendulum alter post alterum baiulare ceperunt. Quos autem dolores, et torsiones ipse pertulerit, quantum, et qualia uiderit, uel audierit, per quamplurima eum loca uectauerint, perlongum est non tantum stylo dirigere, sed simplicibus quoque uerbis ex ore per ordinem referentis audire. Hoc tantum hic inferre sufficiat, quia dum per obscure caliginis eum loca portarent; ecce B. Petrus apostolus splendidus et coruscans occurrit, eumque de portantium humeris raptum, nexibus, quibus angebatur, absoluit. Illi mox relicta preda stridentes dentibus, et eiulantes abscedunt, factumque sibi preiudicium flebiles conqueruntur. Beatus autem apostolus adolescentem ad Cluniaci  monasterium secum duxit, eique forinsecus posito, sese, donec reuerteretur, exspectare precepit. Ego, inquit, meum monasterium ingrediens uisito, ac per circuitum cuncta perlustrans, quid agatur, attendo: deinde ad te, consideratis omnibus, redeo. Sed mox ut iste relictus est solus, ecce crudeliores et acriores iidem reuertuntur Aethiopes, et non iam per manus et pedes, sed per genitalia ipsa corripiunt, eumque sic non sine grauissimo illius dolore suspendunt. Nam uelut si rostro passer accipitris, uel aquilinis unguibus columba rapiatur implumis; sic a reprobis illis spiritibus miser iste corripitur, trahitur libratus, per uerenda suspenditur, et quasi recuperata preda, que fuerat perdita, longius asportatur; cum ecce beatus Petrus radianti nimis,  ac terribili splendore conspicuus, se tanquam fulmen iniecit, rapinam suam quasi per impetum uiolenti spiritus apprehendit, et clauibus quas manu gestabat, raptores nequissimos acerrime uerberauit. Mox illum ad domum propriam usque perduxit, reddensque spiritum corpori, utramque saluti substantiam reformauit. Nam ille protinus conualescens, 599 domui sue sine cunctatione disposuit, atque ad Cluniacense monasterium properans, sancte conuersationis habitum feruida satis deuotione suscepit. Sic itaque diuine militie transfuga, dum paterni uerberis disciplina celitus eruditur, de manu cruenti predonis eripitur, et ouis oberrans ad proprii pastoris mapalia reuocatur.  Sed iam se reprimens calamus cohibeat stylum, ne regulam breuitatis excedat epistolare compendium.

Scribite, si placet distichoa istud in refectorio, sub pedibus apostolorum.


Ignit apostolicum linguarum flamma senatum,
Germinat et uarias quasi uox fecunda loquelas.



DISPUTATIO. DE uARIIS APPARITIONIBUS ET MIRACULIS.





ARGUMENTUM.

Archiepiscopo, utpote qui talibus rebus audiendis magnopere delectabatur, nuntiat canonicos uelitrensis Ecclesie, cui ipse preerat emersisse tandem aliquando, et se ad bonam, ut dicitur, frugem recepisse, eosque iuxta prescriptam  sibi disciplinam, non ut ante coactos, sed sponte et libenter uitam instituere. Affert deinde nonnulla exempla, et mira, que multis contigerunt, ex quibus non parua utilitas percipi potest.

Domno A. uenerabili archiepiscopo, PETRUS peccator monachus plenissime deuotionis affectum.

Quia noui sanctam mentem tuam, uenerabilis Pater, precipue de hominum salute gaudere, adeo ut cum animarum te contigit audire profectum, uelut ad dulcium epularum aggliscas, ac delecteris edulium.

Refero tibi de canonicis nostris, sancte uidelicet uelitrensis Ecclesie, quia qui sub multis laboribus nostris atque sudoribus incorrigibiles uidebantur, iam per diuinam gratiam resipiscunt, et per canonice  regule tramitem non iam coacti, sed gaudentes incedunt. Unusquisque preterea eorum quadragesimali tempore quotidie psalterium complet; tribus per hebdomadam diebus omnes uino et pulmento communiter abstinent; tantumque districte conuersationis uidentur habere feruorem, ut per totam Quadragesimam, que est ante Pascha: et illam, que Natiuitatem Domini nostri Iesu Christi consuetudinaliter antecedit, tribus in hebdomada diebus unusquisque se in capitulo coram fratribus exuat, et propria peccata confessus, dura corrigiarum scutica perferat disciplinam. In quo uidelicet sancte conuersationis indicio potes manifeste colligere, quid de ceteris uite modis, et obseruationibus debeas estimare. Et, o disciplina salutifera, nimirum  carnis afflictio! in qua dum corpus ad humanum 600 nudatur aspectum, ante Dei oculos coruscantibus indumentis apparet ornatum. Porro uix dum mensis emensus est quo res contigit ista quam refero.




[DISPUTATIO DE uARIIS APPARATIONIBUS ET MIRACULIS.]



CAP. PRIMUM. Baruncii eremite sanctitas.

Baruncius plane mihi frater unanimis, et in amoris precipui dulcedine singularis, non in eremo, sed in uilla quadam eremo subiecta, dum opus ageret necessarium, languorum incurrit extremum. Qui dum sibi imminentem cognosceret obitum, fratribus, qui sibi sedulitatis officium exhibebant, penitentiam sibi proposuit iniungi: qui dum tres, uel ut multum, quatuor psalmos, utpote sancto, et  innocenti uiro, sufficere iudicarent; ille petiit, ut decem sibi annorum penitentiam traderent, quam illico peragendam fratribus, qui morabantur in eremo, quantocius delegarent. Nocte igitur insecuta, dum quique per cellas constituti post gallicinium nudati, corporalibus disciplinis insisterent, festinarentque fratres penitentiam, antequam ille moreretur, implere; Lamberto fratri, qui sibi sedulus assistebat, Baruncius ait: Cur, inquit, te non preparas, et sicut ceteri fratres indumentis ecclesiasticis non adornas? Omnes enim de eremo fratres usque modo mihi uisibiliter astiterunt, albis nimirum ac resplendentibus stolis induti, et uelut in choro psallentes micantium uestium candore conspicui. Compulit ergo illum, ut ad eorum  indueretur exemplum. Ubi notandum, quia dum fratres illi nudati corporalibus disciplinis essent ab ipso procul intenti, ei, ut ita loquar, non iam carnalibus, sed spiritualibus oculis decoro cultu uidebantur induti. Is plane, qui mihi hoc retulit, uenerabilis pater Liutprandus aliud etiam mihi consequenter innotuit, quod ab audientium edificatione non uacat.

Initio, inquit, illius Quadragesime, que Natiuitatem Dominicam ex ecclesiastica institutione precedit, tanta mihi subito molestia repentini languoris incubuit; ut uix pedibus constanter insisterem, nedum possem regulam quotidiane conuersationis implere. Cumque tenebrosis atque confusis cogitationibus fluctuans, ieiunium funditus desperarem,  ac de quotidiana deinceps ciborum remissione decernerem, subito lenis mihi sopor obresit, et super codicem, cui uidelicet intentus eram, caput paululum reclinaui. Tunc mihi uisum est, quod tota cella plena esset fumo, et insuper quamplures illic essent homines, qui clamosis ac mutuis inter se uociferarentur colloquiis: cum ecce sanctus frater Iuuentius, qui in eadem eremo laudabiliter conuersatur, repente cellule fores irrupit, et zelo seuerissime animaduersionis homines exturbauit, ac sine mora uiolenter propellens exclusit. Num, inquit, huius eremi non est inuiolabilis regula, ut colloquium fieri in cella quisque non audeat, sed ingredientium labia silentii protinus censura compescat? Moxque manutergium repente corripuit, omnemque  fumi chaos, tetramque congeriem, qua cella replebatur, abiecit. Quo facto, protinus exsoporatus 601 euigilo, mentemque meam ab omni fumigantium cogitationum caligine liberam, non sine magna cordis letitia recognosco. Tunc itaque omni tedio tentationis atque languoris expulso, tante uirtutis in me robur ac fortitudinem reperi, ut per totam illam Quadragesimam usque ad Dominicam Natiuitatem uix aliquando uel leuiter esurirem: et ne uno quidem die preter panem et aquam, nisi fallor, alia quelibet alimenta requirerem.



CAP. II.---Parisiensis episcopi intemperantia diuinitus punitur.


Et, o utinam sic Albuino [Alberico f.] Parisiensis Ecclesie contigisset episcopo. Cui nimirum dum septimi, si rite teneo, mensis ieiunium celebraret; et profligato iam ieiunii biduo, ad Sabbatum peruenisset, singularis ferus uenatione captus, offertur. Mox ille in concupiscentiam lethalis edulii pestilenter illectus exarsit, ieiunium in alteram hebdomadam transferendum esse decreuit: et confestim coquis, ut porcum accuratius coquerent, imperauit. Illo itaque die gule sue perfecit homo miserabilis appetitum, octauo autem, proximo uidelicet Sabbato, diem clausit extremum. Et hoc certe digne commeruit, qui de Ecclesie sacrario quasi sepulcra concupiscentie fecit in deserto . Quid autem  mirum, si illic, ubi tam aperta est culpa, manifeste est irrogata uindicta, cum sepe miserabilem rei uideamus euentum, et tamen ignoremus superne dispositionis causa latente mysterium?

Leo plane dudum Puteolanus episcopus, nunc autem nobilis eremita, nuper mihi et fratribus retulit, quia cum demoniacus quidam esset in monasterio, quod apud Parhenopen est in beati Agnelli confessoris honorem constructum, in hominem prope astantem repentinus insiluit, eumque rabido furore percutiens, protinus interfecit. Et, o quis profunda Dei iudicia penetrare sufficiat! Mox enim, ut innocentem hominem furibundus exstinxit, confestim a demonio liberatus, et menti sue ac rationi pristine restitutus, nunquam de cetero passionis  illius molestiam pertulit. Inquisitus autem cur hoc facinus perpetrauerit: Hominem, inquit, non uidi, sed nigrum canem, qui me mordicus apprehendere satagebat, sicut mihi uidebatur, occidi. In hoc igitur occulte dispositionis effectu causa non claruit, cur uidelicet uel ille repentino dignus fuerit uulnere perimi; uel iste meruerit a demonio liberari. Cum et ille, quantum ad humanum spectat arbitrium, innocenter occisus; et iste, quantum ad exterioris reatus speciem, uideatur ultione plectendus. Et quid mirum, si merita nobis aliena non pateant; cum et ipsi sepe, quod fecimus, per obliuionis hebetudinem ignoremus?



602 CAP. III.---B. uirgo Maria in sue festiuitatis Assumptione innumeros liberat a penis Purgatorii.


Religiosus plane presbyter Ioannes rem mihi retulit ante paucos annos Rome contigisse, quam narro. In Assumptione scilicet beate Dei genitricis Marie, cum nocturno tempore Romanus populus iuxta morem orationibus et litaniis insisteret, et accensis luminibus diuersarum regionum ecclesias perlustraret; mulier quedam in basilica, que est ad honorem eiusdem beate uirginis, in Capitulo [Capitolio uel Campitello f.] constituta, commatrem suam uidit, que scilicet ab anno fere fuerat iam defuncta. Cumque per multitudinem confluentium ad eius attingere non potuisset alloquium, studuit eam in tali cuiusdam angiportus articulo prestolari; ut dubium non esset, quod egressa basilicam, ab ea as  clinare non posset. Hanc itaque transeuntem protinus inquisiuit: Num, inquit, tu commater mea es, Marozia uidelicet, que dudum defuncta es? Hoc illi uocabulum fuerat, dum aduiueret. Qua respondente: Ipsa sum. Et quomodo, inquit, tibi nunc est? Ait: Usque hodie non leuis me pena constrinxit, quia uidelicet per lasciuie petulantis illecebras cum cetaneis me puellis in tenera adhuc etate fedaui; et hoc ipsum, proh dolor! obliuioni quodammodo tradens, sacerdoti quidem confessa fui, sed iudicium non accepi. uerum hodie regina mundi pro nobis preces fudit, meque cum multis aliis de locis penalibus liberauit, tantaque multitudo per interuentionem eius hodie est de tormentis erepta, ut numerum totius Romane plebis excedat; unde sacra eidem domine  nostre gloriose dicata passim loca uisitamus, actionesque sibi gratiarum pro tantis misericordie beneficiis alacres exhibemus. Cumque super hoc commater illius ambigeret, nec fidem facile sermonibus adhiberet, subiunxit: Ut experiaris, inquit, pro certo uerum esse quod loquor, scias te transacto hoc anno, in hac eadem festiuitate procul dubio morituram. Quod si, quod fieri non potest, ulterius uixeris, me protulisse mendacium liquido comprobabis. Et his dictis, ab oculis eius euanuit. Mox illa cilicium induit, et de obitu suo sollicita, que audierat, uiuere cautius cepit. Quid plura? Peracto fere anno pridianis cepit egrotare uigiliis? in ipso uero festiuitatis die uitam, sicut ei demonstratum fuerat, terminauit. Ubi notandum, et non leuiter  expauescendum, quia de peracta culpa, quam prefata mulier obliuioni tradiderat, usque ad interuentum intemerate Dei Genitricis supplicia perferebat.



CAP. Iu---Sanctorum apparitio pulcherrima Rome in ecclesia sancte Cecilie.

Rainaldus quoque Cumanus episcopus mihi narrauit, quod et ab Humberto uenerabili sancte Ruffine quondam episcopo se didicisse perhibuit. Presbyterum, inquit, nocturno 603 silentio quiescentem, compater suus, qui defunctus fuerat, in uisione clamauit, dicens: ueni, uide spectaculum, quod iudicare non poteris otiosum. Duxit ergo illum ad basilicam beate Cecilie, in cuius uidelicet atrio uidebantur Agnes, Agatha, eademque Cecilia, multarumque beatarum uirginum chorus, mirabili cultus et habitus nitore conspicuus. He nimirum parabant  quamdam magnificam sedem, ceteris hinc inde subselliis eminentem, et ecce B. uirgo Maria cum Petro, et Paulo atque Dauid, ac non paruis martyrum diuersorumque sanctorum uallata turmis micantibus uenit, seseque in ea, que parata erat, sede composuit. Porro autem dum in illo tam sancto conuentu silentium fieret, omnesque reuerenter astarent, ecce mulier quedam, licet paupercula, pelliceo tamen indumento decenter ornata, ad intemerate uirginis uestigia corruit, eamque ut Ioanni patricio iam defuncto misereretur, orauit. Cumque hoc ipsum mulier ter obsecrando repeteret, nec responsum aliquod impetrare posset, adiecit: Nosti, inquit, domina mea, regina mundi; ego sum misera  illa, que in atrio basilice tue maioris nuda et tremula iacere consueueram. Ille uero mox ut aspexit, pia mihi miseratione condoluit, et pellem hanc super me, qua uidelicet erat indutus, iniecit. Tunc beata Dei Genitrix: Homo, inquit, ille, de quo rogas, multa flagitiorum mole depressus est; duo tamen hec habuit, ut et indigentibus pius, et magna sacris locis exstitisset humilitate deuotus. Frequenter enim oleum propriis ceruicibus deferebat, et lucernis Ecclesie mee fomitem ministrabat. Cumque super hoc eidem patricio et ceteri sancti testimonium perhiberent, eumque idipsum et suis ecclesiis egisse simul assererent; illico regina mundi precepit, ut patricius ille duceretur ad medium; et ecce multitudo demonum prefatum Ioannem trahunt, penalibus  undique loris astrictum, et ambientium catenarum squaloribus uehementer attritum. Tunc eum domina nostra iussit absolui, et sanctorum cetibus aggregari; uincula uero, quibus ille fuerat absolutus, alteri homini, qui in hac adhuc uita manebat, precepit innectenda reponi. Tunc conuentus ille sanctorum solutus est, et unusquisque in diuersa contendens, ab aspectu cernentis euanuit. Beatus uero Petrus apostolus ad ecclesiam suam uenit, cui protinus omnium successorum suorum, pontificum uidelicet Romanorum, chorus infulatus ac festiuus occurrit: ipse quoque beatus Petrus cum eatenus uideretur indutus Hebraicis uestibus, sicut in picturis ubique conspicitur, tunc et phrygium suscepit in capite; et sicut ceteri, sacerdotalibus infulis est  ornatus in corpore. Tunc responsorium illud, quod dicitur: Tu es pastor ouium; melodiis atque mellifluis ceperunt intonare clamoribus; sicque illum usque ad sacerdotalis chori 604 consistorium deduxerunt. Quo perueniens, ipse apostolorum princeps nocturnum est exorsus officium, dicens: Domine, labia mea aperies: deinde tres psalmos, totidemque lectiones ac responsoria, que in apostolorum natalitiis recensentur, canonico more persoluit. Omnibus itaque per ordinem rite decursis, matutinis quoque laudibus consequenter expletis, eiusdem ecclesie tintinnabulum sonuit, et continuo presbyter, qui hec uidebat, euigilans, somnium terminauit.

Preterea idem, qui supra, mihi narrauit episcopus,  quia monachus quidam quotidie dum ante sanctum altare beate Marie semper uirginis pertransiret, illam ex more percurrebat antiphonam, que sic incipit: Gaude, Dei Genitrix uirgo immaculata; gaude, que gaudium ab angelo suscepisti; gaude, que genuisti eterni luminis claritatem; gaude, mater; gaude, sancta Dei Genitrix uirgo. Tu sola mater innupta. Te laudat omnis factura. Genitrix lucis, intercede pro nobis. Quam uidelicet antiphonam dum quadam die pertransiens diceret, audiuit uocem ex eodem altario procedentem: Gaudium mihi annuntiasti, gaudium tibi eueniet.



CAP. u.---Officium mortuorum quotidie persoluens in celeste regnum introducitur.

Sed et idem mihi narrauit episcopus, quia frater  quidam non quotidiano, non certe solemni sanctorum, sed solo utebatur, et delectabatur officio defunctorum. Cumque conditionis humane debitum soluens tribunali superni Iudicis astitisset; cepit turba demonum uehementer hoc illi crimen impingere, quod ecclesiastice institutionis regulam negligens, per assuete synaxis officia uota Deo reddere contempsisset. Tunc beata regina mundi semper uirgo Maria, et omnes sanctorum chori cum ea ualenter occurrunt, seseque ad illius auxilium concorditer interponunt. Hic, inquiunt, noster capellanus ac minister exstitit: quodque defunctorum semper exsequiis libenter interfuit, nobis omnibus procul dubio ministrauit. Absit igitur, ut in impiorum  manus iste deueniat, qui piis erga nos, dum aduiueret, studiis insudabat. Sic itaque beate uirginis precibus, omniumque supplicatione sanctorum, in eorum meruit transire consortium. Ignorabat tamen huius rei relator episcopus, utrum ille frater ad nos reuersus, an aliis in hac uita degentibus ista retulerit.

Hec tibi, uenerabilis frater, familiariter scribo, quia uelut suauibus epulis, sic in tua, quecunque sit, allocutione delector: et mens mea continuo letatur, et gliscit, cum aliquid, quod tibi congrue scribatur, occurrit.


Sit nomen Domini benedictum.





605-606 OPUSCULUM TRICESIMUM QUINTUM. DE PICTURIS PRINCIPUM APOSTOLORUM.





ARGUMENTUM.

Causam affert cur Paulus apostolus ad dexteram, Petrus uero ad sinistram in picturis exprimantur, idcirco scilicet, quia Paulus esset ex tribu Beniamin, qui Latine, filius dextere interpretatur; probatque huiusmodi nomen aptissime illi conuenire. Multas quoque eiusdem Pauli prerogatiuas adducit. Tum demum exponit cur Hierosolymitana Ecclesia, cum in ea Christus passus fuerit, non sit caput omnium Ecclesiarum.

 Domno DESIDERIO sancte conuersionis [conuersationis] abbati, religiosoque conuentui, PETRUS peccator monachus in Domino seruitutem.

Ut domnum Martinum ad uos iter arripere didici, notario protinus, ut exciperet, imperaui. Sed quoniam per totum quadragesimalem circulum tecum, uenerabilis pater, familiariter degens, queque conferenda uidebantur, uiua uoce contulimus, et que communicanda erant, siue tractanda, sepius intimauimus; iam quid noui ad te scribi ualeat, non inuenio, dum quidquid necessarium esse poterat, frequentius iteratum alterutra confabulatione perpendo. Quid igitur faciam? Nunquid qui loqui ceperam, deficiente materia, stolide conticescam?




[DE PICTURIS PRINCIPUM APOSTLORUM.]



CAPUT PRIMUM. Cur Petrus ad sinistram, et Paulus ad dextram in picturis collocentur.


Sed dum armatam penna, atque ad scribendum ex more libratam manum scriptoris aspicio, materia mihi dulcis offertur, de qua ad disputandum mea mens alacriter prouocetur. Per istam siquidem notarii dextram repente mihi illud occurrit, quod ipse a me, questione proposita, sepenumero requisisti: Cur uidelicet in imaginibus picturarum per uniuersas adiacentes Rome prouincias, Petrus qui primus est, ad sinistram; coapostolatus autem eius Paulus constituitur ad dextram; cum iuxta uulgarem sensum hoc rerum ordo deposcat, ut Petrus, qui senatus apostolici princeps est, dextrum Domini latus;  Paulus uero, qui iunior est, sinistrum iure possideat? Sed durum est ualde, ut opinemur, quia  tam egregium, tamque famosum apostolice dispositionis ordinem inconsulte, atque inconsiderate deuota Deo ac religiosa uetustas admiserit. Neque enim credendum est, ut Constantinus imperator, imo papa Siluester; atque post eos principes et sacerdotes in ecclesiastice discipline littera peruigiles atque solertes, hunc ordinem tantorum principum negligendum ducerent, si correctione dignum aliquatenus estimarent. Ne ergo sancte huius historie ordo inordinatus appareat, quod nobis uidetur, sanctitati uestre breuiter innotescat.

Paulum plane de tribu Beniamin exstitisse quis ambigit? Beniamin autem Hebraice, Latine filius dextere nuncupatur. Quid ergo mirum est, si ad dexteram constituitur, qui uocabulum dextere ex  paterno iure sortitur? Enim uero, ut uetus illa beato Paulo liquido congruere uideatur historia, non sine causa Scriptura dicit: »Quia egrediente anima Rachel pre dolore, et imminente iam morte, uocauit nomen filii sui, Benoni, id est filius doloris mei .« Pater uero appellauit eum Beniamin, id est, filius dextere. Per Rachel namque, que ouis, uel uisum principium dicitur, Ecclesia non immerito designatur. Que nimirum et ad instar ouis innocenter uiuit, et per studium contemplationis ad uidendam Redemptoris suis speciem medullitus inardescit. Qui de se requirentibus Iudeis ait: »Ego principium, qui et loquor uobis .« Beniamin igitur nascente, Rachel mater emoritur; dum appropinquante ad lucem noue regenerationis Saulo, persecutionibus  Ecclesia per eum crudeliter impugnatur, Sicut Lucas in Actibus apostolorum: »Saulus, inquit,  deuastabat Ecclesiam, per domos intrans, et trahens uiros, et mulieres tradebat 607 in custodiam .« Congrue itaque Rachel Benoni, id est, filium doloris mei uocat: quem Iacob Beniamin, id est, filium dextere nuncupat; quia Paulus, qui matris Ecclesie dolor exstitit, qui eam quodammodo, dum nasceretur, impugnando peremit, a Deo Patre filius dextere est uocatus, cum per eum diuina potentia aduersus gentes quasi per fortem suam dexteram dimicauit, uerborum iacula ualenter intorsit, salubres cordium plagas intulit, et per eum deuictis atque prostratis hostibus, cum gloria triumphauit. Hinc est quod idem Paulus ad Galatas ait: »Cum autem complacuit ei, qui me segregauit ex utero matris mee, et uocauit per gratiam suam, ut reuelaret  filium suum in me, et euangelizarem eum in gentibus, continuo non acquieui carni et sanguini .« Non ergo immerito filius dextere Paulus uocatur, per quem omnis gentium multitudo, que ad dexteram Dei ponenda est, ad fidei sacramenta colligitur Accinctus siquidem uerbo Dei, quod est gladius Spiritus , hodieque usque ad finem seculi aduersus omnium uitiorum, iniquorumque spirituum rabiem dimicat, et tanquam fulminea Christi manus, uibratis celestis eloquii gladiis, rigidas resistentium Deo ceruices obtruncat. Recte igitur Paulus dextri iuxta Redemptorem lateris obtinet dignitatem, qui diuine dextere non ambigitur exercere uirtutem. An non quodammodo dextera Dei aduersus diabolum dimicantem se fatetur esse, cum dicit: »Ego autem  sic curro, non quasi in incertum: sic pugno, non quasi erem uerberans?« 



CAPUT II. Pauli prerogatiue enarrantur.

Paulus ad celum tertium raptus ascendit , ubi etiam arcana uerba, que hominibus loqui non licet, audiuit. Quis autem nesciat, quia uita terrena dicit sinistram, celestis autem significat dexteram, sicut sponsa dicit in Canticis: »Leua eius sub capite meo, et dextera illius amplexabitur me?«  Leua namque esse sub capite dicitur, quia presens uita apud electum quemlibet sub mente, que procul dubio cogitationum caput est, despecta calcatur. Dextera uero Dei sponsa amplexari perhibetur, quia dum fidelis et sancta anima  estuanti sui Creatoris igne succenditur, uelut diuinis quibusdam amplexibus undique confouetur. Qui ergo carnis adhuc fragilitate circumdatus, ad celestem uitam ascendisse cognoscitur, recte filius dextere nuncupatur. Hunc dextere Filium Deus omnipotens tanquam propriam dexteram per totam mundi latitudinem semper extendit, et per eam adoptionis populos ad fidei unitatem colligit. Hanc dexteram summus agricola per Ecclesie sue aream uersat, et per eam spirituales segetes uentilat, ut purgata mystici frumenti grana horreis celestibus introducat. Hanc dexteram suam Deus huc illucque procul extendit, dum ad colligendas in fidei sacramento gentes Paulus toto terrarum orbe discurrit. Ipse quippe quam ualida  caritate flagrat, tam nimia ex locis ad loca se uagatione permutat. 608 Transire ad alia ex aliis appetit, quia ipsius eum, quem implet, stimulus caritatis impellit. Longe namque a Romanis positus scribit: »Memoriam uestri facio semper in orationibus meis, obsecrans, si quo modo tandem aliquando prosperum iter habeam in uoluntate Dei ueniendi ad uos. Desidero enim uidere uos .« Retentus Ephesi, Corinthiis scribit: »Ecce tertio hoc paratus sum uenire ad uos .« Rursum Ephesi commorans, Galatis loquitur, dicens: »uellem me esse apud uos modo, et mutare uocem meam .« Rome quoque custodia carceris clausus, quia ire per semetipsum ad Philippenses non permittitur, transmittere se discipulum pollicetur, dicens:  »Spero in Dominum Iesum, Timotheum cito me mittere ad uos; ut ego bono animo sim, cognitis que circa uos sunt .« Constrictus etiam uinculis atque Ephesi retentus, Colossensibus scribit: »Nam et si corpore absens sum, sed spiritu uobiscum sum .« Ecce cor apostolicum quanto fraterni amoris igne decoquitur, quanto ad desudandum pro salute gentium desiderio coarctatur! Hic corpore tenetur; illuc spiritu ducitur: et paterni amoris affectum presentibus impendit, absentibus porrigit. Coram positis exhibet opera, audientibus exprimit uota. Efficaciter presens eis, cum quibus non erat: nec tamen illis absens, cum quibus erat. Cuius amorem melius cognoscimus, si eius adhuc ad Corinthios uerba pensamus. Ait enim: »ueniam ad  uos cum Macedoniam pertransiero; nam Macedoniam pertransibo, apud uos autem forsitan manebo, uel etiam hiemabo .« Quid est, quod tam anxie per tot loca partitur, nisi quod circa omnes una caritate constringitur? Charitas enim, que diuisa unire consueuit, unum cor Pauli diuidi per multa compellit. Quod tamen tanto ardentius in Deo colligit, quanto latius per sancta desideria spargit. Predicando igitur Paulus uult simul omnia dicere, amando uult simul omnes uidere; quia et in carne permanendo uult omnibus uiuere, et de carne transeundo per sacrificium fidei uult omnibus prodesse. Nec mirum si predicator egregius in fraterna caritate feruentius estuat, si pre cunctis mortalibus in eo copia uere dilectionis abundat; cum fons uite  qui eum uas electionis appellat , in eum se decreuerit abundanter influere, eumque dignatus sit sacramentorum suorum fluentis incomparabiliter irrigare. Hinc est quod ait: »An experimentum queritis eius qui in me loquitur Christus?« 



CAPUT III. Paulus pre ceteris omnibus priuilegio admirabili est insignitus.

Hoc plane Saluator mundi B. Paulo per singularis gratie priuilegium contulit, qui nulli mortalium post Incarnationis sue mysterium prerogauit. Nam postquam beata illa atque diuina Redemptoris humanitas ad paterne maiestatis est euecta  consessum, ut non iam hominibus corporaliter interesset, sed celi potius uirtutibus presideret, non per magistrum, sed specialiter per se ipsum sic illum efficaciter 609 docuit, omniumque sibi gestorum suorum mysteria delegauit; ut non modo precessorum suorum magisterio nullatenus indigeret, sed eos insuper omnis celestis sapientie profunditate precelleret. Unde et ipse primus apostolorum Petrus eius admiratur sapientiam, dicens: »Charissimus frater noster Paulus, secundum datam sibi sapientiam scripsit uobis; sicut et in omnibus epistolis, loquens in eis de his, in quibus sunt quedam difficilia intellectu, que indocti et instabiles deprauant .« Quod autem in discendis euangelice doctrine mysteriis non magistrum quemlibet hominem, sed Deum  specialiter habuerit preceptorem, testatur ipse, qui in principio Epistole sue ad Galatas loquitur, dicens: »Paulus apostolus non ab hominibus, neque per hominem; sed per Iesum Christum et Deum Patrem, qui suscitauit eum a mortuis .« Fons enim eterne uite uelut immensus torrens totum se simul in uas sue electionis immersit, qui in ceteros apostolos per longa temporum interualla, sapientie sue fluenta profudit. Et paulo post: »Notum enim uobis facio, fratres, Euangelium quod euangelizatum est a me, quia non est secundum hominem; neque enim ego ab homine accepi illud, neque didici, sed per reuelationem Domini nostri Iesu Christi .« Quod ergo Petrum Dominus per multa argumenta adhuc mortalis edocuit, hoc  totum repente beato Paulo constitutus iam in gloria paterne maiestatis exhibuit. Ac si doctor quispiam dum priuatus est, discipulos doceat, postquam uero ad obtinenda regalis imperii sceptra conscendit, remotis clientium clastibus, unum inter multos egregium, quem nobilius instruat, elegit.

Ut ergo ad id unde cepit sermo recurrat, cum B. Petrus ad dexteram ponitur, primatus eius, quem inter ceteros est sortitus apostolos, honoratur. Cum uero Paulus eiusdem dextri lateris occupat locum, in Beniamin, cuius est filius, mystice figure redolet sacramentum. Quanquam et hoc non a mysterio uacet, quod B. Petrus Dominici lateris sinistram tenet. Per illum siquidem actiua uita signatur. Et sicut contemplatiua uita per dexteram, sic actualis exprimitur  per sinistram. Quod autem per B. Petrum presens uita, hoc est actiua, figuretur, in hoc precipue demonstratur, quod sicut euangelica frequentissime testatur historia, et Petrus Dominum plus omnibus condiscipulis diligat ; et Dominus non Petro, sed Ioanni potius prerogatiuam specialis omnino dilectionis impendat . Per Ioannem quippe contemplatiua, per Petrum uero, sicut dictum est, actiua uita signatur. Quia sancti omnes in hac uita ad similitudinem Petri, Deus plus amant, et quasi minus amantur; dum duras propter eum laborum molestias perferunt; mortali tamen adhuc carne circumdati, ad amplexus eius dulcedinem non pertingunt. Illi uero qui iam cum Deo sunt, in hoc  eum quodammodo minus amant, et magis amantur; dum et pro eo nullos laborum turbines sentiunt, et tamen intime familiaritatis eius oblectationibus perfruuntur. Non ergo mirum, si B. Petrus aliquando partem uideatur tenere sinistram, qui 610 et actiue uite continet ex scripturarum auctoritate figuram.



CAPUT Iu. Cur B. Paulus propriam non habeat cathedram.

Unum uero in B. Paulo uidetur, egregium, quia cum omnes apostoli distributi terrarum regionibus, proprias obtineant cathedras; iste, dum nullam specialiter teneat, uidetur aliquatenus communiter omnibus presidere.  Plane quia ipse toto terrarum orbe uniuersalem  fundauit Ecclesiam, dignum est, ut sicut in omnibus fidei semen sparsit, sic etiam in omnibus ius teneat presidentis. Dicit enim ad Corinthios: »Gratia Dei sum id quod sum; et gratia eius in me uacua non fuit, sed abundantius illis omnibus laboraui; non ego autem, sed gratia Dei mecum .« Ad Romanos autem: »Habeo, inquit, gloriam in Christo Iesu ad Deum, in obedientia gentium: uerbo et factis, in uirtute signorum, et prodigiorum, in uirtute Spiritus sancti; ita ut ab Hierusalem per circuitum usque ad Illyricum repleuerim Euangelio Christi. Sic autem hoc predicaui Euangelium, non ubi nominatus est Christus, ne super alienum fundamentum edificarem; sed sicut scriptum est: Quibus non est annuntiatum de eo, uidebunt; et qui  non audierunt, intelligent . Hec est igitur causa cur Paulus nullam specialiter cathedram teneat, quia si audemus summis minora conferre, ad instar Christi, saluo ceterorum apostolorum iure, uidetur omnibus Ecclesiis presidere.

Porro autem quantum ad uulgarem pertinet sensum, quoniam Hierosolymis passus est Dominus, uniuersis Ecclesiis non Romana, sed Hierosolymitana potius preesse deberet Ecclesia; uerumtamen cum ex auctoritate canonum, Romana Ecclesia primum teneat locum, Alexandrina secundum, Antiochena tertium, Constantinopolitana quartum, Hierosolymitana iam quintum: constat Dominum Saluatorem non uni cuilibet cathedre speciali iure preesse, sed cunctis unum pastorem uniuersaliter presidere.  Liquet ergo Ecclesiarum ordinem esse dispositum iuxta priuilegium Petri, non secundum incomparabilem excellentiam Redemptoris. Quia quod omnes apostoli iuxta mensuram suam obtinent per gratiam collati muneris, hoc totum possidet Christus per naturalis imperium maiestatis. Quamdam ergo, si dici liceat, cum Christo similitudinem Paulus tenet, dum non uni duntaxat Ecclesie, sed omnibus presidet. Non igitur sine causa B. Paulus dextrum in picturis obtinet latus, dum id non modo deposcat propensior fructuum cumulus, sed et figuralis intelligentie sacramentum. Gliscit adhuc animus super hoc themate plura conscribere, sed litterarum baiulus, qui ad uos properare festinat, dum potius uellet  uolare, quam currere, non me permittit saltem minimas ad scribendum moras habere. Clementia uobis, dilectissimi, diuina precipiat, ut pro me orare sancta uestra fraternitas non desistat.





611 SCHOLIA.

Plane quia ipse  toto terrarum orbe uniuersalem fundauit Ecclesiam, dignum est, ut sicut in omnibus fidei semen sparsit, sic etiam in omnibus ius teneat presidentis. In hac Epistola beatus Petrus Damianus plus nimio uidetur tribuere Paulo: tametsi enim uera sunt, que refert de ipsius Apostoli rebus gestis, sunt tamen caute intelligenda; quoniam totius orbis pastor, et princeps Petrus duntaxat est, non Paulus. Quamobrem uerum quidem est elogium,  quod ipsi Ecclesia tribuit, dum ait: predicator in uniuerso mundo; »uerum est quod idem affirmat: (Instantia mea quotidiana, sollicitudo omnium Ecclesiarum .« Sed tamen illum tantum bonorem, quem prima specie cardinalis Damianus sancto Paulo defert, sancto Petro magis congruere 612  certissimum est, de quo Magnus Leo : »Inter beatissimos apostolos, inquit, in similitudine honoris, fuit quedam discretio potestatis; et cum omnium par esset electio, uni tamen datum est, ut ceteris preemineret: de qua forma, episcoporum quoque est orta distinctio.« Sanctus Ioannes Chrysostomus : Quid tandem aliis omissis. de his duntaxat Petrum affatur? os erat apostolorum, et princeps, et uertex ipsius cetus; propterea et Paulus eum preter alios uisurus ascendit. Itaque Damianum iuxta magni Gregorii mentem intelligemus , ut quod attinet ad apostolicum munus Euangelii predicandi, atque peccata soluendi, eque omnes apostolos, nedum Paulum, in uniuersum mundum  missos esse existimemus, cum quadam tamen subordinatione Petri, qui gregi uniuersali prefectus est, ut multis docet sanctus Cyprianus de unit. Eccles., et epist. 55 ad Cornelium papam.


Sit nomen Domini benedictum.





613-614 OPUSCULUM TRICESIMUM SEXTUM. DE DIuINA OMNIPOTENTIA IN REPARATIONE CORRUPTAE, ET FACTIS INFECTIS REDDENDIS.





ARGUMENTUM.

De Dei omnipotentia, eternitate, infinitate, prouidentia, ceterisque huiusmodi altissimis obscurissimisque questionibus, luculenter et copiose disserit contra eos qui diuine potentie quasi terminum constituere audebant, asserentes Deum facta infecta reddere non posse. Quod falsum esse uerissimis rationibus probat. Demum beneuolentiam et amorem suum erga Casinense monasterium Desiderio abbati pluribus patefacit, et uelut in pictura ante oculos ponit.

 Domno DESIDERIO Casinensis monasterii reuerentissimo rectori, et uniuerso sancto conuentui, PETRUS peccator monachus pacis osculum in Spiritu sancto.




[DE DIuINA OMNIPOTENTIA IN REPARATIONE CORRUPTAE, ET FACTIS INFECTIS REDDENDIS.]



CAPUT PRIMUM. Quod Deus multa potest que non uult.

Qui solus de marini fluctus procellis eripitur, dum sagenam adhuc inter rupes et scopulos, inter minaces atque intumescentes undarum cumulos periclitari considerat, inhumanus est, si laborantes in discrimine socios non deplorat. Ego itaque episcopatu dimisso, me quidem uelut arenis expositum gaudeo; sed te uentis atque turbinibus atteri, ac inter hiantes pelagi fluctuare uoragines, non sine fraterna compassione suspiro. Errat, pater, errat,  qui confidit se simul et monachum esse, et curie deseruire. Quam male mercatur, qui monachorum presumit claustra deserere, ut mundi ualeat militiam baiulare. Undis erutus sanus est piscis, non ut sibi uiuat, sed ut alios pascat. uocamur, attrahimur; sed ut uiuamus aliis, moriamur nobis; amat uenator ceruum, sed ut sibi faciat cibum; persequitur capras, lepusculos insectatur; sed, ut ipse bene sit, illa nichil sint. Amant et homines nos, sed non nobis; sibimet diligunt, in suas nos uertere delicias concupiscunt. Quos nimirum dum in exteriora prosequimur,  quid aliud quam monacho nostro, qui latebat intrinsecus, repudium damus? Mox enim ad summa tendentis uite status euertitur, rigor eneruatur discipline, atque silentii censura dissoluitur, et ad effluendum quidquid libido suggesserit, ora laxantur. Unde processit, et quod nunc occurrit memorie: utrum Deus possit reparare uirginem post ruinam. Nam dum aliquando, ut meminisse potes, uterque discumberemus ad mensam, illudque B. Hieronymi sermocinantibus deueniret in medium; audenter, ait, loquor: cum omnia possit Deus, suscitare uirginem non potest post ruinam. ualet quidem liberare a pena, sed non ualet coronare corruptam. Ego licet pauidus, utpote, qui disputare de tanti uiri testimonio facile non auderem, unanimi  tamen patri, tibi uidelicet, dixi pure quod sensi. Hec, inquam, fateor, nunquam potuit mihi placere sententia. Non enim a quo dicatur, sed quid dicatur attendo. Nimis scilicet inhonestum uidetur, ut illi, qui omnia potest, nisi sub altioris intelligentie sacramento, tam leuiter impossibilitas ascribatur. Tu autem e contrario respondisti: ratum esse, quod dictum est, et satis authenticum, Deum uidelicet non posse suscitare uirginem post ruinam. Deinde longis atque prolixis argumentationibus multa percurrens, ad hoc tandem definitionis tue clausulam  perduxisti, ut diceres: Deum non ob aliud hoc non posse, nisi quia non uult. Ad quod ego: Si nichil, inquam, potest Deus eorum, que non uult: nichil autem, nisi quod uult, facit; ergo nichil omnino potest eorum facere, que non facit. Consequens est itaque, ut libere fateamur, Deum hodie idcirco non pluere, quia non potest; idcirco languidos non erigere, quia non potest; ideo non occidere iniustos, ideo non ex eorum oppressionibus liberare sanctos. Hec, et alia multa idcirco Deus non facit, quia non uult, et quia non uult, non potest; sequitur 615 ergo, ut quidquid Deus non facit, facere omnino non possit. Quod profecto tam uidetur absurdum, tamque ridiculum, ut non modo omnipotenti Deo nequeat assertio ista congruere, sed ne fragili quidem  homini ualeat conuenire. Multa siquidem sunt que nos non facimus, et tamen facere possumus. Si quando tamen tale quid in mysticis et allegoricis contingat nos reperire scripturis, cante potius et reuerenter accipiendum est, quam iuxta litteras audacter et libere proferendum. Sic est illud, quod Loth properanti Segor ab angelo dicitur: »Festina igitur, inquit, et saluare ibi, quia non potero facere quidquam, donec ingrediaris illuc .« Et: »Penitet me fecisse hominem .« Et quia Deus precauens in futurum, tactus sit dolore cordis intrinsecus, et multa id generis. Si quid igitur tale diuinis paginis reperitur insertum, non mox passim procaci ac presumptiua uulgari debet audacia, sed sub modesta sobrii sermonis proferendum  est disciplina; quia si hoc diffunditur in uulgus, ut Deus in aliquo, quod dici nefas est, impotens asseratur, illico plebs indocta confunditur, et Christiana fides non sine magno animarum discrimine perturbatur.

Illo plane modo dicitur Deus non posse aliquid, quo et nescire: uidelicet quidquid malum est, sicut non potest agere, ita nescit agere. Non enim potest, aut sic mentiri, uel peierare, uel iniustum aliquid facere, quanquam per prophetam dicat: »Ego Dominus formans lucem, et creans tenebras: faciens pacem, et creans malum .« Quod autem dicit in Euangelio: »De die autem illo, uel hora nemo sit, neque angeli in celo, neque Filius, nisi Pater ;« hoc procul dubio  intelligendum est, quod discipulus hoc tantummodo nesciat, qui sibi nil prorsus ignorat. Cum enim iehsu, uerbum uidelicet Patris, tempora cuncta condiderit, omnia siquidem per ipsum facta sunt ; qua consequentia, qui totum nouit, diem iudicii, partem uidelicet temporis, ignorauit? Sed super eodem Saluatore scribit Apostolus: »In quo sunt omnes thesauri sapientie et scientie absconditi .« Cur autem absconditi, nisi quia non palam omnibus manifesti? Nam de eodem iudicii die post Resurrectionem rursus a discipulis inquisitus, ait: »Non est uestrum nosse tempora, uel momenta, que Pater posuit in sua potestate .« Ac si dicat: Non uobis hoc expedit nosse, quatenus  dubietatis ista suspensio in operibus pietatis uos magis, ac magis semper exerceat, et ab omni, si qua possit obrepere, uanitate compescat. Scit ergo sibi, quod nescit apostolis. Quod in hoc procul dubio probat, cum Patrem, cum quo uidelicet unum est, hoc nosse denuntiat: »Ego enim, ait, et Pater unum sumus .« Sic enim iuxta uerbi sonum, asserit se quasi nescire, quod Pater; sicut aliquando significatur quodammodo non habere, quod Pater. Unde est et quod dicit Apostolus: »Cum tradiderit regnum Deo, et Patri ;« tanquam regnum donec ipse tenuerat, Pater non habebat; et cum Patri tradiderit, ipse non teneat. Cum tradere regnum Deo Patri, nichil aliud sit iuxta sobrium intellectum, nisi perducere credentes ad  contemplandam speciem Dei Patris. Tunc 616 quippe Deo Patri regnum a Filio traditur, cum per mediatorem Dei et hominum in contemplationem diuinitatis eterne fidelium multitudo transfertur id est, ut iam necessaria non sit dispensatio similitudinum per angelos, et principatus, et potestates, et uirtutes: ex quarum persona non inconuenienter intelligitur dici in Canticis canticorum ad sponsam: »Similitudines auri faciemus tibi cum distinctionibus argenti quoad usque rex in accubitu suo est ;« id est, quoad usque Christus in secreto suo est. Quoniam uita nostra abscondita est cum Christo in Deo: »Cum Christus, inquit, apparuerit uita nostra, tunc et uos apparebitis cum ipso in gloria .« Quod antequam fiat, uidemus  nunc per speculum in enigmate, hoc est, in similitudinibus; tunc autem facie ad faciem . Hec enim nobis contemplatio promittitur actionum omnium finis, atque eterna perfectio gaudiorum. »Filii enim Dei sumus, et nondum apparuit quod erimus. Scimus quia cum apparuerit, similes ei erimus; quoniam uidebimus eum sicuti est .« Quod enim dixit famulo suo Moysi: »Ego sum, qui sum .« Et: »Dices itaque filiis Isrel: Qui est, misit me ad uos :« hoc contemplabimur, cum uidebimus eum in eternum. Ita quippe ait: »Hec est autem uita eterna, ut cognoscant te unum uerum Deum, et quem misisti Iesum Christum .« Hoc fiet, cum uenerit Dominus, et illuminauerit abscondita tenebrarum,  cum tenebre mortalitatis huius corruptionisque transierint. Tunc erit mane nostrum, de quo in psalmo dicitur: »Mane astabo tibi, et uidebo .« De hac contemplatione intelligitur dictum, cum tradiderit regnum Deo et Patri , id est, cum perduxerit iustos, in quibus nunc ex fide uiuentibus regnat mediator Dei et hominum homo Christus iehsu ad contemplationem Dei Patris . Multa denique talia reperiuntur in sententiis Scripturarum, que si iuxta litterarum superficiem contenti sumus accipere, non nobis poterunt lumen ueritatis infundere, sed tenebrarum potius caliginem parturire. Hoc ergo quod dicitur, Deum non posse malum aliquod uel nescire; non referendum  est ad ignorantiam, uel impossibilitatem, sed ad uoluntatis perpetue rectitudinem. Quia enim malum non uult, recte dicitur, quia neque scit, neque potest aliquod malum. Ceterum quidquid uult, indubitanter et potest, testante Scriptura: »Tu autem dominator uirtutis cum tranquillitate iudicas, et cum magna reuerentia disponis nos: Subest enim tibi, cum uolueris, posse .«



CAPUT II. Quod uoluntas Dei omnibus rebus causa est ut existant.

uoluntas quippe Dei omnium rerum, siue uisibilium, siue inuisibilium causa est, ut existant; adeo ut condita queque, antequam ad formarum suarum uisibiles procederent species, iam ueraciter atque  essentialiter uiuerent in sui opificis uoluntate: »Quod factum est, ait Ioannes, in ipso uita erat .« Et idem in Apocalypsi, uiginti quatuor seniores dixisse testatur: »Dignus es, Domine Deus noster, accipere 617 gloriam, et honorem, et uirtutem; quia tu creasti omnia, et propter uoluntatem tuam erant, et creata sunt .« Prius dicitur, quia erant, et postmodum fuisse creata. Quia que foris expressa sunt per conditionem operis, iam intus erant in prouidentia et consilio Conditoris. Porro autem sicut uoluntas Dei causa est, ut que nondum sunt condita, originaliter fiant; ita nichilominus efficax causa est, ut que sunt perdita, ad status sui ordinem redeant. »Nunquid enim uoluntatis mee est mors impii, dicit Dominus? Sed  uolo ut conuertatur et uiuat .«

Ut ergo ad id, quod prelibatum est, sermo recurrat, quid preiudicat Deo suscitare posse uirginem post ruinam? Nunquid idcirco non potest, quia non uult; et idcirco non uult, quia malum est; sicut dictum est, mentiri, et peierare, et iniustum quid facere, Deum nec uelle, nec posse? Sed absit, ut malum sit de uiolata, uirginem fieri; imo sicut malum est uirginem uiolari, ita uiolatam redire in uirginem procul dubio bonum esset, si diuine dispositionis ordo concederet, u. g. hominem post lapsum mortis subire uindictam; licet iusto Dei iudicio malum fuit. Mortem enim Deus non fecit , cum ipse potius sit mors mortis .« Iam uero saltem post redemptionis nostre mysterium, hominem immortalem fieri certe bonum esset, si sententiam semel prolatam clementia diuina dissolueret. Neque enim hoc omnipotens Deus idcirco, uel nolle, uel posse dicendus est, quia malum est, hominem uidelicet fieri immortalem; sed iusto suo iudicio, nostreque salutis augmento, quod ipse nouit, tantum de uindicta redempti hominis uoluit superesse. Hoc itaque modo malum est post stuprum uirginem esse corruptam; bonum autem esset si uirginitatis Deus signaculum in ea reformaret. Sed licet Deus hoc nullatenus faciat, siue ut uirginem terreat, quatenus uereatur amittere quod postmodum nequeat reparare;  siue dictante equitate iustitie, ut quod tanquam uile quid per carnis blandimenta proiecit, id instaurare etiam per penitentie lamenta non possit: siue certe, ut dum in se ruine sue signa superesse considerat, acrioribus afflictionis sue remediis indesinenter insistat. Siue igitur his, siue aliis superne prouidentie causis, ad integritatem pristinam uiolata uirgo non redeat: nequaquam tamen omnipotens Deus dicendus est hoc non posse, sed potius nolle, ut seruetur arbitrium equissime uoluntati, non autem ascribatur, quod absit, impotentia maiestati. Quod enim malum est, non potest facere Deus, quia nec potest etiam uelle; quod tamen nequaquam referendum est ad impossibilitatem, sed ad naturalem potius clementie singularis bonitatem.  Quod uero bonum est, uelle potest, et facere, tametsi quodam cautele sue, uel prouisionis intuitu, quedam bona, aut raro faciat, aut nunquam faciat. Alioquin poterat dici ante Saluatoris aduentum, quia Deus creare non posset ex utero uirginis Filium. Nimirum, quod nunquam fecerat, sed ne quidem nisi semel facturus erat. Tamenetsi nunquam faceret, et uelle, et facere poterat, 618 quia bonum erat. uirginem itaque suscitare post ruinam, quomodo non possit Deus, cum procul dubio et ille omnipotens sit, et hoc bonum sit?



CAPUT III. Quod absque dubio Deus post lapsum reparare uirginem possit.

uirginem sane suscitari post lapsum duobus intelligitur  modis: aut scilicet iuxta meritorum plenitudinem, aut iuxta carnis integritatem. uideamus itaque an utrumque ualeat Deus. Iuxta meritum namque plebem fidelium uirginem appellat Apostolus, cum Corinthiis dicit: »Despondi enim uos uni uiro, uirginem castam exhibere Christo .« Neque enim in illo Dei populo solummodo uirgines erant, sed multe coniugiis obligate, uel post uirginitatis dispendium continentes. Et Dominus per prophetam: »Si uir, inquit, dimiserit uxorem suam, et illa recedens duxerit uirum alterum, nunquid reuertetur ad eam ultra? Nunquid non contaminata et polluta uocabitur mulier? Tu autem fornicata es cum amatoribus multis; tamen reuertere ad me, dicit Dominus .« Reuersio plane  ista ad Dominum, quantum ad qualitatem meritorum pertinet, hoc est, de corrupta integram fieri, de prostituta uirginem reparari. Cur rursus idem sponsus loquitur: »Et omnium peccatorum tuorum iam memor non ero .« In carnalis siquidem sponsione complexus uiri, corruptio carnis, fedus amoris, dispendium castitatis, uirginem se plerumque thalamis nuptialibus tradit, que polluta recedit. E contra, cui celestis sponsus adheserit, protinus abluit maculas turpitudinis, et ad florem reuocat redolentissime castitatis. De prostibulo uirginem, de corruptione reddit integritatem.

Unde est, quod plerosque nouimus utriusque  sexus homines post abominabiles uoluptatis illecebras, ad tantam religiose uite peruenisse munditiam, ut non modo castos atque pudicos quoslibet in sanctitate precederent; sed et non contemnenda multarum uirginum merita superarent. Quibus non iam sola prioris meriti mensura rependitur, sed procul dubio cum remissione reatus etiam cumulus superaddite mercedis augetur. Ecce probatum, ut opinor, est, iuxta meritum posse Deum suscitare uirginem post ruinam: iuxta carnem uero quis etiam uesane mentis addubitet eum uidelicet, qui erigit elisos, soluit compeditos , qui postremo curat omnem languorem et omnem infirmitatem , clausulam non posse reparare uirgineam? Enimuero qui corpus ipsum de tenuissimo  seminis liquore compegit, in humane forme speciem per uaria membrorum lineamenta distinxit, ad summam necdum existentem condidit creaturam, existentem iam non poterit recuperare uitiatam? Fateor plane, fateor, nullumque timens cauillatorie contentionis obloquium constanter affirmo; quia ualet omnipotens Deus multinubam quamlibet uirginem reddere, incorruptionisque signaculum in ipsa eius carne, sicut ex materno egressa est utero, reparare. 619 Hec autem dixi, non ut B. Hieronymo, qui pio studio locutus est, detraham; sed ut eos, qui ex uerborum illius occasione, Deum astruunt impotentem, inuicta fidei ratione refellam.



CAPUT Iu. Quomodo possit fieri, ut quod factum est, non sit factum.


Ad illud postremo, quod in hac disputandi materia plures obiiciunt, sub sanctitatis tue iudicio uideo respondendum. Aiunt enim: Si Deus, ut asseris, in omnibus omnipotens est, nunquid potest hoc agere, ut que facta sunt, facta non fuerint? Potest certe facta queque destruere, ut iam non sint; sed uideri non potest, quo pacto possit efficere, ut que facta sunt, facta non fuerint. Potest quippe fieri, ut amodo, et deinceps Roma non sit; sed ut antiquitus non fuerit condita, quomodo possit fieri, nulla capit opinio. Inspirante Deo responsurus sum ad hec: in primis exactorem meum uerbis Salomonis admonendum uideo, quibus ait: »Maiora te ne  quesieris, et altiora te ne scrutatus fueris .« Deinde dicendum, quia quod Deus facit, aliquid est: quod Deus non facit, nichil est: »Omnia enim per ipsum facta sunt, et sine ipso factum est nichil .« De quo nimirum alibi scriptum est: »Qui fecit que futura sunt .« Iuxta quod et illud: »Qui uiuit in eternum, creauit omnia simul :« Et Apostolus: »Qui fecit, inquit, ea que non sunt .« Omnia plane hec testimonia Scripturarum testantur Deum fecisse quod non erat; non destruxisse quod erat; condidisse futura, non aboleuisse preterita. Quanquam et sepe legatur Deus aliquid euertisse, ut melius aliquid procuraret; sicut mundum per aque diluuium  , Pentapolim per ignis incendium , quibus nimirum sic abstulit esse, et futurum esse, ut nequaquam abstulerit et fuisse. Quanquam si ad prauorum hominum merita, qui tunc deleti sunt, solerter inspicias, quoniam uanitates et inania sectati sunt, ut non ad esse, sed ad nichilum tenderent, eos merito non fuisse decernas. Hinc est, quod eos in afflictione spiritus conqueri, Scriptura testatur: »Exiguum, inquiunt, et cum tedio est tempus uite nostre, et non est refrigerium in fine hominis, et non est qui agnitus sit reuersus ab inferis; quia ex nichilo nati sumus, et post hec erimus quasi non fuerimus. Erimus, inquiunt, tanquam si non fuerimus; quia et nunc quando uidebantur esse, ad nichilum potius pertinebant, quam  ad uerum esse . Ego, ait, sum qui sum; et hec dices filiis Isrel: Qui est, misit me ad uos .« Qui enim ab illo, qui uere est, recedit, necesse est ut non sit; quia ad nichilum tendit. Hinc est, quod iterum gementes dicunt: »Exstinctus cinis erit corpus nostrum, et spiritus diffundetur tanquam mollis er; transiet uita nostra tanquam uestigia nubis, et sicut nebula dissoluetur que fugata est a radio solis; nomen nostrum obliuionem accipiet, et pertenuis umbre transitus est tempus nostrum .« Unde et propheta: »Omnes, inquit, gentes quasi non sint, sic sunt coram eo: et quasi nichilum et inane reputate sunt ei .«

620 Et Salomon ait: »Tanquam momentum  statere, sic ante te est orbis terrarum, et tanquam gutta roris antelucani .« Et innumera talia reperiuntur in Scripturis, quibus impii homines, aut tenuissimis, aut uilissimis comparentur rebus, aut nichil esse dicantur, etiam tunc, cum potentes esse uidentur. Unde et Dauid: »uidi, inquit, impium superexaltatum et eleuatum sicut cedros Libani; et transiui, et ecce non erat .« Tunc enim et cum diuitiis intumescunt, et cum se super alios arroganter extollunt, cum denique inferiores per tyrannidis uiolentiam opprimunt; tunc, inquam, eo uerius nichil sunt, quo ab eo, qui uere et summe est, procul sunt.



CAPUT u. De futuris contingentibus et philosophie usu in sacris disputationibus.


Sed quid sibi uolunt uani quilibet homines et sacrilegi dogmatis inductores, qui dum aliis questionum suarum tendiculas struunt, quod in eas ipsi ante precipites corruant, non attendunt; et dum simpliciter gradientibus scandala friuole inquisitionis obiiciunt, ipsi potius in lapidem offensionis impingunt. Nunquid, inquiunt, potest Deus hoc agere, ut postquam semel aliquid factum est, factum non fuerit? tanquam si impossibilitas ista non solis uideatur prouenire preteritis, et non in presentibus similiter inueniatur temporibus, et futuris. Nam et quidquid nunc est, quandiu est, non esse impossibile est. Item, quod futurum est, non futurum esse  impossibile est: quanquam nonnulla sunt, que uidelicet equaliter possunt euenire, et non euenire: sicut est, me hodie equitare, et non equitare; amicum uidere, uel non uidere; pluere, uel erem serenum esse. Que scilicet, et his similia huius seculi sapientes consueuerunt ad utrumlibet appellare; quia solent eque et contingere, et non contingere. Sed hec ad utrumlibet magis dicuntur iuxta uariabilem naturam rerum, quam iuxta consequentiam dictionum. Secundum naturalem namque uarie uicissitudinis ordinem potest fieri, ut hodie pluat; potest et fieri, ut non pluat. Sed quantum ad consequentiam disserendi, si futurum est ut pluat, necesse est omnino ut pluat; ac per hoc prorsus impossibile est ut non pluat. Quod ergo dicitur  de preteritis hoc consequitur nichilominus de rebus presentibus et futuris: nimirum, ut sicut omne quod fuit, fuisse necesse est, ita, et omne quod est, quandiu est, necesse sit esse: et omne quod futurum est, necesse sit futurum esse. Atque ideo quantum ad ordinem disserendi, quidquid fuit, impossibile sit non fuisse; et quidquid est, impossibile sit non esse; et quidquid futurum est, impossibile sit futurum non esse. uideat ergo imperite sapientium, et uana querentium ceca temeritas; quia si hec que ad artem pertinent disserendi, ad Deum prauiter referant; iam non tantum in preteritis, sed in presentibus ac futuris, eum impotentem penitus, et inualidum reddant. Qui nimirum, quia necdum didicerunt elementa uerborum,  621 per obscuras argumentorum suorum caligines amittunt clare fidei fundamentum; et ignorantes adhuc, quod a pueris tractatur in scholis, querele sue calumnias diuinis ingerunt sacramentis. Et quia inter rudimenta discentium uel artis humane nullam apprehendere peritiam, curiositatis sue nubilo perturbant puritatis ecclesiastice disciplinam. Hec plane que ex dialecticorum, uel rhetorum prodeunt argumentis, non facile diuine uirtutis sunt aptanda mysteriis; et que ad hoc inuenta sunt, ut in syllogismorum instrumenta proficiant, uel clausulas dictionum, absit, ut sacris legibus se pertinaciter inferant et diuine uirtuti conclusionis sue necessitates opponant. Que tamen artis humane peritia, si quando tractandis sacris eloquiis adhibetur,  non debet ius magisterii sibimet arroganter arripere; sed uelut ancilla domine quodam famulatus obsequio subseruire, ne si precedit, oberret, et dum exteriorum uerborum sequitur consequentias, intime uirtutis lumen et rectum ueritatis tramitem perdat. Quis enim manifeste non uideat, quia si argumentationibus istis, ut sese ordo uerborum habet, fides adhibetur, diuina uirtus in temporum quibusque momentis impotens ostendatur? Nam iuxta friuole questionis obloquium, non preualet Deus agere, ut uel dudum que facta sunt, facta non fuerint; uel e diuerso, que facta non sunt, facta fuerint; uel que nunc sunt, quandiu sunt, non sint; uel que futura sunt, futura non sint; uel e contra, que futura  non sunt, futura sint. De qua nimirum questione ueteres liberalium artium discussores, non modo gentiles, sed et fidei Christiane participes prolixius tractauerunt; sed nemo illorum in hanc ausus est prosilire uesaniam, ut Deo notam impossibilitatis ascriberet, et presertim si Christianus fuit, de illius omnipotentia dubitaret; sed ita de consequentia necessitatis uel impossibilitatis iuxta miram solius artis disputauere uirtutem, ut nullam in his conflictibus Dei facerent mentionem. Isti autem, qui antiquam questionem nouiter afferunt, dum altiora gestiunt nosse, quam capiunt, potius aciem sue mentis obtundunt; quia ipsum lucis auctorem offendere non pauescunt. Hec igitur questio, quoniam non ad discutiendam maiestatis diuine potentiam, sed  potius ad artis dialectice probatur pertinere peritiam; et non ad uirtutem, uel materiam rerum, sed ad modum et ordinem disserendi, et consequentiam uerborum, non habet locum in Ecclesie sacramentis, que a paruis scholaribus uentilatur in scholis. Non enim ad fidei regulam, uel morum pertinet honestatem; sed ad loquendi copiam, uerborumque nitorem. Quamobrem sufficiat nobis breui compendio fidem defendere, quam tenemus; sapientibus autem huius seculi, que sua sunt , cedimus. Habeant, qui uolunt, litteram occidentem, dummodo per Dei misericordiam spiritus a nobis uiuificans non recedat.



622 CAPUT uI. Quod Deus intra presentie sue sinum, omnia simul, et tempora, et loca concludat.


Constat itaque Deum omnipotentem sic omnia secula in eterne sapientie sue thesauro concludere, ut nec ad se quid accedere, nec a se quidquam per temporum momenta ualeat transire. In illa igitur ineffabili sue maiestatis arce persistens, sic omnia in presentie sue constituta conspectu, uno ac simplici contemplatur intuitu, ut sibi nunquam penitus uel preterita transeant, uel futura succedant. Cui dum semper esse atque idem esse est per eternitatem; dum omne, quod labitur, circumscribit, intra semetipsum omnium cursus temporum, claudit. Et sicut intra se sine transitu cohibet omnia tempora, ita nichilominus intra se sine spatiis uniuersa continet loca. Hinc est plane quod ait: »Celum  et terram ego impleo .« Hinc est quod Sapientia illius dicit: »Gyrum celi. circuiui sola .« De qua et Salomon ait: »Quia cum sit una, omnia potest, et permanens in se, innouat omnia .« Et idem alibi: »Si celum et celi celorum te capere non possunt: quanto magis domus hec, quam edificaui tibi!«  De cuius etiam Spiritu scriptum est: »Spiritus Domini repleuit orbem terrarum, et hoc quod continet omnia .« De quo rursus dicitur: »Quia omnium est artifex, omnem habet uirtutem, omnia prospiciens .« Et Dominus per prophetam dicit: »Celum mihi sedes est, terra autem scabellum pedum meorum .« Rursumque de eo  scriptum est: »Celum metitur palmo, et omnem terram pugillo concludit .« Sedi quippe, cui presidet, interior et superior manet. Nam per id celum palmo metiens, et terram pugilo concludens, ostenditur quod ipse sit circumquaque cunctis rebus, quas creauit, exterior. Id namque quod interius concluditur, a concludente exterius continetur. Per sedem ergo, cui presidet, esse interius, et supra perpenditur; per pugillum uero, quo continet, esse exterius, subterque signatur. Quia enim ipse manet intra omnia, ipse extra omnia, ipse super omnia, ipse infra omnia, et superior est per potentiam, et inferior est per sustentationem, et exterior per magnitudinem, et interior per subtilitatem. Ubi ergo si aliquid absque eo, qui cum per  molem corporis nusquam est, per incircumscriptam substantiam nusquam deest? De quo ait Apostolus: »Quia in ipso constant omnia.« Et rursus: »Quoniam ex ipso, et per ipsum, et in ipso sunt omnia .« Est enim, ut ita dixerim, locus illocalis, qui sic in se continet omnia loca, ut non moueatur ipse per loca: et cum omnia simul impleat, non per partes sui occupat partes loci, sed totus ubique est, nec per ampliora loca diffusior, nec per angustiora contractior, nec altior in excelsis, nec plus humiliatus in infimis, non maior in magnis, non minor in minimis; sed unus, idemque simplex et equalis ubique, nulla indigens creatura, sed eo indiget omnis creatura. Nam et antequam uirtutes angelicas condidisset antequam tempus  623 temporale aliquid exstitisset, plenas, atque perfectas immortalitatis diuitias et glorie possidebat. Ad creandum igitur, quod non erat, non solitudinis eum, uel alicuius inopie necessitas impulit, sed sola proprie clementie bonitas prouocauit. Nec beatitudini eius rerum conditio conferre aliquid potuit, cum ita per se, et in se sit plenus atque perfectus; ut nec existente creatura, sibi aliquid accedat, nec ea pereunte decedat. »Omnia siquidem flumina intrant in mare, et mare non redundat .«



CAPUT uII. De Dei simplici, et una, distincta tamen omnium rerum scientia, et prouidentia.

Est plane Deo sicut ceternum omnia posse, sic  et omnia nosse, idemque semper existere. In illo itaque summo rerum cardine naturarum omnium iura dispensans, sic omnia tempora, preterita uidelicet, presentia et futura, intra sue prouisionis arcana complectitur, ut nec nouum aliquid sibi penitus accedat; nec aliquid ab eo per cursus momenta recedat; sed nec diuersis obtutibus diuersa considerat, ut cum intendit preteritis, uacet a presentibus, uel futuris; uel rursus cum presentia, siue futura considerat, oculos a presentibus auertat; sed uno duntaxat ac simplici presentissime maiestatis intuitu, simul omnia comprehendit. Neque hoc confuse, atque inexplicate, sed omnia discernit, atque iuxta proprietatem suam queque distinguit. Plane qui in  theatro residet, non simul omnia uidet; quia cum intendit aciem ante se, non uidet post se; qui autem non in theatro, sed super theatrum excelsior supereminet, totius undique interiorem theatri ambitum uno comprehendit aspectu; ita omnipotens Deus, quia omnibus, que uoluuntur, incomparabiliter supereminet, omnia simul suis subiecta conspectibus presentialiter uidet. Et, ut quod loquimur, non modo uiuax ingenium capiat, sed et deses quilibet facile comprehendat, maior nobis uarietas est in hoc tam breuissimo temporis puncto, quo dicimus celum, quam Deo sit simul inspicere infinita omnium spatia seculorum. Nam cum huius particule prima dicitur syllaba, remanet adhuc secunda; et cum secunda sonat, iam prima pertransiit. Deus  autem uno atque ineffabili sue contemplationis ictu simul omnia conspicit, et conspiciendo distinguit. Omnia circumdando penetrat, et penetrando circumdat. Hinc est, quod Petrus ait apostolus: »Unum hoc non lateat uos, karissimi, quia unus dies apud Deum, sicut mille anni, et mille anni, sicut dies unus .« Et quia millenarius numerus perfectus est, mille annos posuit pro longitudine, et prolixitate omnium seculorum. Unde et Psalmista: »Mille, inquit, anni ante oculos tuos, tanquam dies hesterna, que preteriit ;« quia quidquid a nobis futurum exspectatur, iam Deo per omnia notum, quasi preteritum esse decernitur. Est enim, sicut ipse de se dicit: »Alpha et Omega, initium et finis .«  Et per prophetam: »Ante me non est formatus Deus, 624 et post me non erit .« Enim uero, quia in supremo rerum uertice ineffabiliter supereminens, quasi quodam profunditatis et eterni consilii sui circulo non modo cuncta temporum spatia, sed et loca, et uniuersas amplectitur creaturas, et hec omnia uno contemplationis ictu, ac simplici semper aspectat intuitu; non immerito solus potens, solus eternus, solus dicitur immortalis. Unde et Apostolus: »Regi, inquit, seculorum immortali et inuisibili, soli Deo honor et gloria .« Et idem: »Beatus, et solus potens Rex regum, et Dominus dominantium, qui solus habet immortalitatem, et lucem habitat inaccessibilem, quem nemo hominum uidit, nec uidere potest ;« nam et angelica uirtus, licet potens sit, non tamen a se, sed ab illo est: licet immortalis sit, suumque beatum uiuere nullo prorsus fine concludat; tamen quia et loca mutat, et tempora, non ceterna suo dicenda est Creatori, quia naturaliter atque essentialiter est ipsa potentia, ipsa immortalitas, ipsa eternitas. Unde et Moyses: »Dominus, inquit, regnabit in eternum, et ultra .« Nam et angelica beatitudo iuxta conditionis sue modum non immerito uidetur eterna, que nulli prorsus termino probatur obnoxia. Et merito dicitur, quia in eternum uiuit, quia beate uiuere nunquam desinit. Sed ille non solum in eternum, sed in eternum regnat, et ultra, qui cuncta seculorum  uolumina intra prouisionis sue continet sinum: et non tanquam preterita, uel futura, sed ut reuera presentia, suoque subiecta conspectui, perspicacissimo comprehendit intuitu; qui sue ditionis imperio regit omnia, cuius legibus obtemperant uniuersa, qui omnes creaturas ad nutum sui disponit arbitrii; omnibus uiuendi moderatur, atque temperat ordinem, omnium formas distinguit, ac species, omnibus, prout uult, congruas uirium tribuit facultates; a quo, et per quem est quidquid est, sine quo quidquid est procul dubio nichil est.



CAPUT uIII. De Dei eternitate.

Omnipotenti itaque Deo non est heri, uel cras, sed hodie sempiternum, cui nichil defluit, nichil accedit;  cui nichil est uarium, nichil a se diuersum. Illud hodie eternitas est incommutabilis, indefectiua, inaccessibilis, cui uidelicet nichil addi, nichil ualet imminui: et omnia que apud nos elabendo discurrunt, aut per temporum uicissitudines se uariant, apud illum hodie stant et immobiliter perseuerant. In illo scilicet hodie dies ille adhuc immobilis est, in quo mundus iste sumpsit originem; in illo iam, et ille nichilominus est, quo iudicandus est per eterni iudicii equitatem. Neque enim in eam lucem, que sine accessu, ea, que elegit, et illustrat: et sine recessu ea, que respuit, deserit, defectus mutabilitatis uenit; quia in semetipso permanens immutabilis, mutabilia cuncta disponit. Sicque in se transeuntia condidit, ut apud se que condita sunt,  transire nequaquam possint. Nec tempus intus in conspectu eius defluit, quod apud nos foris per 625 exteriora decurrit. Unde fit ut in eternitate eius omnia fixa permaneant, que non fixa extrinsecus seculorum uolumina indesinenter emanant. Deo quippe dies una est eternitas sua, quam uidelicet diem, nec fine claudi, nec initio uidet aperiri Psalmista, cum dicit: »Melior est dies una in atriis tuis super millia .« Quid est ergo, quod ille non ualeat de preteritis omnibus uel futuris, qui uidelicet omnia facta, uel facienda sine ullo transitu defigit, et statuit in sue presentia maiestatis? Cui profecto et illud tempus intransibiliter adest, quod ea que facta sunt antecessit, et illud quo cuncta deinceps futura concludit. Hinc est enim quod in his que  prophetico spiritu dicta sunt in Scripturis, sepe reperiuntur preterita pro futuris poni, et longe post agenda uelut iam transacta narrari. Unde est quod passurus per prophetam Dominus ait: »Corpus meum dedi percutientibus, et genas meas uellentibus, faciem meam non auerti ab increpantibus et conspuentibus in me .« Resurrecturus autem: »Resurrexi, et adhuc sum tecum .« De ascensuro quoque atque Spiritus sancti dona missuro dicitur: »Ascendens in altum, captiuam duxit captiuitatem, dedit dona hominibus ,« quia uidelicet in oculis illius sapientie, unde ista manabant, omnia tempora simul stant, futura atque preterita, ut reuera presentia, fixa atque  immobilia semper assistunt. Et tantumdem est: »Dederunt in escam meam fel ,« quantum et dabunt; et idem est: »Foderunt manus meas et pedes meos ,« quod fodient.

Iam itaque ueniant superuacue questionis auctores, imo qui peruersorum dogmatum nituntur esse cultores, et dicant: Nunquid potest Deus agere, ut que facta sunt facta non fuerint? Quibus ego prima fronte respondeo, quia hoc non est, quia diuine bonitatis est de nichilo aliquid agere, non de aliquo potius nichil efficere; cum utique scriptum sit: »Omnia per ipsum facta sunt, et sine ipso factum est nichil .« Ego probare uolo quod Deus de nichilo faciat aliquid; tu ostendere niteris quod de aliquo faciat nichil. Sed iam, queso, cuncta simul  emoue: omnes pestiferi languoris humores sub unius conamine excreatus effunde, ut multiplici morbo unius antidoti sufficiat haustu occurrere, nec ad curationem tui pluribus compellamur confectionum generibus indigere. Age ergo, dic, queso: Potest facere Deus de preteritis, ut quod factum est non fuerit factum; uel de presenti, quod nunc est, quandiu est, ut non sit; uel ut omnino quod futurum est, ut futurum non sit; uel rursus hec omnia per contrarium? Que nobis profecto exsecrationi potius uidentur esse tradenda quam stylo. Dic mihi, uersute questionis obiector, credis etiam tu quia quidquid Deus facit bonum est, atque adeo aliquid est, et quidquid ille non facit nichil est? Audi Scripturam: »uidit, inquit, Deus cuncta que fecerat,  et erant ualde bona .« Et illud: »Sine ipso factum est nichil .« Sed quia hoc negare non potes, assentior, inquis. Tu itaque dum queris unam eamdemque rem et fuisse, et non fuisse; esse, et non esse; futuram esse, et futuram non esse; niteris profecto queque facta uel facienda 626 confundere, et inter esse et non esse nutantia demonstrare. Quod certe rerum natura non habet. Nihil enim simul potest esse et non esse; sed quod in rerum natura non est, procul dubio nichil est. Queris ergo a Deo, durus exactor, ut faciat quod suum non est, hoc est nichil. Sed ecce euangelista contra te stat, dicens: Quia sine ipso factum est nichil; Deus adhuc non didicit facere nichil. Tu eum doce, et precipe ut tibi faciat nichil. Adhuc peto,  respondeas: Credis, queso, et quod Propheta canit, cui scilicet omnia Scripturarum testimonia concinunt: »Omnia, inquit, que uoluit Dominus, fecit in celo et in terra, in mari et in omnibus abyssis?«  Sed hoc etiam a te negari non posse manifestum est.

Cum ergo Deus omnia possit, cur addubitas Deum hoc non posse, ut aliquid simul sit et non sit, si hoc fieri bonum est? Porro si inutile est, res quaslibet inter esse et non esse confundi, Deus autem non inutilia, sed bona omnia fecit; imo si malum est, ac per hoc nichil est. Hoc Deus omnino non facit: »Quia sine ipso factum est nichil .« Huc accedit, quia uoluntas summi et omnipotentis opificis  tam efficax causa est omnibus rebus existendi, uel non existendi, ut quod ille uult esse, non possit non esse, et quod non uult esse, non ualeat esse. uirtus quippe Dei fecit ut quod constituit esse, iam non ualeat non fuisse; et quod constituit fuisse, quandiu est, non ualeat non esse; et quod constituit esse futurum, iam non ualeat futurum non esse. Unde ergo Dei uirtus potentior et mirabilior esse perpenditur, inde a stulte sapientibus in suo posse inualida iudicetur? Sic enim quidquid est, ab ipso est. Ipse rebus hanc uim existentie contulit, ut postquam semel exstiterint, non exstitisse non possint.



CAPUT IX. Quod mala dicenda sunt potius non esse quam existere.


Mala autem quelibet, sicut sunt iniquitates et scelera, etiam cum uidentur esse, non sunt, quia a Deo non sunt, ac propterea nichil sunt; quia uidelicet Deus omnino non fecit, sine quo factum est nichil . Quapropter si quid boni factum est ab hominibus, perdere suum esse et fuisse non potest, quia opus Dei est, etiamsi per homines factum est. Unde propheta dicit: »Omnia enim opera nostra operatus es in nobis .« Omnia quippe bona et Dei sunt et nostra, quoniam ille operatur in nobis, qui effectum tribuit operandi. Et Salomon: »In manu illius, inquit, et nos, et sermones nostri, et omnis sapientia, et operum scientia, et disciplina .« In illo etiam, sicut ait Apostolus, »uiuimus,  mouemur et sumus .« Quod si malum factum est, etiam tunc nichil erat, cum esse uidebatur. Hinc est quod ipsos malitie ac prauitatis auctores apud inferos conqueri Scriptura testatur: Transierunt, inquiunt, omnia illa tanquam umbra, et tanquam nuntius precurrens, et tanquam nauis, que pertransiit fluctuantem aquam, cuius cum pertransierit uestigium non est inuenire neque 627 semitam carine illius in fluctibus . Semita namque in fluctibus facta mox deficit. Unde rursus dicunt: »Aut tanquam auis que transuolat in ere, non ullum inuenitur itineris illius argumentum.« Tertium quoque non dissimile his rursus apponitur: »Aut tanquam sagitta emissa in locum destinatum, diuisus er continuo in se reclusus est, et ignoratur  transitus illius .« uestigium certe nauis, et auis, et sagitte transitus mox fiunt, illico recluduntur; sic quilibet iniqui, mox ut incipiunt, presto deficiunt. Unde subiungunt: »Sic et nos nati continuo desiuimus esse;« imo ipso momento quo uidentur esse, non sunt, quia ab illo qui uere est longe sunt. Quo contra de uiro iusto dicitur: »Consummatus in breui, expleuit tempora multa, quia placita erant Domino opera illius .« De illis autem: »Deiecisti eos dum alleuarentur .« Non ait, postquam alleuati sunt, sed, dum alleuarentur, quia per hoc inanescunt, per quod intumescunt; inde corruunt, unde sublimes fiunt. Non itaque hoc asserendum est, quod postquam  ad extrema deueniunt, tunc nichil fiant; sed tunc procul dubio sunt nichil, cum uidentur aliquid. Nihil apud testimonium ueritatis, aliquid in umbra caliginis. Adhuc fortassis epulabatur ille splendide , fulciebatur cuneis obsequentium, ambiebatur agminibus bellatorum, quem propheta superexaltatum et eleuatum uidit : et mox ad contemplanda summa pertransiens, quem magnum aliquid forte crediderat, nichil esse cognouit. Hinc est enim quod scriptum est: »Quoniam spes impii tanquam lanugo est, que a uento tollitur: et tanquam spuma gracilis, que a procella dispergitur; et tanquam fumus, qui a uento diffusus est; et tanquam memoria hospitis unius dici pretereuntis .« Nam qui tot momentanearum rerum  exempla congessit, non tam uile quid esse omnem reproborum gloriam, quam nichil esse signauit. Mala ergo etiam cum uidentur esse, non sunt; et ab eo qui uere et summe est procul sunt. Bona autem, id est ea que bonus artifex condidit, que ut tu quisquis es, queris, esse simul et non esse non possunt, quia in rerum natura, quam rationabilis artifex esse constituit, alternitas ista non inuenit locum. Quia enim inter esse et non esse confundi malum est, ac potius nichil est, idcirco a bono Creatore, qui bona omnia fecit, alternitatis ista confusio facta non est. In malis autem potest utcunque uideri hec confusionis alternitas, que certe uidentur esse, et non sunt, atque ideo quasi sunt, et non sunt. Sunt quidem in superficie coloris, non autem in iudicio ueritatis:  quanquam et ipsis malis non possumus hanc diuersitatem exacte concedere, ut simul sint et non sint, quia uidentur esse, sed non sunt, atque ideo uerius dicuntur semper non esse, quam esse et non esse.



CAPUT X. Quod omnia Deus potest, siue faciat siue non faciat.

Manifestum est igitur alternitatem istam, de qua queritur, scilicet, utrum possit 628 aliquid fuisse simul et non fuisse; esse, et non esse; futurum esse, et futurum non esse, naturis existentium rerum nulla posse ratione congruere; ad solas autem uerborum pugnas, que de disserendi ac ratiocinandi fiunt consequentiis pertinere. Quamobrem indubitabili fide credendum est, Deum omnia posse, siue faciat, siue non faciat. Nam quod malum est, potius  debet dici nichil, quam aliquid, atque ideo nichil preiudicat, si dicamus Deum omnia posse, licet mala omnia non possit; cum mala non intra omnia, sed extra omnia potius debeant supputari. Hinc est, quod sepe diuina uirtus armatos dialecticorum syllogismos, eorumque uersutias destruit; et que apud eos necessaria iam atque ineuitabilia iudicantur, omnium philosophorum argumenta confundit. Audi syllogismum: Si lignum ardet, profecto uritur; sed ardet, ergo et uritur. Sed ecce Moyses uidet rubum ardere, et non comburi . Rursus, si lignum precisum est, non fructificat, sed precisum est, ergo non fructificat. Sed ecce uirga Aaron in tabernaculo, contra nature ordinem reperitur  amigdalas protulisse . Alioquin quid est tot in Aegypto Pharaoni magnalia, ac signa portendere; filiorum Isrel cateruas Aegyptiis pereuntibus, per diuisum mare transferre , largissima fluenta ex aridi saxi rupe producere , et Ierichontina menia non armis frementibus, sed tubis clangentibus, dissipare?  Postremo, quod in stuporem omnium seculorum, solem in celo ad imperium Iosue per unius diei spatium sistere ; per Ezechiam uero decem ad orientem lineis reuocare ; circa tres pueros furentis incendii uires exstinguere, circa Danielem uero cruentos leonum rictus, et rabida ora refrenare?  Quid, inquam, hec omnia sunt, nisi friuola sapientum  huius mundi sensa confundere, et contra nature consuetudinem diuine uirtutis gloriam mortalibus reuelare? ueniant dialectici, siue potius, ut putantur, heretici, ipsi uiderint; ueniant, inquam, uerba trutinantes, questiones suas buccis concrepantibus uentilantes, proponentes, assumentes, et ut illis uidetur ineuitabilia concludentes, ac dicant: si peperit, concubuit: sed peperit, ergo concubuit. Nunquid hoc ante redemptionis humane mysterium non uidebatur inexpugnabilis roboris argumentum? Et quidem poterat Deus, et fetare uirginem ante ruinam, et reparare uirginem post ruinam. Utrumque scilicet bonum erat, sed licet eatenus neutrum fecerat, utrumque tamen posse facere credendus erat. Et certe mirabilius est, et ualde precellentius  uirginem incorruptam manere post partum, quam corruptam ad uirginale decus redire post lapsum; quia et maius est, quemlibet clausis ianuis ingredi, quam eas, que patuerint, ianuas claudi. Si ergo natus ex uirgine Redemptor noster , quod maius est, et longe prestantius, fecit; quod minus est, corruptam quamlibet redintegrare non poterit? Potuit Deus homo ex utero uirginali, salua uirginitate, procedere; non poterit uiolate uirginitatis dispendium reparare? Quomodo ergo restauratur homicida, ut post dignam penitentiam iam non sit homicida? Quomodo fur, quomodo periurus? quomodo raptor? quomodo omnium certe 629 criminum rei postquam se ueraciter corrigunt, iam non sunt, qui fuerunt? Unde scriptum est:  uerte impios, et non erunt. Sed dicis: Fateor, inquam, quia corrupta quelibet post penitentiam iam non est que fuit, ut uidelicet fornicationis subeat notam: uerumtamen ad ueritatis iam non reuertitur gloriam. Et ego e contra respondeo quia qui potuit ex materno utero illesa uirginitate procedere, ualet etiam, si uult, in uiolata qualibet uirginitatis signaculum reformare.



CAPUT XI. Quod nature conditor nature sit etiam immutator.

Proponatur adhuc superstitiose questionis obloquium: uideatur etiam, ex qua sit radice productum, quatenus ne precipiti raptu uberes sincere fidei fruges obruat, sed hiatu terre dignus cum ipso  fonte riuus arescat. Ad affirmandum namque quod Deus nequeat uirginem reparare post lapsum, quasi consequenter adiiciunt: Nunquid hoc potest Deus agere, ut quod factum est non fuerit? Tanquam si semel constet ut si fuerit uirgo corrupta, iam nequeat fieri ut rursus sit integra. Quod certe quantum ad naturam uerum est, statque sententia; factum quoque aliquid fuisse, et factum non fuisse, unum idemque inueniri non potest. Contraria quippe inuicem sunt, adeo ut si unum sit, alterum esse non possit. Nam quod fuit non potest uere dici quia non fuit; et e diuerso, quod non fuit, non recte dicitur quia fuit. Que enim contraria sunt in uno eodemque subiecto congruere nequeunt. Hec porro impossibilitas recte quidem dicitur, si ad nature  referatur inopiam: absit autem, ut ad maiestatem sit applicanda diuinam. Qui enim nature dedit originem, facile, cum uult, nature tollit necessitatem. Nam qui rebus presidet conditis, legibus non subiacet conditoris: et qui naturam condidit, naturalem ordinem ad sue deditionis arbitrium uertit: quicunque creata quelibet dominanti nature subesse constituit, sue dominationis imperio nature obsequentis obedientiam reseruauit. Consideranti plane liquido patet quoniam ab ipso mundi nascentis exordio rerum conditor in quid uoluit nature iura mutauit, imo ipsam naturam, ut ita dixerim, quodammodo contra naturam mutauit. Nunquid enim non contra naturam est mundum ex nichilo fieri: unde et a philosophis dicitur : »Quia nichil ex nichilo fit;« animalia non ex animalibus, sed ex stolidis elementis, solo iussionis imperio creari; dormientem hominem costam perdere, nec dolere; de solo uiro feminam sine femina fieri, et in una costa omnia hominis membra distingui; mutuo se nudos aspicere, et non modo non erubescere, sed nequidem nosse ; et multa alia que persequi longum est. Quid ergo mirum est si is qui nature legem dedit et ordinem, super eamdem naturam sui nutus exerceat ditionem, ut ei nature necessitas non rebellis obsistat, si eius substrata legibus, uelut ancilla deseruiat? Ipsa quippe rerum natura habet naturam 630 suam, Dei scilicet uoluntatem, ut sicut illius leges quelibet creata conseruant, sic illa cum iubetur sui iuris oblita, diuine  uoluntati reuerenter obediat. Quid est enim, hodieque quod cernimus, quoniam Salamandra in ignibus uiuit, et non modo lesionem adustione non patitur, sed tanquam fomentis insuper uegetatur? Quidam quoque uermiculi in feruentissimis aquis et nascuntur et uiuunt. Quid est quod palea tam frigida est, ut obrutas diutissime niues seruet; calida, ut poma quelibet acerba maturet? Quid est, quod ignis cum ipse sit lucidus, quelibet si fuerint ab eo adusta, nigrescunt; et cum ipse resplendeat, quidquid et ambit et lambit, pulcherrimus decolorat? uerumtamen lapides igne candente percocti, et ipsi sunt candidi; et quamuis ille magis rubeat, illi flammis albescunt; luci tamen congruit album, tenebris nigrum.  Cumque ignis in lignis ardeat, lapides coquat, contrarios habet in non contrariis rebus effectus. Licet enim sint lapides, et ligna diuersa, constat tamen non esse contraria, sicut album et nigrum, quorum in lapidibus unum, in lignis exhibet alterum. Illos enim clarificat, hec offuscat, dum in iliis omnino deficeret, nisi in istis uiueret. Cur etiam in carbonibus tanta infirmitas, ut ictu leuissimo frangantur, pressu facillimo conterantur; et tanta firmitas, ut nullo humore corrumpantur, nulla prorsus etate uincantur, usque adeo, ut eos substernere soleant, qui limites figunt, quatenus litigantes eorum ostentione conuincant, si qui post annosa ac diuturna temporum curricula fixum lapidem limitem non esse contendant? Quis enim eos infossos  humide fouee, ubi ligna putrescerent, tandiu durare incorruptibiliter posset, nisi rerum ille corruptor ignis efficeret? Calx quoque conceptum ignem atque sopitum sic occultissime seruat, ut nemo tangendo sentiat, sed cum exstinguitur, tunc accenditur, et sentitur: ut enim calx uim occulti ignis expellat, aqua perfunditur; et cum ante frigida sit, inde feruescit, unde feruentia cuncta frigescunt. At si non aqua, sed oleum, quod utique fomes est ignis, adhibetur, nulla eius infusione calor uel minimus excitatur.

Quid ergo mirum, si omnipotens Deus in magnis magnus ostenditur, cum etiam in minimis atque extremis quibusque rebus tam mirabiliter operetur? Quid enim uilius pelle colubri? si tamen oleo feruescente  decoquitur, mire per eam dolor aurium mitigatur. Quid inferius cimice? Si sanguisuga faucibus heserit, fumo eius excepto, statim euomitur; urine quoque difficultas huius appositione laxatur. Quid de adamante referam, qui non igne, non ferro diuiditur, ullaque alia ui, nisi duntaxat hircino sanguine non secatur? Quid est quod magnetem lapidem mirabilem ferri facit esse raptorem? Qui tamen si adamas iuxta ponitur, non modo iam ferrum nullatenus rapit, sed et si iam rapuerat, ut ei appropinquauerit, mox remittit; tanquam si lapis lapidem timeat, et uelut ante conspectum maioris potentie uires proprias perdat. Nec latet asbeston Arcadie lapidem propterea sic uocari, quod accensus semel iam non posset 631 exstingui. Pyrites etiam lapis,  qui in Perside reperitur, cur ab igne nomen accepit, nisi quia tenentis manum, si uehementius prematur, adurit? In eadem rursus Perside lapis gignitur, qui selenites uocatur, cuius candor interior cum luna crescit, eademque postmodum ad defectum tendente, decrescit. Quid est preterea, quod Agrigentinum Sicilie sal cogit, cum admotum igni fuerit, fluere; cum uero in aquam mittitur, uelut in ignibus crepitare? Quid est quod apud Garamantas efficit quemdam fontem tam frigidam diebus, ut non bibatur; tam feruidum noctibus, ut non tangatur? Quis in Epiro alium fontem ita mirabilem prebuit, ut cum sit contrectantibus frigidus, in eo tamen faces, ut in ceteris exstinguuntur accense, sed non  ut in ceteris accenduntur exstincte? Quis in Aegypto huiusmodi ficum constituit, cuius lignum, cum in fluenta proiicitur, non ad lignorum consuetudinem potius enatet, sed in profunda mergatur; quodque est mirabilius, postquam in uno aliquando manserit, inde ad aque superficiem rursus emergit, quando scilicet madefactum humoris pondere debuit pregrauari? Quid est quod in aruis Sodome poma gignuntur, que ad maturitatis quidem speciem usque perueniunt; sed morsu, pressuue tentata, in fumum, uel fauillam corio fatiscente, euanescunt? Quid etiam quod in Cappadocie finibus eque ex uento concipiunt, iidemque fetus nonnisi ad triennium usque uiuunt? Unde Thilon Indie insula, huiusmodi uires habet, ut omnes in ea rami arborum nunquam nudentur  tegmine foliorum? Unde et terra illa occiduis partibus hanc consecuta est dignitatem, ut ex arborum ramis uolucres prodeant, et ad pomorum similitudinem animati atque pennati fructus erumpant? Sicut enim referunt, qui se uidisse testantur, paulatim incidit pendulum quid ex ramo suspendi, deinde in imaginem uolucris speciemque formari: postremo quantulumcunque plumescens, hiatu rostri sese ab arbore diuidit sicque nouus eris habitator ante pene discit uolare, quam uiuere. Enimuero quis tot uirtutis diuine magnalia, que contra communem nature ordinem fiunt, enumerare sufficiat? Qui nimirum non humanis discutienda sunt argumentis, sed uirtuti potius relinquenda sunt Creatoris. Quid ergo mirum si is, qui naturalia rerum omnium  iura disposuit, et ipsum nature ordinem ad arbitrium efficacissime sue uoluntatis inflectit, ut qui matrem uirginem nascendo seruauerat, uiolatam quamlibet si uoluerit integram reddat? Aequale nempe fuit Deo, et prius Enoch, et Eliam in carne retinere uiuentes; et post Lazarum ac uidue filium de sepulcris educere resurgentes.



CAPUT XII. De palatio Romuli et philosopho corruentibus.

Nescio si legitur, sed a nonnullis intra Romana menia celebri fama uulgatur, quod uidelicet Romulus, qui conditor Urbis asseritur, constructo palatio, cuius parietina, 632 licet semiruta, ex magna adhuc parte cernuntur, in hanc uocem, quasi de firmamento operis confisus eruperit: Certum est,  inquit, et immobiliter fixum, quia nisi uirgo pepererit, domus ista non corruet. Sicque, si tamen uerum est quod asseritur, ex gentilis hominis lingua, sicut rei probauit euentus, egressa est prophetia. Nam nocte, qua Saluator ad redemptionem nostram ex uirginali aluo processit, sicut dicitur, palatium corruit. Utrumque nimirum et uirginem parere, et edificium ruere, homini Deum ignoranti, impossibile uidebatur. At qui utrumque semper potuit, sed diu intra prudentie sue secreta continuit, utrumque cum uoluit, per effectum operis congruo tempore declarauit. Illud plane stupendum est, quod nunc homines in Ecclesie gremio non modo renati, sed etiam nati, tam audacter, tam impudenter omnipotenti  Deo calumniam impossibilitatis obiiciunt, et protinus absorbere terreni subseciuii uoragine non pauescunt. Erubescat iam lingua phrenetica, et que nescit esse facunda, discat esse uel muta. Nescit edificationis augmenta depromere, sciat saltem sine fidei destructione tacere. Alioquin abscindat sibi ferro preputium per uindictam, non sibi frenum adhibeat per silentii disciplinam. uentilent questiones suas qui uolunt, iuxta modum et ordinem discerendi, dum uero per ambages suas et scholaris infantie nenias contumeliam non inferant Creatori; sciantque impossibilitatem istam in ipsa rerum esse natura, et uerborum ex arte procedentium consequentia, non ad uirtutem pertinere diuinam, nichilque diuine maiestatis euadere posse potentiam;  ut dicatur iuxta solius nature ordinem, uerborumque conditionem, si est aliquid, quandiu est, non potest non esse; et si fuit, non potest non fuisse; et si futurum est, non potest non esse futurum. Alioquin contra ipsius naturalis proprietatis ordinem, existendique materiam, quid est quod Deus non possit euertere? quid est quod Deus non ualeat noua conditione creare? Discutiant itaque iuxta modulum suum litterarum duntaxat, quibus adhuc indigent, elementa; nec altiora se usurpent diuina mysteria. Philosophus quidam  , dum siderum cursus, stellarumque meatus nocturno tempore rimaretur, in limosum repente lapsus est puteum. Cuius casum petata est Iambi, que illius erat ancilla, dicens: Dominus meus ignorabat id  quod sub pedibus eius iacebat uile lutum, et inuestigare tentabat arcana celorum. Ex cuius nimirum uocabulo, Iambicum metrum nomen accepit. Animaduertant hoc, qui modum sue capacitatis excedunt, et ad ea, que super se sunt, superbe tentanda prorumpunt; nedum aduersus Deum quid loquuntur, ignorant, incaute se, insipienterque locutos, etiam per illatam sibi digne ultionis sententiam, discant.



633 CAPUT XIII. De his, qui Dominum blasphemantes lepra perfusi sunt.

Prudentis et honorati apud seculum cuiusdam diaconi didici narratione, quod refero: In Bononie partibus, inquit, duo quidam uiri, qui et amicitie  inuicem federe, et compaternitatis, si rite recolo, necessitudine tenebantur, in conuiuio discumbebant, quibus in mensam allatus est gallus. Quod uidelicet pulmentum unus illorum arrepto cultello, ut mos est, in frusta desecuit, tritum quoque piper cum liquamine superfudit. Quo facto, alter protinus ait: Profecto compater, sic explicuisti gallum, ut ipse sanctus Petrus, etiamsi uelit, redintegrare non possit. Cui mox intulit ille: Plane non modo B. Petrus; sed et si ipse Christus imperet, gallus hic perpetuo non resurget. Ad hanc uocem repente gallus uiuus,  et plumis undique coopertus exsiluit, alas percussit, et cecinit, plumas concussit, totumque liquamen super eos, qui conuescebantur, aspersit. Illico sacrilegium blaspheme temeritatis digna pena sequitur ultionis. Nam et in aspersione piperis, lepra percussi sunt. Quam uidelicet plagam non modo ipsi usque ad obitum pertulerunt, sed et posteris suis in omnes generationes, uelut quoddam hereditarium, reliquerunt. Unde factum est, ut in famulatum subacti sint sancte Bononiensis Ecclesie, que uidelicet B. Petri apostoli est insignita uocabulo. Quorum progenies, ut relator asseruit, huc usque leprosa hoc illationis canone censita est: ut ex operibus manuum suarum inferant Ecclesie capisteria. Sic, sic nimirum duplici pene, lepre, simul et seruitutis  addicti suppliciis, instruunt alios, ut iam temere de diuina potentia non loquantur. Et gallus  qui dudum arguerat Petrum in terra negantem, tunc probauit Petrum cum eo, quem negauerat, in celo regnantem. Et forte non sine diuino iudicio, huiusmodi canonis illatione sunt multati, ut sicut triticum a quisquiliis, capisterio uentilante, discernitur; ita per discretionis magisterium discant et que uelut quisquilias uitando repellere, et que quasi ad uictus utilitatem debeant uerba proferre. Nam peruersi quilibet homines, dum quid cor suggesserit, agunt: dum quidquid lingua prurit, inconsulte ac procaciter effluunt; si eis aliquando flagella non obuiant, Deum uel non esse, uel humana non curare autumant. »Dixit enim insipiens in  corde suo: Non est Deus .« Et iterum: »Quomodo scit Deus, et si est scientia in excelso?«  Ideoque nonnulli in ipso momento praui operis, uel e uestigio postquam nequiter agunt, motum diuini furoris incurrunt, quatenus et ipsi superne patientie diutius non illudant; et ceteri ab agendo similia se per animaduersionis eorum exempla compescant.



634 CAPUT XIu. De illo quem adulterio commisso, malignus spiritus interemit.

Enimuero cum apud Parmense oppidum degerem, ibique liberalium artium studiis insudarem, quiddam me contigit nosse, quod non inutile uidetur ad posterorum notitiam styli currentis articulo tradere.  Ad Occidentem sane predicte urbis est quedam extra muros sita basilica, gemino beatorum martyrum Geruasii et Protasii titulo decorata. Nocte quadam, que uidelicet eorumdem martyrum natalitia precedebat, uir quidam maturius surrexit, bouesque suos in pascua remotiora deduxit: cui conuicinus quidam, flamma nequissime libidinis inflammatus insidiatus est, ut eius uxorem polluere moliretur. Eadem igitur nocte callidus ad domum eius explorator accessit, et occasione reperta, non diutius postquam iste cum pascendis animalibus abiit, ille  febricitare se diabolica machinatione confingens, in lectum uxoris illius uir simulatus intrauit. Cumque uelut frigescens intremeret, dentium stridores emitteret, crebrius singultiret, infelix mulier, tanquam egrotanti uiro compatiens, cepit illum ulnis astringere, lodice contegere, et quibus ualebat impendiis confouere. At ille, ut dolorem mente conceperat, peperit iniquitatem; uiolat itaque alienum torum, sibique procurat interitum, moxque concitus abiit. Sed ecce, uix breui temporis elapso spatio, maritus redit, stratum repetit. Cui protinus uxor expostulans, et uehementer exprobrans, ait: Optime poteris hodie sanctorum martyrum, que tibi tam contigua est, Ecclesiam ingredi; et cum ceteris Christianis diuinis interesse mysteriis! Cumque uir  attonitus quid illa loqueretur inquireret, euentumque rei sicut contigerat per ordinem cognouisset, uterque se deprehendentes irrisos, ac turpissima ludificatione delusos, intolerabili doloris angustia consternati sunt. Interea dum populus ad Ecclesiam hinc inde conflueret, ut nocturne laudis officium deuotus audiret, tandem et illi, resumpto spiritu, nichilominus conuenerunt, atque omni uerecundie rubore postposito, querelam suam coram omnibus deposuerunt, presertim mulier laceros crines euellens, et uberibus lacrymis ora tristia perfundens, lugubres emittebat ululatus in celum: »Domine, tu, inquit, corda hominum nosti, tu conscientie mee testis es; quia ego hac sanctissima nocte etiam proprii thalami uiriles amplexus abhorrui, alieno  presertim misceri uiro me penitus ignoraui; te oro, Domine, non aspicias peccata mea, sed placeat coram te ut sanctorum tuorum ulciscaris iniuriam. In conspectu ergo populi tui nunc ostende uirtutem, et ad gloriam sanctissimi nominis tui prode mee proditionis auctorem. Producatur in medium, et immanitatem crudelissimi sceleris de sue fraudis aufugio non lucretur.« Cumque multa his similia mulier amaro spiritu non clam, sed uociferando profunderet, et populus, ei pro merore compatiens, idem uotis et precibus 635 diuinam clementiam imploraret; auctor sceleris, ubi latebat, demoniaco spiritu repente corripitur, et in furorem nimium atque uesaniam rabidus effertur. Moxque in Ecclesiam, populo obstupescente, nouiter prosiliit, omnesque  in sui admirationem, semetipsum laniando ac discerpendo, conuertit. Dans fremitus et rugitus, propriis se manibus crudeliter lacerabat, modo uelut uolans in alta prosiliens, modo se cum grauissimo impetu in ima demergens, modo in parietem caput incutiens, modo se in pauimentum insaniendo prosternens, omnia uiscera sua miserabiliter conquassabat. Hoc itaque modo malignus spiritus eum collidere non cessauit, donec infelicem animam, coram populo qui aderat, de corpore illius euulsit. uidentes autem qui aderant, immensam auctori Deo iustitie gloriam referunt; qui et impune non passus est abire peccantem, et innocentem consolatus est mulierem. Quando autem hoc mihi relatum forte dicebatur,  adhuc uideri saxa quibus impegerat, sanie illius et cruore rubentia. Porro autem et hic forte credebat Deum uel nescire quod occulte committitur, uel nequaquam posse ut de scelera committentibus ulciscatur, dicens in corde suo: »Non uidebit Dominus, nec intelliget Deus Iacob .« Sed siue Dei mandata calcando, siue Deum detractionibus stimulando, quis arroganter excedat, non leuis est criminis; et in paucis, siue praua committentibus, siue superba loquentibus, quos repente diuina sententia percutit, quid ceteri, qui uelut immunes uidentur, ad horam mereantur, ostendit. Desinat, oro, iam desinat quisquis ponit os suum in celo, ut lingua eius transeat super terram . Quod profecto tale est, qui sic Deum derogationibus  lacerat, ut et contra seruum eius de illius impossibilitate confligat.



CAPUT Xu. Concludit asserendum esse Deum posse facta infecta facere.

Quando igitur questio ista proponitur, ut dicatur: Quomodo potest Deus hoc agere ut quod factum fuit factum non fuerit? Respondeat sane fidei frater quia quod factum est, si malum fuit, non aliquid, sed nichil fuit: ac propterea non fuisse dicendum est, quia materiam existendi non habuit, quod rerum artifex ut fieret non mandauit. Quod si bonum fuit quod factum est, a Deo utique factum est. »Dixit enim, et facta sunt, mandauit, et creata sunt . Omnia enim per ipsum  facta sunt, et sine ipso factum est nichil .« Atque ideo tale est quod dicitur: Quomodo facere Deus potest ut quod factum fuit factum non fuerit? Ac si dicatur: Potest Deus agere ut, quod fecit ipse, non fecerit? Nimirum ut, quod fecit Deus, non fecerit Deus. Ideo conspuendus est qui hoc asserit, et non responsione dignus, sed ad cauterium potius destinandus; ad confutandos tamen improbos et dicaces, memorie commendanda sunt que superius dicta sunt: que nimirum nos omittimus 636 hic etiam succincte perstringere, ne legenti fastidium ualeat styli prolixitas generare. Non enim librum, sed epistolam edere proposuimus. Inter cetera tamen illud unum quod a nobis dictum est, memorie nostre non excidat; quoniam Creatori omnium Deo  omnia posse ceternum est, sicut et omnia nosse, quodque intra sapientie sue sinum sic omnia tempora, preterita scilicet, presentia, et futura concludit, figit, ac perenniter sistit, ut neque nouum aliquid ad se patiatur accedere, nec a se quidquam pretereundo transire. uerumtamen que est illa uirtus, que potestas, qua potest Deus omnia? que sapientia, qua nouit omnia? Inquiramus Apostolum: »Christus, inquit, Dei est uirtus, et Dei sapientia .« Ibi sane uera eternitas, uera est immortalitas: ibi eternum illud hodie, quod nunquam transit: ibi presens sempiternum, illudque hodiernum, quod tanta iugiter stabilitate defigitur, ut transire nesciat, nec se aliquando in preteritum  uertat. Ad reuincendam ergo dicacium hominum impudentiam, quibus adhuc proposite questionis absolutio superius facta non sufficit, non inepte possumus dicere quia potest Deus facere in illa inuariabili et constantissima semper eternitate sua, ut quod factum fuerat, apud hoc transire nostrum, factum non sit; scilicet ut dicamus: Roma, que antiquitus condita est, potest Deus agere ut condita non fuerit. Hoc quod dicimus, potest, presentis uidelicet temporis, congrue dicitur quantum pertinet ad immobilem Dei omnipotentis eternitatem; sed quantum ad nos, ubi continuata mobilitas, et perpes est transitus, ut mos est, potuit, conuenientius diceremus, ut ita intelligamus hoc quod dicitur: Potest Deus facere, ut Roma non fuerit non condita,  hoc scilicet secundum eum apud quem »non est transmutatio nec uicissitudinis obumbratio .« Quod nimirum apud nos ita sonat, potuit Deus. Quantum enim ad eternitatem suam, quidquid potuit Deus, hoc etiam et potest; quia presens eius in preteritum nunquam ei uertitur: eius hodie non in cras, uel in aliquod temporis uicissitudine permutatur; sed sicut ipse semper est quod est, ita quidquid illi adest, semper adest. Quapropter sicut rite possumus dicere: Potuit Deus ut Roma, antequam facta fuisset, facta non fuerit; ita nichilominus possumus et congrue dicere: Potest Deus ut Roma, etiam postquam facta est, facta non fuerit. Potuit secundum nos, potest secundum se. Illud enim posse, quod habebat Deus antequam Roma fieret,  immutabile semper apud eternitatem Dei et intransibile perseuerat. Et ut de quacunque re possimus dicere quia potuit eam Deus, ualeamus etiam nichilominus dicere quia potest eam Deus; quia posse eius, quod sibi utique ceternum est, fixum semper atque immobile est. Potuisse enim Dei, apud nos est tantummodo; apud ipsum autem non potuisse, sed immotum, constans atque inuariabile posse semper est. Quodcunque enim potuit Deus, indubitanter et potest; apud quem nimirum, sicut non est esse et fuisse, sed sempiternum esse; ita consequenter non est potuisse et posse, sed immobile semper et perpetuum posse. Sicut enim non 637 ait: »Ego sum qui et sum:« sed potius, »ego sum qui sum: et qui est, misit me ad  uos ;« ita procul dubio consequens est ut dicat: Non ego sum qui potui et possum; sed, qui immobiliter et eternaliter possum. Illud enim posse, quod apud Deum erat ante secula, illud est hodie; et illud posse, quod sibi est hodie, erat nichilominus ante secula; et fixum atque immobile per omnia que futura sunt, secula, eternaliter perseuerat. Sicut ergo potuit Deus, antequam queque facta essent, ut non fierent; ita nichilominus potest et nunc ut que facta sunt non fuissent. Illud enim posse, quod tunc habebat, nec immutatum est, nec ablatum; sed sicut ipse semper est quod est, ita et posse Dei mutari non potest. Ipse est enim qui per Prophetam dicit: »Ego Deus et non  mutor .« Et in Euangelio: »Antequam Abraham fieret, ego sum .« Non enim mutatur iuxta conditionem nostram de futurum esse in esse, uel de esse in fuisse; sed semper idem est, et semper est quod est.

Sicut ergo Deus unus idemque semper est, ita apud eum omnia posse, indefectiuum atque impertransibile semper adest. Et sicut ueraciter et absque ulla penitus contradictione dicimus quia hoc nunc et semper Deus hoc est quod erat ante secula, ita nichilominus ueraciter dicimus quia hoc nunc et semper potest Deus quod poterat ante secula. Si ergo per omnia potest Deus quidquid ab initio potuit ante rerum conditionem, ut que nunc facta sunt nullatenus fierent; potest igitur ut facta  minime fuissent. Posse siquidem eius fixum est et eternum, ut quidquid unquam potuit, semper possit, nec uarietas temporum apud eternitatem ullum uicissitudinis inuenit locum; sed sicut idem semper quod in principio erat, sic etiam totum potest quidquid ante secula poterat. Proposite igitur disputationi adhibenda est clausula: Si itaque omnia posse ceternum est Deo, potest igitur Deus ut que facta sunt facta non fuerint. Sed omnia posse ceternum est Deo; potest igitur Deus ut que facta sunt facta non fuerint. Constanter igitur et fideliter asserendum est quia Deus, sicut omnipotens dicitur, ita prorsus sine ulla exceptione omnia ueraciter potest, siue in his que facta sunt, siue in his que facta non sunt, ut illud Esther elogium uelut inuiolabile  ponatur in opusculi conclusione signaculum: »Domine, rex omnipotens, in ditione tua cuncta sunt posita, et non est qui possit tue resistere uoluntati. Tu enim fecisti celum et terram, et quidquid celi ambitu continetur; Dominus omnium tu es, nec est qui resistat maiestati tue .«



CAPUT XuI. Testatur caritatem suam erga fratres monasterii Casinensis, et uirilem eorum uirtutem commendat.

uerumtamen questio ista, licet aduersus Deum inaniter opponatur, habet alias latebras; continet adhuc obscuros sinus atque recessus: nos subtilius adhuc rimari idcirco desistimus, 638 quia uolumen uitamus extensum, qui proposuimus epistolare  compendium. Presertim dum super hac disputandi materia non aliud attingere decernimus, nisi ut ex impotentia Dei deuolutam super nos calumniam ueritatis allegationibus repellamus. Sed dum ista prescribimus, quo cor feruentius estuat, cohibere silentio, ut saltem scintilla non effluat, non ualemus. Igitur ut iam omnes communiter alloquar, nolo uos lateat, uenerabiles fratres mei, quia ex quo gloriosi cenobii uestri limen excessi, uos iugiter pre oculis habui, intime dilectionis uisceribus astrinxi, atque, ut ita fatear, redeunti a Casino sacratissimo idem contigit quod mulieri que reuertebatur a Silo tabernaculo , ut nimirum uultus mei non sint amplius in diuersa mutati: uobiscum sane presentialiter  habito, uobis semper assisto. Alioquin si propterea non sum uobiscum quia corporalibus oculis uos non intueor, ergo nec ipsi oculi sunt in capite, quia caput cernere nequeunt; uel ipsi sibimet oculi absentes sunt, quia nec quisquam se, nec uterque se inuicem possunt mutua contemplatione conspicere. Beati siquidem qui uobiscum uiuunt, beati qui inter uos et in sanctis operibus uestris moriuntur. Pia nimirum fide credendum est quia scala illa que de Casino monte olim in celum uidebatur erecta, adhuc palliis strata, lampadibusque coruscat . Sicut tunc excepit ducem, ita nunc exercitum transmittit ad celestia subsequentem; nec ab eius glorioso tramite exorbitant declinantes iam defuncti, cuius, dum in  hoc exsilio uiuerent, uestigia sunt secuti. Hoc est intimi feruoris incendium illud quod mihi inexstinguibiliter flagrat in corde, hec perpes fabula que meo uersatur in ore. Inter ceteros autem uirtutum flores quos in illo agro pleno, cui benedixit Dominus , reperi, fateor, hoc mihi non mediocriter placuit quod ibi scholas puerorum, qui sepe rigorem sanctitatis eneruant, non inueni; sed omnes aut senes, cum quibus utique nobilis uir sedebat in portis Ecclesie , aut iuuenili uiuendi decore letantes. Qui nimirum, ut filii prophetarum, idonei sunt ad Eliam per deserta querendum ; aut certe adolescentie adhuc flore uernantes, qui, iuxta apostolum Ioannem , uicere malignum. Ecce quod nunc occurrit dicam ad consolationem diuini mei Petri, qui  olim ciuis fuerat Capuanus, nunc in militia est eterni Regis ascriptus.



CAPUT XuII. De puero clausis foribus intromisso.

Puerulus quidam, etate quinquennis, Hubaldi scilicet nobilissimi uiri, qui mecum degit in eremo, filius, in meo monasterio factus fuerat monachus. Hic aliquando intempeste noctis silentio, quiescentibus fratribus, siue egressus, siue sublatus sit, nescio. Sed cum pistor in pistrino iaceret, interrupto ad horam somno, uestem, que sibi cominus adiacebat, sibimet uoluit superponere, ut frigus arceret. Extendens itaque brachium, dormientem iuxta se reperit puerum. Repente, stupefactus 639 et ualde  perterritus, festinus exsurgit, lucernam accendit, totamque domum sollicita curiositate circuiens, omnes  aditus clausos et obseratos inuenit. Mane autem facto, non parua admiratio inter fratres uersabatur: nimirum puer, qui, remota omni dubietate, preterito uespere in strato suo ipsis uidentibus quieuisset, qualiter in pistrinum clausis ianuis ingredi potuisset. Et quidem de apostolis legitur, cum educendi essent de custodia publica: »Quia ueniens angelus Domini, per noctem aperiens ianuas carceris, et educens eos, dixit: Ite, et stantes loquimini in templo plebi, omnia uerba uite huius .« De Petro autem rursus legitur: »Quia cum precederet eum angelus de carcere ad portam ferream, ultro aperta est eis .« De Paulo etiam: »Quia subito terre motus factus est magnus, ita ut mouerentur fundamenta carceris, et confestim aperta sunt ostia omnia, et uniuersorum  uincula soluta sunt .« Porro autem cum beatos apostolos etiam angeli de custodiis non educerent, nisi prius ianuas aperirent, mirum est ualde quomodo puer uel magicis artibus hominum, uel prestigiis immundorum spirituum, clausam undique domum, non apertis foribus, ingredi potuit. Nam et ipse 640 puer sollicite requisitus, hoc addebat quia quidam homines eum assumentes, ad magnum conuiuium deduxerunt, ubi uidelicet omnes epularum delicie uidebantur, eumque manducare fecerunt. Referebat etiam quod eum usque ad castellum quod supereminet monasterio deferentes, super ipsum tintinnabulum quod iuxta basilicam in excelso dependet imposuerunt.

 Hoc autem idcirco duximus describendum, ut unusquisque nostrum, dum et ipsos pueros, qui peccare necdum nouerunt, maligni hostis subiacere insidiis considerat, ipse quoque quod patitur equanimiter ferat. Illatas nempe a maligno hoste molestias cum quanta debent portare patientia peccatores, cum illorum aliquando fraudes et ipsi perferant innocentes? Ergo frater ille quem Deus uisitat in tribulationibus hortor ut gaudeat, et tentationis impacte malleo anime sue purgari rubiginem fiducialiter credat. Non enim est, ut ipse diabolus fingit terrendo, future damnationis indicium, sed eterne salutis potius argumentum. Spiritus sanctus, qui est lumen eternum et remissio peccatorum, omnes uos illuminet et absoluat, sedulamque mei memoriam  in sanctis orationibus uestris uos habere precipiat.


Sit nomen Domini benedictum.





641-642 OPUSCULUM TRICESIMUM SEPTIMUM. DE uARIIS SACRIS QUAESTIONIBUS, IUNCTA ALIA EIUSDEM ARGUMENTI TRACTATIONE PRIOREM CONSEQUENTE.





ARGUMENTUM.

Questiones quasdam ab Alberico, ex Casinensi monacho S. R. E. cardinale, sibi propositas discutit: tum, sumpta occasione, loca nonnulla in sacris litteris et earum interpretibus obscura declarat.

 ALBERICO uenerando fratri, PETRUS peccator monachus salutem in Domino.

 uetus narrat historia quia cum filii Ioseph, Ephraim scilicet et Manasse, latiora possessionis  exigerent spatia, hoc acceperunt, Iosue precipiente, responsum, ut ad montana transirent , siluarum densa succiderent, sicque sibi largiora spatia propriis manibus procurarent. Qui etiam paulo post septem tribubus dicit: »Usquequo marcetis ignauia, et non intratis ad possidendam terram quam Dominus Deus patrum uestrorum dedit uobis? .« Tu quoque, frater, dum me quibusdam questiunculis pulsas, atque ut tibi soluantur efflagitas, mox ad montana doctorum atque ad siluas mittendus es Scripturarum, ubi scilicet, continuo labore desudans, siluescentia saltus arbusta succidas, nodos et dubietatum truncos euellas, ac noualia tibi uelut quibusdam proprie indaginis manibus excolas.

 Sic igitur humus celestis eloquii proprie subtilitatis est sarrienda ligonibus, ut non ab alienis manibus alimenta prestolatus esurias, sed, uberis prouentus copiam proprio labore conuectans, mox in spiritualium deliciarum affluentia delectabiliter uiuas; interim tamen, dum tue desunt fruges, nostra tibi, non dicam horreum, non certe, quod minus est, tunna, sed perexilis saltem bati mensura succurrat, nostrisque segetulis saltem utcunque tua temperetur egestas. Est enim quiddam medium inter splendide uiuere, ac famis inopia funditus interire. uis itaque ut non modo quod queris edisseram, sed et apicibus tradam; quatenus sic ignorantia pereat, ut deinceps obliuio non obrepat.




[DE uARIIS SACRIS QUAESTIONIBUS.]



QUAESTIO I.

 Age igitur. Quid est, inquis, quod dicitur: »Filius unius anni erat Saul, cum regnare cepisset; duobus autem annis regnauit super Isrel?«  Hoc nonnulli intelligi sic arbitrantur: Quia regi Saul in exordio regni sui filius erat anniculus, qui teneram adhuc unius anni uagiebat infantiam, scilicet Isboseth, et hic duobus annis post mortem patris regnauit super Isrel. Sed quoniam hic a doctioribus uiris sensus exploditur, a nobis etiam alius inquiratur: quod ita B. Hieronymus docet intelligi, quoniam sic erat innocens, tanquam puer unius anni cum regnare cepit, et duobus annis in eiusdem innocentie simplicitate permansit. Sed qui tunc erat ex humilitate filius, postmodum per superbiam factus est seruus.



DUBITATIO II.


Queris etiam qui erant Cerethi et Phelethi, qui bellatores dicuntur fuisse Dauid? . Legitur in libro Numeri dixisse Dominum Moysi: »Congrega mihi septuaginta uiros de senioribus Isrel, quos tu nosti quod senes populi sint ac magistri; et duces eos ad ostium tabernaculi federis, faciesque ibi stare tecum, et auferam de spiritu tuo, tradamque eis, ut sustentent tecum onus populi, et non tu solus graueris .« Ex istorum itaque stirpe due processerunt cognationes, quarum una Cerethi, altera dicebatur Phelethi. Et Cerethi quidem, dans iudicium; Phelethi, puniens interpretatur: ut quos illi adiudicarent  morti, promulgando sententiam, isti punirent irrogando uindictam.



DUBITATIO III.

Addis etiam: Cur filii Dauid sacerdotes fuisse dicuntur, qui nullam cum filiis Aaron consanguinitatem, nisi sicut cetere tribus, habuisse noscuntur? Sed sciendum quia, dum sacerdotes uenerabiles ac magistri constituantur 643 in populo, aliquando nomine sacerdotum designantur principes uel doctores. Sicut alibi reperitur: Iraiarites erat sacerdos Dauid, id est, magister; ita quoque cum dicitur: »Filii autem Dauid erant sacerdotes ,« sic intelligendum est ac si dicat quia magistri erant fratrum suorum, uel certe principes inter ceteros, sicut habet antiqua translatio. Nam ubi noua dicit  editio: »filii Dauid erant sacerdotes,« in ueteri legitur: »filii autem Dauid principes erant aule regie.«



DUBITATIO Iu.

Illud preterea te non intelligere perhibes, quod scriptum est: »Tertium quoque fuit bellum in Gob contra Philistheos, in quo percussit Adeodatus filius Saltus polymitarius Bethlehemites Goliath Getheum .« Quod nimirum facile ualet intelligi. Nam Gob interpretatur lacus. Et sicut periclitatur qui in lacum leonum mittitur, sic Dauid quasi leonis se dentibus tradidit, cum in rabiem Goliath se preliaturus immersit. Idem Dauid Adeodatus iure dicitur, quoniam a Deo est electus in regnum. Qui etiam filius Saltus uocatur, quia de pascuis saltuum,  ubi oues alebat, eductus agnoscitur. Nec sine causa idem Dauid polymitarius dicitur, quia mater eius de genere Beselehel exstitit, qui tabernaculum federis in deserto construxit, in quo etiam nonnulla polymitaria operatione contexuit. Bethlehemites quoque non incongrue dicitur, quia de Nemi duxit originem, et de Bethlehem fuerant tempore famis egresse, atque ad eamdem Bethlehem sunt reflorente postmodum ubertate reducte. Quod autem Adeodatus cum omnibus suis his adiectiuis ipse procul dubio sit Dauid, sequentia declarant, ubi dicitur: »liquatuor nati sunt de Arapha in Geth, et ceciderunt in manum Dauid et seruorum eius .« Sane quid etiam per hec mystice significetur, exponerem, nisi quod perspicuum est, epistolaris mihi  breuitas prohiberet. Iuxta mysticum scilicet intellectum, hec omnia referuntur ad Christum. Ipse enim Adeodatus est, de quo et per Isaiam dicitur: »Puer natus est nobis, filius datus est nobis .« Qui filius Saltus non incongrue dicitur, quoniam ex Iudeis secundum carnem nasci dignatus est, qui dum nullum fructum spiritualis germinis attulerunt, uelut agrestes arbores non in horto plantate, sed in saltu nate, steriles exstiterunt. Unde legitur, »uox clamantis in deserto ,« hoc est in infructuoso Iudeorum populo.

Polymitarius quoque Redemptor noster merito dicitur, quia uelut textrini operis studio uacat, dum et se suis fidelibus induit, et ex illis iustitie uestimenta  contexit. De suis quippe uestibus per Apostolum dicitur: »Ut exhiberet sibi gloriosam Ecclesiam, non habentem maculam neque rugam .« Et per Prophetam: »Omnibus his uelut ornamento uestieris .« De Christi uero fidelibus Psalmista canit: »Sacerdotes tui induantur iustitiam.« Et per Ezechielem Dominus improperat anime quam spiritualibus indumentis decenter ornauit, sed eum ipsa mechie sordibus polluta deseruit: »uestiui te, inquit, 644 discoloribus, et calceaui te hyacintho, et cinxi te bysso, et indui te subtilibus, et ornaui te ornamento;« et paulo post: »Et uestita es bysso, et polymito, et multis coloribus .« Quid ergo mirum si Redemptor noster Polymitarius dicitur, qui uirtutis decore  polymito induit animam, quam sponsali iure sortitur? Ipse est enim Dei sapientia, de qua per Salomonem dicitur: »Quia quesiuit lanam et linum, et operata est consilio mannum suarum .« Cuius digiti apprehenderunt fusum, cuius omnes domestici uestiti sunt duplicibus; cuius etiam caro stragula uestis facta est in passione. Sed eadem byssus et regalis purpura indumentum illius est in resurrectione. Qui etiam Bethlehemites iure uocatur, quia in Bethlehem de uirgine natus agnoscitur. Quod autem dicitur quia tertium bellum fuit in Gob, hoc intelligitur quia uerus Dauid Saluator Isrel, ante legem, et sub lege, ac postmodum in euangelica gratia fideles semper bellatores habuit, per quos contra Philistheos, id est, aduersus malignos spiritus  dimicauit. Ad hoc itaque tertium bellum Dauid uenit in Gob, qui interpretatur lacus, quia Redemptor noster, dum uelut forti armato fortior superuenit , ipse per se etiam usque ad inferna descendit. Unde per Psalmistam dicit: »Posuerunt me in lacu inferiori, in tenebris, et umbra mortis .« Illic percussit Goliath Getheum, quia dum electorum animas de gehenne claustris eripuit, antiquum hostem, qui super eos tyrannidem exercebat, lethali uulnere sauciauit.



DUBITATIO u.

Queris etiam cur in Scripturis sacris sit ista diuersitas, ut in libro Regum legatur Dauid redemisse aream Ornam Iebusei , simul et boues qui offerendi erant in holocaustum, siclis argenti  tantummodo quinquaginta; cum in Paralipomenon pro sola area dedisse narretur auri sexcentos siclos?  Sed sciendum est procul dubio quia in libro Regum boues tantummodo quinquaginta siclis argenti comparasse Dauid legitur; quanti uero aream comparauerit, illic omnino siletur. Paralipomenon uero liber de bobus e contrario tacet, sed emptam sexcentis auri siclis aream perhibet. Quod facile peruidetur, si in utroque libro ipsa uerborum series diligenter attenditur. Nam in libro Regum hic est ordo uerborum: »Emit ergo Dauid aream, et boues argenti siclis quinquaginta .« Ubi sic distinguendum est, ut prius Scriptura dicat: Emit Dauid aream, nec exprimat quanti; deinde sequatur,  et boues argenti siclis quinquaginta. In libro uero Paralipomenon ita legitur; »Dedit ergo Dauid Ornan pro loco siclos auri iustissimi ponderis sexcentos, et edificauit ibi altare Domino .« Sic igitur utraque sibimet Scriptura diuisit, ut illa boum, ista solius aree numeret pretium. Res itaque, quibus pretii mensura prefigitur, discrepant; sed Scripture sancte sibimet inuicem non repugnant.



645 DUBITATIO uI.

Illud preterea consulendum putasti, quod legitur: Fuit autem ibi prelium dispersum super faciem omnis terre, et multo plures erant quos consumpserat saltus de populo, quam ii quos uorauerat gladius . De qua sententia in libro Hebraicarum questionum hec B. Hieronymi  uerba sunt: »Saltum hunc, inquit, qui plures consumpsisse quam gladius uorasse legitur, bestias ferocissimas, que in saltu erant, Hebrei autumant, a quibus plures consumpti quam a gladio uorati fuerint.« uerum hic, ut dicitur, Hebreorum fuit intellectus; nobis autem uidetur quia uesani quique et infruniti, qui cum Absalon perduelliones exstiterant, Deo deserente cecati, arbustis occurrentibus impingebant; atque ideo dicatur quia plures ceciderint saltu consumente perempti, quam ii qui gladio fuerint trucidante uorati. Quod ita debere intelligi non ambigitur, si ipsa styli consequentia, uel superficie tenus attendatur. Nam postquam premittit: »Multo plures erant quos saltus consumpserat  de populo, quam ii quos uorauerat gladius in die illa;« presto subiungit: »Accidit autem ut occurreret Absalon seruis Dauid sedens in mulo: cumque ingressus fuisset malus subter condensam quercum et magnam, adhesit caput eius quercui; et, illo suspenso inter celum et terram, mulus cui insederat pertransiit .«



DUBITATIO uII.

Illud preterea, quod inquiris, quid factum sit de arca Domini et tabernaculo federis, que fabrefacta sunt in deserto. Sicut huius rei pene nil officit ignorantia, ita uix aliquid utilitatis probatur conferre notitia: uerumtamen, sicut Scripture tradit auctoritas, in monte Abarim, ubi Moyses sepultus agnoscitur , tabernaculum simul cum  arca, nec non et altare incensi reconditum Ieremie prophete manibus inuenitur. Quod euidenti declaratur indicio, si secundi libri Machabeorum diligenter attendatur exordium: »Erat, inquit, in ipsa scriptura, quomodo tabernaculum et arcam iussit propheta, diuino responso ad se facto, comitari secum, usquequo exiit in montem in quem Moyses ascendit et uidit Dei claritatem, et ueniens ibi Ieremias inuenit locum spelunce, et tabernaculum et arcam, et altare incensi intulit illuc, et ostium obstruxit .« Hec igitur tria sacramenta, sicut dictum est, Ieremias in prefato Abarim monte recondidit. Si quid autem ex his aliud postmodum factum fuerit, aut certe si intacta permanserint,  quia nusquam Scriptura commemorat, nostra quoque disquirere curiositas non presumat.



DUBITATIO uIII.

Illud etiam Isaie, quod tibi petis exponi: »Propter scelus populi mei percussi eum, et dabit impium pro sepultura, et diuitem pro morte sua ,« ut nobis uidetur, tale est. Pater 646 omnipotens Filium propter populi sui peccata percussit, quia illum, ut nostra peccata deleret, crucis patibulum subire constituit. Ad hoc enim est Filius a Patre traditus, ut seruus fieret absolutus; sicut Apostolus: »Qui proprio, inquit, Filio non pepercit, sed pro nobis omnibus tradidit illum .« Ad hoc innocens uulneribus est percussus, ut peccator exsultet a suorum uulnerum liuore sanatus. Sicut per eumdem Isaiam  dicitur: »Ipse autem uulneratus est propter iniquitates nostras, attritus est propter scelera nostra, cuius liuore sanati sumus .« Sed Redemptor noster pro duobus populis, gentili uidelicet et Iudaico pati dignatus est, quorum alter impius, alter diues merito dicebatur. Et gentilis quidem populus impius erat, quia idolis seruiens pietatem diuini cultus ignorabat. Hec autem pietas Grece dicitur, ; Iudaicus uero populus diues exstiterat; quia, dum Sabbata, circumcisionem, neomenias, omnesque ceremonias diuine legis accepit, tanquam copiosis thesauri celestis diuitiis abundauit. Quibus exuberare diuitiis Corinthios iam conuersos Paulus exsultabat, cum diceret: »Gratias ago Deo meo semper pro uobis in gratia Dei, que data est  uobis in Christo Iesu; quia in omnibus diuites facti estis in illo, in omni uerbo, et in omni scientia, ita ut nichil uobis desit in ulla gratia .« Saluator ergo noster, pro morte quam in se suscepit, duos de morte resuscitatos Patri populos reddidit, gentilem scilicet, qui demonibus olim impie seruiebat, et Iudaicum, qui, quamuis occidentem litteram tenens, et uiuificantem spiritum nesciens, diuine tamen legis diuitias possidebat.



DUBITATIO IX.

Postremo quod queris illud Ieremie prophete quid sit: »Ex ore Altissimi non egredientur nec bona, nec mala ;« famosa questio est pene totius Ecclesie. A plurimis enim queritur, et celebris currit per ora multorum. Sed,  eo largiente qui aperit librum et soluit signacula eius, hec facile questio soluitur, si non ex nobis, sed ex illo confidentia presumatur. Omnipotens Pater, et innocentem Filium impiorum manibus tradidit, et tamen a recto iustitie tramite non recessit; quoniam inde iustitiam reflorere constituit, unde illum ad tempus iniustitie subiacere permisit. Sicut in libro Sapientie legitur: »Cum sis, inquit, iustus, iuste omnia disponis :« ipsum quoque qui non debet puniri, condemnas. Pater itaque Filium mortem subire permisit, uerumtamen ut eum perimerent, peremptoribus non precepit; alioquin inculpabiles exstitissent dum ministerium impietatis ascriberent pietatis auctori.

 Potestatem ergo Deus Christi persecutoribus prebuit, sed ut eum persequentes occiderent non mandauit. Unde illic premittit propheta, dicens: »Ut peruerteret hominem in iudicio suo, Dominus ignorauit .« Peruerteret quippe Dominus in iudicio hominem, si condemnari preciperet innocentem. Sed aliud est condemnare, aliud a condemnationis supplicio non eripere; aliud in conatus sacrilegos furentes impellere, aliud nequaquam accepti furoris insaniam refrenare. 647 Unde illic non ignorando, sed reprobando subiungitur: »Quis est iste qui dixit ut fieret, Domino non iubente? « Domino dicit non iubente, non tamen prohibente. Non ergo persecutoribus Deus ut Saluatorem nostrum crucifigerent iussit, quia nichil  in eo quod puniendum esset inuenit. Non tamen ne crucifigeretur inhibuit, quia, pro mundi salute passurum, nullatenus eum ex impiorum manibus liberauit. Unde bene mox additur: »Ex ore Altissimi non egredientur nec bona, nec mala .« Bona quippe procederent, si eum de supplicio quod irrogabatur eriperet; mala uero, si crimen in eo qui suppliciis adiudicandus fuerit reperiret. In passione ergo Christi ex ore Altissimi nec bona egrediuntur, nec mala, quia Pater eum nec ex potestate liberat, nec ex legis equitate condemnat; quia licet non reperiat peccatorem, pro salute tamen mundi in passione positum non eripit innocentem. Nullis uidet peccatis obnoxium, nec tamen reddit impiorum manibus absolutum, ut dum subit  innocens penam, qui peccator est reuertatur ad ueniam. Et dum unus, qui non debet, soluit omnium debita, omnes, qui sub originali uetuste cautionis fenore tenebantur astricti, rescissi chirographi reddantur legibus absoluti.



DUBITATIO X.

In hoc etiam, quod tu non interrogas, ego sepius dubitaui, cur Dauid Ioab et Semei, quibus iratus erat, dum aduiueret, clementer indulsit; moriens autem Salomoni, sibimet in sceptra regia succedenti, perdendos esse mandauit »Tu, inquit, nosti que fecerit mihi Ioab filius Saruie, que fecerit duobus principibus exercitus Isrel, Abner filio Ner, et Amase filio Iether, quos occidit, et effudit sanguinem belli in pace.« Atque paulo post addidit:  »Facies ergo iuxta sapientiam tuam, et non deduces canitiem eius pacifice ad inferos .« De Semei quoque sic ait: »Habes et Semei apud te filium Gera filii Gemini de Bahurim, qui maledixit mihi maledictione pessima, quando ibam ad castra;« deinde quibusdam interpositis addidit: »Deducesque canos eius cum sanguine ad infernum .« Quid est enim quod eos Dauid moriens damnat quibus uiuendo pepercerat, cum profecto rationis ordo deposcat ut in perduelliones uel quoslibet inimicos uiuens sententiam ultionis exsereret, moriens autem eis misericorditer indulgeret?

Sed sciendum est quia per regnum Dauid, qui  tot persecutionibus et erumnis attritus, tot aduersitatibus et inopiis cum suis commilitonibus est afflictus, hoc presens seculum designatur, in quo cum suis membris Christus affligitur, multisque tribulationibus Ecclesia laceratur. Regnum uero Salomonis, qui diuitiis et gloria cuncta regalium dignitatum iura transcendit, omnia principalis imperii fastigia superauit, future uite denuntiat gloriam, in qua Christus uere pacificus eterna cum suis quiete perfruitur, ac celestis conuiuii dapibus solemniter epulatur.

Unus igitur, idemque Redemptor noster, et 648 nunc Dauid est, et tunc Salomon erit; quia et modo tanquam manufortis per membra sua contra diabolum pugnare non desinit: et tunc, sopita prorsus  omni carnis et spiritus controuersia, cum corpore suo, quod est Ecclesia, ut reuera pacificus, eterna tranquillitate regnabit. Nunc in electis suis, quasi Dauid calamitatum fascibus premitur, persecutionum ac diuersis aduersitatum pressuris urgetur, tribulationibus et erumnis atteritur; postmodum tanquam Salomon exuberanti diuitiarum immortalium copia potietur. Nunc Dauid, a facie Absalon fugiens, decem concubinas in domo relinquit , quas Absalon per incestum turpiter fedat; quia Redemptor noster dum eiectus de ciuitate Iudaica in desertum gentium properat, relinquit in domo legis Iudeos, non uiriliter incedentes, sed muliebri conuersatione uiuentes. Qui nimirum per decem concubinas non incongrue figurantur,  qui, dum eneruiter decem legis precepta custodiunt, non castum matrimonii merentur ascendere thalamum; sed, absque fidei coherentes annulo, sortiuntur pro coniugio pellicatum. Quas Absalon lasciuiens polluit, quia malignus spiritus reprobas impiorum animas quasi prostituendo corrumpit. De quibus scriptum est: »Quia Dauid postmodum non est ingressus ad eas, sed erant clause usque in diem mortis sue in uiduitate uiuentes . »Perdiderunt enim uirum, de quo per Isaiam dicitur: »Quoniam acceperunt septem mulieres uirum unum ,« de quibus et per Salomonem dicitur: »Quia septingente sunt regine  .« Acceperunt itaque septem, que amiserunt decem. Celestem quippe sponsum sancta sibi  confederauit Ecclesia, septiformi scilicet Spiritus dono repleta. Quem sponsum synagoga, que Decalogi mandata perceperat, perdidit, uiduaque permansit, quia, dum in domo consueti ritus et legalium ceremoniarum immobiliter perstitit, cum rege Dauid in deserta gentilium exire contempsit.

Dauid ergo uiuens tolerat quos in fine condemnat, quia Iudex humani generis Christus, quem ille signabat, illis nunc misericorditer parcit, quibus in fine seculi sententiam iuste damnationis infligit. Dauid itaque misericordiam prerogat; Salomon  iustitiam indicat. Quia unus idemque Redemptor noster, et nunc quasi Dauid reproborum prauitates equanimiter tolerat, et postmodum tanquam Salomon in gloria sua ueniens eos quasi uibrato iudicii sui mucrone trucidat. Hec alternitas diuini examinis frequenter in eisdem Dauid sermonibus inuenitur, sicut ille: »Misericordiam, inquit, et iudicium cantabo tibi, Domine .« Et: »Misericordiam et ueritatem diligit Deus . Misericordia et ueritas obuiauerunt sibi .« Sic itaque dum misericordia ueritati, quasi Dauid preponitur Salomoni, ut quos pie Dauid per misericordiam sustinet, Salomon per iudicium iuste condemnet. Et notandum quod per Ioab, qui suis homicidium manibus perpetrauit, illi designantur qui  mala faciunt: per Semei uero, qui regi tantummodo maledixerat, illi figurati sunt qui praua loquuntur. Nam et ii qui nequiter agunt, et illi qui sermonibus reprobis ac falsis insistunt, in extreme discussionis examine procul dubio damnabuntur, sicut 649 idem ait: »Odisti omnes qui operantur iniquitatem; perdes eos qui loquuntur mendacium .« Sed ne iam fortassis epistolaris compendii limen excedat, calamo silentium imperamus, ne et ipsi redarguamur indociles, dum te docere nitimur questiones.



ARGUMENTATIO ALIA DE uARIIS SACRIS QUAESTIONIBUS.





ARGUMENTUM.


Idem fere argumentum est huius argumentationis, quod superioris: duas enim alias ab eodem Alberico rogatus questiones enodat beatus Petrus Damianus.

ALBERICO fratri carissimo, PETRUS peccator monachus salutem.




[ARGUMENTATIO ALIA.]



DUBITATIO I.

Dubitare te perhibes, dilectissime, cur non modo Scripture ueteris Testamenti, sed et plerique doctores Ecclesie, decem mensibus asserunt hominem in materno utero coalescere, nec intra nouem mensium spatium fateantur exire. De quibus, ne per multa uagemur, sufficit si unum duntaxat apponamus exemplum. Ait enim in libro Sapientie Salomon: »Sum quidem et ego mortalis homo similis omnibus, et ex genere terreno illius qui prior  factus est, in uentre matris figuratus sum caro; decem mensium tempore coagulatus sum in sanguine ex semine hominis et delectamento somnii conuenientis, et ego natus accepi communem erem ;« cum et beatus Ioannes Baptista, et ipse auctor et institutor nature Christus, sic intra nouenarium nati fuerint mensium cursum, ut ex decimo mense ne tenuissimum quidem attigerint atomum. Nam Ioannes quidem conceptus est, sicut scribitur, uIII Kal. Octobris, et natus est uIII Kalendarum Iulii. Saluator autem noster conceptus est in utero  uirginali uIII Kalendarum Aprili, et natus est ad salutem mundi uIII Kalendarum Ianuarii. In quibus nimirum utrisque conceptionibus et natiuitatibus, serui scilicet ac Domini, sic nouem menses reperiuntur impleti, ut decimi nullatenus uideantur incepti; quanquam si diligenter tempus utrumque perpenditur, duobus diebus diutius quam Ioannes intra materna uiscera mansisse Dominus inuenitur. Cum igitur plerique homines intra nouem mensium cursum absque ulla prorsus ambiguitate nascantur; quid est quod per decem menses in utero coagulari a doctoribus perhibentur?

Sed in quantum nobis datur intelligi, menses apud ueteres triginta tantummodo dierum numero supputabantur; ista uero regula, que nunc tenetur, ut  alii menses triginta contineant dies, alii triginta unum, ab illius Romuli, qui Romanam urbem condidit, institutione descendit. Romulus enim cum acris, sed agrestis 650 esset ingenii, dum cepti ac noui statum ordinaret imperii, illum diem cuiusque mensis constituebat initium, in quo noue lune conspiceret ortum; ut ille potissimum dies Kalendas efficeret, quo noua luna primitus illuxisset. Sed quia modo tardius, modo celerius luna uideri solet, contigit ut cum tardius apparuit, precedens mensis plures, cum uero celerius, dies acciperet pauciores. Unde factum est ut alii menses triginta unum, alii triginta dies tantummodo sortirentur. Que uidelicet regula nunc in supputatione mensium, ut coniicimus, apud nos ex illius institutione tenetur.

 Sed quoniam hanc gentilis hominis regulam, ut nobis uidetur, ueteres sancti non tenuerant, tricenos solummodo dies singulis quibusque mensibus ascribebant. Unde sufficiat nobis, ut unius doctoris inseramus exemplum. Beatus loquitur Augustinus : quadraginta et sex annis edificatum est templum hoc, et tu in triduo illud reedificas?  Qui uidelicet numerus si per senarium ducitur, omne tempus quo Dominus in matris utero mansit impletur. Nam quadragies sexies seni, ducenti septuaginta sex dies fiunt, qui dierum numerus complet nouem menses, et sex dies; qui uidelicet tanquam decem menses parientibus feminis imputantur. In quibus nimirum uerbis indubitanter ostenditur quod  triginta solummodo dies quibusque mensibus ascribuntur. Triginta quippe si nouies multiplicentur, ducenti septuaginta fiunt. In ducentis ergo septuaginta tricenarius numerus nouies inuenitur, qui iuxta beati doctoris huius testimonium, nouem menses fiunt; quinque uero dies qui residui sunt, pro decimo mense accipiuntur. Cum igitur apud nos septem menses sint quorum unusquisque triginta unum dies habeat, aliquanti dies apud ueteres de nouem mensibus superabant; quos utique, partem pro toto ponentes, pro decimo mense computabant. Cum ergo minores erant menses quantitate, plures dicebantur in dinumeratione; ut quos nunc dicimus nouem, tunc, parte pro toto posita, dicerentur decem.  Hec interim tibi solutio super proposita questione sufficiat, donec potiorem te a sapientibus audire contingat.



DUBITATIO II. De die passionis et resurrectionis Christi.

Dubietas etiam de passione ac resurrectione Dominica, que uidelicet hoc anno ita per omnia ueniunt, sicut tunc specialiter cum Dominus est crucifixus. Inquiris enim utrum raro, an crebro sic ueniant. Alii siquidem se nunquam hoc uidisse, alii sepius hoc in uita sua contigisse confirmant; tu uero, qui ueritatis studes esse discipulus, tante uarietati times adhibere fidem, ne scilicet in compugnantium sententiarum traducaris errorem

Sed noueris quoniam, in quantum ex traditione  precedentium scriptorum colligere possumus, hic Dominice passionis articulus, ex eo tempore quo Dominus est in cruce suspensus, 651 nunquam ita rursus euenit nisi semel, et nunc secundo repetitur. Post passionem quippe Domini quingentesimo trigesimo tertio anno paschalis solemnitas eodem mense, et die, et luna, eodemque concurrente, qui primus quintus est, contigit, quibus primo noue Dominice resurrectionis anno contigerat; et hoc anno similiter fit, ut in unum cuncta concurrant. Sicut enim tunc cum Dominus pateretur, et mensis erat Martius, et dies a Kalendis Aprilis octauus, feria erat sexta, et luna decima quarta; ita per omnia, et quingentesimo trigesimo tertio anno postmodum contigit, et hoc anno, qui millesimus sexagesimus  quintus est, similiter uenit. Composuerunt autem paschalem cursum quatuor eruditi uiri, Hippolytus, Eusebius, Theophilus et Prosper: post quos uictorius natione Aquitanus, scrupulosissimus uidelicet calculator, rogatus a sancto Hilario urbis Rome episcopo, rem diligentius instaurauit, eumdemque cursum cautissima satis indagatione composuit.

Produxit itaque annorum series usque ad annos quingentos triginta duos: ita ut quingentesimo trigesimo tertio anno, solemnitas paschalis incipiat, eodem scilicet mense, die, feria, et luna, eodemque concurrente, quibus primo anno Dominice passionis ac resurrectionis illuxerat. Hoc etiam anno, in quo nunc uiuimus, ad eumdem ordinem Dominica passio,  que postridie celebranda est, redire uidemus. Dum igitur 652 annus iste primum illum Dominice passionis ac resurrectionis ordinem renouat, procul dubio, cum illa, quam diximus, uictorii calculatione concordat. Interim uero, dum res ualeat enucleatius discuti, hac, carissime frater, uterque simus solutione contenti.

Hoc tamen nolo te lateat quoniam, hoc presenti paschali solemnitate peracta, nonagesimo quinto anno similiter Pascha ueniet, omnibus his in unum conuenientibus, mense uidelicet, die, feria, et luna, et quinto concurrente, qui tamen bissextus est, et epacta, et uersu cycli decemnouennalis. Post quintum concurrentem bissextum, ducentesimo quadragesimo  septimo anno, similiter paschalis solemnitas uentura est; et postmodum tribus uicibus fiet ut Pascha per ordinem nonagesimo quinto anno simili modo semper eueniat, eisdem omnibus, que supradicta, simul conuenientibus. Sed in isto quinto concurrente, qui nunc est, nunquam paschalem festiuitatem euenire contigit, ab ipsa prima passione Dominica, nisi duntaxat eam solam quam uictorius posuit, et nunc secundo repetitur, et nunquam deinceps  uentura est, ut omnia illa simul congruant, hoc est mensis, dies, feria, et luna, epacta, eodemque uersu cycli decemnouennalis, nisi similiter quingentesimo trigesimo tertio anno. Sed cum iam seculum hoc suo sit fine claudendum, superfluum est per longe calculationis ephemeridas producere uolumina seculorum.


Sit nomen Domini benedictum.





653-654 OPUSCULUM TRICESIMUM OCTAuUM. CONTRA ERROREM GRAECORUM DE PROCESSIONE SPIRITUS SANCTI.





ARGUMENTUM.

Ad patriarcham . . . . scribens, contra Grecorum heresim disputat, qui Spiritum sanctum a Patre tantum, non a Filio procedere, impie affirmabant. Hanc opinionem luculente redarguit, contrariumque uerum esse firmissimis rationibus et auctoritatibus probat. Idcirco autem ad patriarcham illum de hac re scribit, quia, ut hec ipsa questio sibi enuclearetur, a pontifice Romano postulauerat.

 Domno L. beatissimo patriarche, PETRUS peccator monachus seruitutem.

Religiosus episcopus Popiliensis Ecclesie mihi retulit quoniam ex ore dominici reuerendissimi patriarche Gradensis audiuit, questionem uos catholice fidei ualde necessariam apostolice sedi sacris insertam litteris destinasse, atque ut a sanctissimo papa Alexandro inuictis Scripturarum testimoniis euidentissime solueretur, sacerdotalis officii uigilantia postulasse: cur uidelicet Spiritus sanctus apud Latinos a Patre dicatur Filioque procedere, cum apud Grecos a solo procedere Patre credatur? De qua nimirum questione quod sentio, auxiliante ipso Spiritu sancto de quo agitur, aperire presumo. Non quod mihi super hoc negotio uel a uobis aliquid sit iniunctum, uel ab auctoritate ipsius Romani pontificis  fuerit imperatum. Nam quo pacto summum negotium imperito homini dignaretur iniungere, qui tot sanctis ac peritissimis uiris secum iugiter conuersantibus non ambigitur abundare? Sed quia, licet ignarus sim, et inutilis seruus in domo Domini mei Iesu, illis etiam eis obsequiis importunum me libet ingerere, ad que nemo me dignatus est prouocare.




[CONTRA ERROREM GRAECORUM DE PROCESSIONE SPIRITUS SANCTI.]



CAPUT PRIMUM. De auctoritate Romani pontificis.

Laudabilis plane sanctitatis uestre prudentia, et digni fauoris est attollenda preconiis, que soluendam sancti Spiritus questionem, non ad alium quempiam, sed ad Petrum specialiter [attulit], quem celestis sapientie et potentie claues accepisse indubitanter  agnoscit. Nec decebat tante dignitatis, et sapientie uirum ab alio mysterii celestis arcana requirere, nisi ab illo potissimum quem non caro potuit uel sanguis instruere, sed cui Deus ipse per se sua secreta dignatus est aperire. »Beatus es, inquit, Simon Bariona, quia caro et sanguis non reuelauit tibi,  sed Pater meus qui est in celis .« Hunc enim pre ceteris mortalibus de toto terrarum orbe Conditor orbis elegit, cui cathedram magisterii principaliter in Ecclesia tenere perpetuo priuilegii iure concessit; ut quisquis diuinum aliquid ac profundum nosse desiderat, ad huius preceptoris oraculum doctrinamque recurrat; nec illi humiliter offerre quod soluendum est erubescat, etiamsi et ipse quod queritur non ignorat. Nunquid enim angelus de celo ueniens nesciebat docere Cornelium, quem uidelicet, ut quid sibi agendum esset addisceret, destinauit ad Petrum? »Mitte, inquit, uiros Ioppen, et accersi Simonem qui cognominatur Petrus. Hic hospitatur apud Simonem quemdam coriarium, cui est domus iuxta mare; hic dicet tibi quid te oporteat  facere .« Poterat plane sanctus angelus hominem docere gentilem quid sibi competeret ad salutem; sed huius usurpare nolebat officium, cuius docendi nouerat fuisse commissum.

Quid ergo mirum si sacerdos, licet sanctitate conspicuus, licet eloquiis diuinis uehementer instructus, ad apostolorum principis magisterium misit, ad quem etiam angelus docendi gratia primitias gentium Cornelium destinauit? Pauli etiam ad Galatas hec uerba sunt: »Paulus apostolus neque ab hominibus, neque per hominem, sed per Iesum Christum, et Deum Patrem, qui suscitauit eum a mortuis .« Hic itaque, qui non ab hominibus, sed ab ipso Christo, et Deo Patre fuerat factus apostolus 655 atque ab auctore sapientie sufficientur instructus,  ad Petri tamen magisterium uenit, et non id transcursu, sed per plurimos dies apud eum in celesti schola permansit. »ueni, inquit, Hierosolymam uidere Petrum, et mansi apud eum dies quindecim .« Per mysticum scilicet heddomadis et ogdoadis numerum, ueteris Instrumenti, simul ac Noui didicit sacramentum.

 Dignum ergo fuit ut ad sedem illius uestra sancta prudentia soluendam dirigeret questionem, ad quem et ignarus fidei uir angelitus mittitur: et a quo apostolus etiam, qui iam a Deo instructus fuerat, plenius eruditur. Et quia per Moysen dicitur: »Habetis Aaron et Ur uobiscum; si quid natum fuerit questionis, referetis ad eos .«

Adsit utinam Aaron, id est, mons fortitudinis Christus; adsit et Ur, ignis ille uidelicet, qui est ipse, de quo scribimus, Spiritus sanctus, ut per nos etiam, minimum uidelicet Romane Ecclesie membrum, quod nonnullos latet, aperiat, et huius questionis nodum quasi quoddam mystici libri signaculum clauis Dauid Christus absoluat.



CAPUT II. Que sit origo Grecorum erroris.


In primis ergo dicamus unde ignorantie istius oriatur origo, ut et Greci fere omnes, et Latinorum quidam perhibeant Spiritum sanctum non a Filio, sed a solo Patre procedere. Hoc enim ex Dominicis autumant uerbis, quibus ait: »Non enim uos estis qui loquimini: sed spiritus Patris uestri, qui loquitur in uobis .« Et iterum: »Ecce ego mitto promissum Patris mei in uos .« Et illud: »Cum uenerit Paracletus, quem ego mittam uobis a Patre, Spiritum ueritatis, qui a Patre procedit, ille testimonium perhibebit de me .« De quo rursum ait: »Ego rogabo Patrem, et alium Paracletum dabit uobis, ut maneat uobiscum  in eternum, Spiritum ueritatis .« Et alibi dicit: »Paracletus autem Spiritus sanctus, quem mittet Pater in nomine meo, ille uos docebit omnia .« Et iterum: »Si ergo uos, cum sitis mali, nostris bona data dare filiis uestris, quanto magis Pater uester de celo dabit Spiritum bonum petentibus se?« 

His itaque et huiusmodi non solum euangelicis, sed et aliis Scripturarum testimoniis asserunt Spiritum sanctum nequaquam a Filio, sed a solo tantum Patre procedere. Nam et apud Latine lingue Doctores sepe tale quid reperitur, quod huic sententie congruere uideatur. Beatus plane Hieronymus in expositione fidei, quam ad Alypium et Augustinum episcopos mittit, inter cetera sit ait: »Credimus et  in Spiritum sanctum Dominum uerum ex Patre procedentem, equalem per omnia Patri et Filio.« Augustinus etiam aduersus Maximum hereticum inuectus, ait: »De Patre est Filius, de Patre est Spiritus sanctus.« Beatus etiam Leo papa in argentea tabula, que ante sacratissimum corpus beati Pauli apostoli uidetur erecta, inter ceteras sue fidei symbolas ait: »Et in Spiritum sanctum Dominum, et uiuificatorem, 656 ex Patre procedentem, cum Patre, et Filio coadorandum et glorificandum.« In Niceni quoque concilii symbolo dicitur: »Credimus et in Spiritum sanctum, qui de Patre procedit proprie, et Deus est uerus sicut Filius;« et aliquanto post: »Quodque et Spiritum sanctum uerum Deum inuenimus in  Scriptura, et de Patre proprie procedere, et cum Patre et Filio semper esse.« Et iterum: »De Patre, inquit, Filius, et Spiritus sanctus proprie et uere de Patre procedit.«

ueruntamen hec et alia huiusmodi testimonia Scripturarum, siue sanctorum uerba doctorum, non preiudicant catholice fidei, qua Spiritum sanctum sicut a Patre credimus, ita nichilominus et a Filio procedere perhibemus. Nam cum uel ipse Dominus, uel sancti quoque doctores Ecclesie, Spiritum sanctum a Patre procedere concorditer asserant, nusquam tamen perhibent, quod a Filio non procedat; imo cum dicitur Spiritus sanctus a Patre procedere, a Filio quoque procedere credi necesse est, quia Pater et Filius unius eiusdemque substantie  procul dubio est. Nam cum Filius dicat: »Ego et Pater unum sumus ;« quomodo potest Spiritus sanctus ab eo quod unum est, et procedere, et non procedere?

Sed res ineffabilis, que nullo ualet humane rationis ingenio concipi, nullo potest mentis intuitu uel consideratione discerni, ex diuinorum duntaxat eloquiorum debet sententiis colligi. Nam, sicut ait Apostolus: »Spiritus sanctus omnia scrutatur, etiam profunda Dei. Quis enim scit hominum que sunt hominis, nisi spiritus hominis, qui in ipso est? Ita et que Dei sunt, nemo cognouit, nisi Spiritus Dei. Nos autem spiritum huius mundi non accepimus, sed spiritum qui ex Deo est, ut sciamus que a Deo donata sunt nobis, que et loquimur non in doctis  humane sapientie uerbis, sed in doctrina spiritus .« Enimuero quomodo Pater ineffabiliter Filium gignat, quomodo Spiritus sanctus a Patre, uel utroque procedat, qualiter intuitus humanus attingeret, nisi per organa prophetarum uel per incarnatum uerbum suum Deus omnipotens hoc mortalibus reuelaret? »Est enim fides, sicut dicit Apostolus, sperandarum substantia rerum, argumentum non apparentium .« Stat enim Ioannis illa sententia, qua dicit: »Charissimi, nunc filii Dei sumus, et nondum apparuit quid erimus; scimus quoniam, cum apparuerit, similes ei erimus, quoniam uidebimus eum sicuti est .« Ad comprehendendum ergo summum et ineffabile uere fidei sacramentum, non humane opinionis sequamur  indaginem, sed solam amplectamur celestis eloquii ueritatem, ut hoc potissimum de Deo credatur, quod diuinitus; et in his que summa et incomprehensibilis ueritas perhibet, fidei nostre constantia non uacillet.



CAPUT III. Quod Spiritus sanctus a Patre simul et Filio procedat.

Porro autem quod a Patre procedat Spiritus sanctus, nulla neque apud Grecos, 657 neque apud Latinos questio est: nec res testimoniis indiget, cum hoc ipsum, et ea que supra posuimus, euidenter exempla declarent. Quod autem a Patre procedat, simul et a Filio, unde scilicet questio est,  euangelica nos docet auctoritas, cum Dominus dicit: »Paracletus autem Spiritus sanctus, quem mittet Pater in nomine meo, ille uos docebit omnia .« Et alibi: »Cum uenerit Paracletus, quem ego mittam uobis a Patre .« Cum ergo Paracletum et Pater mittat in nomine Filii, et Filius mittat a Patre; patet profecto, quia sicut ab utroque, qui procul dubio unum sunt, mittitur, ita nichilominus et ab utroque procedit. Et qui sepe Spiritus ueritatis dicitur, cum utique Christus sit ueritas, qui Spiritus est ueritatis, Spiritus est procul dubio Filii. Unde et alibi dicit: »Ille me clarificabit, quia de meo accipiet .« De meo scilicet accipiet, quia et in me est. Unde et in Isaia uox Patris ad Filium: »Spiritus meus, inquit, qui  est in te, et uerba mea, que posui in ore tuo, non recedant de ore tuo, et de ore seminis tui usque in eternum .« Ipse nimirum Spiritus est illa uirtus que de illo exibat, sicut in Euangelio legitur, et sanabat omnes .« Unde et Apostolus ad Galatas: »Quoniam, inquit, estis filii Dei, misit Deus Spiritum Filii sui in corda uestra clamantem, Abba Pater .« Et alibi: »Qui Spiritum Christi non habet, hic non est eius. Ecce hic, cum dicit Apostolus: »Spiritus Filii sui, uel Spiritus Christi ,« nunquid addit et Patris, ut dicat, Spiritus Christi et Patris. Nunquid quia, pretermisso Patris uocabulo, Spiritus Filii dicitur,  iure consequitur ut Patris esse Spiritus denegetur? idem quoque Apostolus ad Philippenses ait: »Scio enim quia hoc mihi proueniet in salutem per uestram orationem, et subministrationem Spiritus Iesu Christi .« Hinc est quod Sapientia Dei, que procul dubio Christus est, dicit: »Spiritus meus super mel dulcis, et hereditas mea super mel et fauum .«

Sicuti ergo cum Filii, uel Christi Spiritus dicitur, non statim consequitur ut eum possimus a Patre disiungere; ita cum dicitur, Spiritus Patris, non eum possumus a Filio separare. Beatus etiam Petrus ait: »De qua salute exquisierunt atque scrutati sunt Prophete, qui de futura in nobis gloria prophetauerunt, scrutantes in quod uel quale tempus  significaret quia in eis erat Spiritus Christi, prenuntians eas que in Christo sunt passiones, et posteriores glorias .« Quod autem eumdem Spiritum Filius in discipulos miserit, idem Petrus in Actibus apostolorum perhibet, dicens: »Dextra igitur Dei exaltatus, et promissione Spiritus sancti accepta a Patre, effudit hoc donum, quod uos uidetis et auditis .« Hinc est quod, cum resurrexisset a mortuis, et apparuisset discipulis, ut eum de se procedere patenter ostenderet, insufflauit, et ait: »Accipite Spiritum sanctum .«

Nec sane putandum est quod flatus ille corporeus, qui tunc erem percussit, Spiritus sanctus fuerit, sed per congruam hanc significationem 658 conuenienter  ostensum est quod Spiritus sanctus procedit ab ipso. Isaias quoque cum de Filio Dei loqueretur, adiecit: »Percutiet terram uirga oris sui, et spiritu labiorum suorum interficiet impium .« Cui sententie concinens Paulus in Epistola ad Thessalonicenses ait: »Tunc reuelabitur ille iniquus, quem Dominus iehsu interficiet spiritu oris sui, et destruet illustratione aduentus sui .« Quod etiam in libro beati Iob mystice designatur, cum dicitur: »Audiet auditionem in terrore uocis eius, et sonum de ore illius procedentem .« Os denique Patris in hoc loco intelligitur Filius, per quem uidelicet nobis diuine legis sanctio promulgatur; sonus uero de illius ore procedens, Spiritus sanctus est, qui, a Filio ueniens,  mirabiliter sonuit, cum super apostolos repentino sonitu in linguarum uarietate descendit. »Factus est, inquit, repente de celo sonus tanquam aduenientis Spiritus uehementis .« Hic nempe sonus, qui de ore Christi prodiit, ipse est procul dubio gladius bis acutus, quem Ioannes in Apocalypsi ex eisdem labiis exire conspexit . De quo et per Psalmistam dicitur: »uerbo Domini celi firmati sunt, et spiritu oris eius omnis uirtus eorum .« Quia ergo, sicut dictum est, os Patris Filius est, Spiritus oris Dei nil aliud intelligendus, quam Spiritus Christi.



CAPUT Iu. Amouet dubitationem, que nasci poterat.

Quod si queritur, cum de substantia Patris sit  Filius, de substantia Patris sit nichilominus et Spiritus sanctus, cur unus Filius, et alius non sit Filius? non incongrue respondetur: De Patre est Filius, de Patre est Spiritus sanctus; sed ille genitus est, iste procedens, ideoque ille Filius est Patris, de quo et genitus est; iste autem Spiritus utriusque, quoniam de utroque procedit. uerumtamen et illa generatio, et ista processio non modo ineffabilis, sed et prorsus incomprehensibilis est. Sed in his que nostre mentis acie penetrare non possumus, illis per quos Spiritus sanctus locutus est, fidem certam, tanquam si res nostris subiaceret obtutibus, adhibemus. Et quanquam nobis ignota sint arcane profunditatis occulta mysteria, non tamen dubitamus in eo quod Dominus loquitur: non ambigimus in eo quoque  quod in prophetarum uaticiniis inuenitur.



CAPUT u. Amouet aliam dubitationem.

Sed hic mihi fortassis obiicitur: Non intelligitis Euangelium, nescitis quid sibi uelint oracula prophetarum, que scilicet aliud sepe pretendunt in litterarum superficie, aliud continent in spiritualis intelligentie ueritate. Ad quod nos facile respondemus quia fuere quamplures apostolici et catholici uiri, de quorum scilicet approbata pietate et sanctitate per ostensa multarum signa uirtutum nil omnino remansit ambiguum. Hi nimirum orthodoxam 659 fidem uerbis simplicibus exposuerunt, et litteris exaratam ad posteritatis memoriam reliquerunt.  Illorum plane fuit ex apostolicis et propheticis sententiis ista discutere; nobis autem nil aliud restat, nisi prefixis duntaxat eorum definitionibus obedire. Illis nempe uis necessitatis incubuit, ut hec subtiliter ac diligenter inquirerent, et certam fidei regulam definirent; nobis autem ea tantum uia gradiendum est per quam uidelicet nostri precessere maiores.

Quod ergo illi tunc ex euangelicis ac propheticis uel etiam apostolicis fontibus inhianter hauserunt, hoc nobis propinantes in posteros fideliter transfuderunt, dicente Psalmista: »In ecclesiis benedicite Deo Domino de fontibus Isrel ;« et nos puritatem fidei, que per eos in nobis tanquam per ueritatis riuulos influit, secure iam et absque  ullo timore percipimus: et tanquam ab ipsa principali diuini fontis origine, nos hanc haurire gaudemus. Audiamus ergo quid de processione Spiritus sancti in sexto libro de Fide, quem ad Gratianum imperatorem mittit, beatus dicat Ambrosius. »Non enim, ait, quasi ex loco mittitur Spiritus, aut quasi ex loco procedit, quando procedit a Filio.« Et paulo post: »Spiritus sanctus cum procedit a Patre exit a Filio;« nec immerito ab utroque procedit, cum in utroque equaliter sit, sicut in octauo eiusdem operis libro idem dicit Ambrosius: »Pater in Filio, et Filius in Patre; ita Dei Spiritus in Patre et in Filio.« Augustinus autem cum, per totum fere librum quem de sancta Trinitate composuit, innumerabiliter asserat quod Spiritus sanctus de Patre  simul Filioque procedat, tamen unam saltem eius sententiam ponimus, ne prorsus eum negligenter preterisse uideamur. »In illa, inquit, sancta Trinitate unus est Pater, qui solus de se ipso essentialiter unum Filium genuit, et unus Filius, qui de uno Patre solus est essentialiter natus: et unus Spiritus sanctus, qui solus essentialiter de Patre Filioque procedit.« Hieronymus quoque hoc scripsisse fertur: »Spiritus, qui a Patre Filioque procedit, Patri Filioque ceternus et per omnia cequalis est. Hec est sancta Trinitas, id est, Pater, et Filius, et Spiritus sanctus; una est deitas et potentia, una essentia, id est, Pater, qui genuit, Filius, qui est genitus, et Spiritus sanctus, qui ex Patre Filioque procedit.« Quamuis hoc in expositione fidei eius, uidelicet  illa quam legimus, nequeat inueniri. B. etiam papa Gregorius in confessionis sue Symbolo sic ait: »Credo Patrem ingenitum, Filium genitum, Spiritum uero sanctum nec genitum, nec ingenitum, sed ceternum, de Patre et Filio procedentem.«

Quod si ab his forte qui Grece tantum sciunt, Latine non norunt, e diuerso dicatur non sibi sufficere Romani doctores eloquii; nisi Greci quoque sermonis Patres adhibemus, audiant quid beatus perhibeat Athanasius in libro quem aduersus Arium scripsit: »Ego, inquit, credo Filium in Patre, et Patrem in Filio, Spiritum quoque paracletum, qui procedit a Patre, et Filii esse et Patris; quia et a Filio procedit, sicut in Euangelio scriptum est quod  per insufflationem suam dedit 660 discipulis Spiritum sanctum .« B. etiam Cyrillus de hac eadem Spiritus processione contra Nestorium sic ait: »Quamuis enim in sua sit substantia Spiritus eius, et intelligatur in persona proprietas, iuxta id quod Spiritus est, et non Filius, attamen alienus non est ab illo. Nam Spiritus appellatus est ueritatis, et ueritas Christus est. Unde et ab isto similiter, sicut et a Deo procedit.«



CAPUT uI. Aliam item amouet dubitationem.

Sed adhuc fortassis inquiritur, cum Spiritus de Patre procedat et Filio, cur idem Filius dixerit quia de Patre procedit? Quid enim cause fuit ut non diceret: de Patre et me procedit, sed potius diceret:  Spiritus qui a Patre procedit? Cur hoc eum fecisse putamus, nisi quod solet referre id etiam quod suum est, ad eum de quo ipse est? De Patre quippe est Filius, et a quo habet ut ipse sit Deus, ab illo nichilominus habet ut a se quoque procedat Spiritus sanctus. Unde est quod alibi dicit: »Mea doctrina non est mea, sed eius qui misit me .« Si igitur hic aperte cognoscitur suam esse doctrinam, quam tamen non suam dixit esse, sed Patris; quanto magis illic intelligendum est et de ipso procedere Spiritum sanctum, ubi sic ait, de Patre procedit, ut nequaquam diceret de me non procedit? Huic et illud est simile, quod alibi dicit: »Qui in me credit, non in me credit, sed in eum  qui me misit .« Quid enim sibi uult, quod ait: »Qui in me credit, non in me credit?« Quomodo in ipsum, quomodo non in ipsum? Quomodo tam contrarium, tamque per compugnantia sibi uerba intelligetur aduersum. »Qui in me credit non in me credit, sed in eum qui me misit:« nisi sic intelligatur, qui in me credit, non in hoc quod uidet credit; ut spes nostra non in creatura sit, sed in illo qui creaturam suscepit; quatenus unum se esse cum eo mortalibus innotesceret, atque ad se simul cum eo contemplandum humana corda mundaret? Ita cum dicit: »Mea doctrina non est mea,« non paruam mentibus caliginem generat, nisi carnem a spiritu dispensatiue rationis ordo discernat. Non enim dixit: Ista doctrina non est mea; sed:  Mea doctrina non est mea. Quam dixit suam, eamdem dixit non suam. Quomodo sane istud uerum est, nisi secundum aliud suam dixerit, secundum aliud non suam? Secundum formam Dei, suam; secundum formam serui, non suam? Cum enim dicit: non est mea, sed eius qui misit me, ad ipsum uerbum, quod in carne latebat, nostre mentis intuitum prouocat, ut eum a Patre simul unum esse cognoscat. Doctrina enim Patris est uerbum Patris, qui est unicus Filius. Quod ergo dictum est: »Doctrina mea, non est mea;« sic intelligendum est, ac si dicat: ego non sum a me ipso, sed ab illo qui me misit



661 CAPUT uII. Quomodo dicatur Spiritus sanctus a Patre proprie procedere, in Niceno symbolo.


Cum ergo doctrinam suam, quam simul cum Patre dictat esse non suam, sed Patris esse perhibeat; quid mirum si Spiritum sanctum dicat de Patre procedere, a quo scilicet habebat idem Filius, ut etiam de ipso procederet? Unde cum in Niceni concilii symbolo, quod superius memorauimus, Spiritus sanctus non simpliciter dicatur a Patre procedere, sed addatur proprie: Et in Spiritum, inquit, sanctum, qui de Patre procedit proprie: hec proprietas non ideo datur Patri, ut Spiritus sanctus de solo ipso procedat; sed quia ab ipso datum est Filio ut etiam ex ipso procedat. Unde et Augustinus in libro de  sancta Trinitate: »Non frustra, inquit, in hac Trinitate non dicitur uerbum Dei, nisi Filius; nec donum Dei, nisi Spiritus sanctus; nec de quo genitus est uerbum, et de quo procedit principaliter Spiritus sanctus, nisi Deus Pater.« Moxque subiungit: »Ideo addidi principaliter quia et de Filio Spiritus sanctus procedere reperitur: sed hoc quoque illi Pater dedit, non iam existenti, et nondum habenti, sed quidquid unigenito uerbo dedit, gignendo dedit.« Non ergo turbetur fides, cum audit Spiritum sanctum proprie siue principaliter a Patre procedere; quoniam ab illo datur Filio ut ab ipso procedat, a quo et ipse ineffabili atque incomprehensibili generatione procedit; sicut ipse qui est Patris sapientia  per Salomonem dicit: »Ego ex ore Altissimi prodiui .« Et in Euangelio: »Ego enim ex Deo processi, et ueni .« Illud 662 preterea summopere cauendum est ne, dum asserimus  quod de Patre Filius habeat ut Paracletus a se procedat, credamus etiam quod Spiritus sanctus de Patre procedat ad sanctificationem nostram. Absit enim hoc credi! ne quasi diuersitas graduum uideatur in simplici, atque incomprehensibili diuinitate disponi, cum Scriptura dicat: »Ne ascendas per gradus ad altare meum .«

Sed absque ulla dubitatione credendum est quod Spiritus sanctus simul ab utroque procedat; quamuis hoc Filio Pater dederit, ut, quemadmodum a se, ita nichilominus et ab illo procedat. Spiritus enim sanctus ineffabilis quedam est Patris Filiique communio; atque ideo uidetur hoc uocabulum obtinere, quia Patri simul ac Filio non ambigitur hec appellatio conuenire. Nam hoc ipse proprie dicitur, quod  illi communiter appellantur; quoniam et Pater Spiritus, et Filius Spiritus; Pater sanctus, et Filius sanctus: et sicut utrique eius uocabulum indifferenter congruit, sic ipse simul ab utroque procedit.

Possemus adhuc nonnulla Scripturarum exempla congerere, nec impossibile esset nostris allegationibus egregios catholice fidei defensores cum suis argumentationibus adhibere; sed, quia lege prohibemur iuxta altare nemoris arbusta conserere , nolumus poma Spiritus opacis prolixe locutionis foliis operire. Sanctitas ergo tua, uenerabilis pater, licet celestis eloquii pabulo pleniter ubertimque refecta, tamen magis ac magis adhuc ueritatis esuriens, non dedignetur interim hoc pauperculi hominis perexile ientaculum, gustatura postmodum de  manibus Domini nostri pape, tanquam per Habacuc prophetam, imo per angelum, regalium delicias epularum .


Sit nomen Domini benedictum.





663-664 OPUSCULUM TRICESIMUM NONUM. CONTRA SEDENTES TEMPORE DIuINI OFFICII.





ARGUMENTUM.

Commendat archiepiscopi Bisuntini disciplinam et ordinem quibus in sua Ecclesia utebatur. Illud autem precipue laudat quod tumulum sibi uiuo posuerat, ut scilicet supremum uite diem semper ante oculos haberet. Unum tamen correctione dignum, dum in eius hospitio esset, se uidisse, quod tum clerici, tum ii qui sacris non sunt initiati, dum eadem sacra peragerentur, iis sedentes interessent: id non esse neque ex prescripta disciplina, neque ex dignitate, aperte demonstrat.

 Domno u. reuerentissimo archiepiscopo, PETRUS peccator monachus seruitutem.




[CONTRA SEDENTES TEMPORE DIuINI OFFICII.]



CAPUT PRIMUM. De archiepiscopi Bisuntini magnificentia, et clericorum auaritia.

Non ignoras, uenerabilis pater, quoniam dum a te receptus hospitio tuis interfui, sic omnia uelut in quadam animi mei tabella depinxi, ut nulla de cetero ualeant obliuione deleri. Teneo scilicet claustrum post absidam Ecclesie, tuo duntaxat habitaculo dedicatum, ubi tam priuate, tam remote studio potes orationis ac lectionis insistere, ut eremitica uidearis solitudine non egere. Alterum quoque claustrum,  quod dextrum tenet latus Ecclesie, non omisi, ubi candidus clericorum tuorum cetus, tanquam chorus nitet angelicus. Illic enim uelut in celestis Athene gymnasio sacrarum Scripturarum erudiuntur eloquiis; illic uere philosophie solerter incumbunt studiis, seseque sub regularibus exercent quotidie disciplinis.

Nec illud excedit quia, preter istas, duas alias nouiter canonicas uno simul eodemque tempore construis: unam scilicet cum ecclesia sancte Marie Magdalene, alteram uero cum ecclesia, si rite teneo, sancti Laurentii. Et cum tua non sit diues ecclesia, mirum est qualiter tam operosis tamque magnificis  sit intenta structuris, et tam profusis quotidie sufficere possit impendiis.

Illud autem, fateor, mihi pre omnibus placuit, quia sepulcrum tuum mihi tunc ostendisti, a te uelut hodie suscipiendum, accuratissime preparatum: ubi tanquam uespillonum merces, quini nummorum solidi per quatuor altrinsecus angulos in sudario sunt ligati: ut inter exsequias funeris, in ipso quoque pietatis opere sepultoribus tuis uideatur remuneratio non deesse; in quo nimirum patriarche Abrahe tenere uideris exemplum, qui, cum Saram uxorem suam sepelire satageret , et omnes filii Seth electa queque sepulcra sua sibi gratis offerrent, gratuita contempsit, ab Ephron filio Seor speluncam duplicem comparauit. Nam et in ipso quaternario numero quodammodo cerneris eius imitatus exemplum;  sicut enim quadringentis siclis argenti redemit ille speluncam, sic et tu quaternis quinque solidis aliquo modo uideris emere sepulturam.

Hic notandum quam detestanda sit auaritia clericorum qui de sepulturis Ecclesie commodum sperant, cum hoc etiam ignorantes Deum gentiles abhorreant. Illi respuunt pecuniam, cum offertur; isti impudenter exigunt, etiam cum negatur. Illi contemnentes Abrahe pretium, dicunt: »In electis sepulturis nostris sepeli mortuum tuum, nullusque te poterit prohibere;« isti gentilium suppares aiunt: »Appende pecuniam, et suscipe sepulturam .« Tu autem, uenerabilis pater, sapienti mihi uideris usus esse consilio, cum sepulturam tibi adhuc  uiuens et ualens fieri decreuisti. Nam si quando deceptrix hec uita blanditur, si forte mens lenocinante fastigio cuiuslibet dignitatis extollitur, mox ut ad exspectantem se talem domum quis oculos dirigit, puluerem se, sicut est, cineremque perpendit. Hinc est quod per Salomonem dicitur: »Quid necesse est homini maiora se querere, cum ignoret quid conducat sibi in uita sua, numero dierum peregrinationis sue, et temporis quod uelut umbra preterit?«  665 Nec illices titillationum motus preualent carnes in luxurie fluxa resoluere, dum mens cogitur scaturientes uermes ac profluentem ex eisdem carnibus saniem cogitare. Unde et idem Salomon: »Melius est, inquit, ire ad domum luctus, quam ad domum conuiuii .« In illa enim finis cunctorum admonetur hominum, et uiuens  cogitat quid futurum sit.

Sed ii qui radicem cordis in arenosa tenent huius seculi delectatione plantatam, si sibi mundus arridet, si iucunditas eos suauis ac tranquilla demulcet, tanquam fel uel absinthium memoriam procul dubio mortis abhorrent. Unde uir sapiens ait: »O mors, quam amara est memoria tua homini pacem habenti in substantiis suis, uiro quieto, et cui iustitie directe sunt in omnibus, et adhuc ualenti capere cibum!«  At si quem tediose calamitatis infortunium pregrauat, si languor assiduus uel inopia rei familiaris angustat, illi mors dulcis efficitur; atque ut uolaces  gressus acceleret, exoratur. Unde dicit ille, qui supra: »O mors, bonum est iudicium tuum homini indigenti, et qui minoratur uiribus defecta etate .« Cum profecto finem suum homo nequaquam pro uarietatibus huius uite debeat perhorrescere uel optare, sed ad hoc tantum si uel proprie uel fraterne saluti perpenditur eadem mors uel uita prodesse. Quod in se declarat ille qui dicit: »Coarctor autem e duobus, desiderium habens dissolui et esse cum Christo, multo magis melius; permanere autem in carne necessarium est propter uos .« Hinc et beatus Petrus auditoribus suis aiebat: »Iustum arbitror, quandiu sum in hoc tabernaculo, suscitare uos in commonitionem. Certus enim sum quod uelox est depositio tabernaculi mei .« In uerbis plane suis bonus  pastor ostendit quia non sibi, sed discipulis et uiuere uolebat et mori. Nam paulo post dicit: »Dabo autem operam et frequenter habere uos post obitum meum, ut horum memoriam faciatis.« Placet itaque mihi sepultura tua, quam tibi uelut memorie signum ante oculos posuisti; ut, dum illa conspicitur, florentis male huius uite tibi uiror arescat, ac de futuris cogitare mens in se collecta solerter incipiat. Quo scilicet postquam homo peruenerit, illud procul dubio inuenit quod mutare nullatenus possit. Unde et Salomon admonet, dicens: »Semper memorare nouissima tua, et in eternum non peccabis .«



CAPUT II. Quod clericos, dum diuina celebrantur officia, sedere, praua consuetudo est.


Unum preterea torporis ac desidie signum in ecclesia tua uidi, quod et tunc, prout expeditionis dictabat hora, corripui, et nunc apicibus tradere non superfluum duco. Plerique siquidem ibi clericorum resident, dum uel canonica horarum celebrantur officia, uel etiam ipsa missarum offeruntur terribilia sacramenta. Cuius torporis ignauiam per Galliarum partes nonnullis inesse etiam monachis deprehendi: quod profecto praue consuetudinis uitium et correctione dignum, et de stadio militantis 666 Ecclesie, in his que incolumes sunt, constat penitus eradendum. De qua scilicet in Canticis legitur: »Quid uidebis in Sunamite, nisi choros castrorum? « Et iterum: »Sicut turris Dauid collum  tuum, que edificata est cum propugnaculis suis; mille clypei pendent ex ea, omnis armatura fortium .«

Nam cum ubique nobis aduersus nequitie spiritus immineat infederabile bellum, feruentius ingruit in modulatione psalmorum; et cum oramus, tunc uelut in acie contra malignorum hostium tentamenta confligimus, ut nobis omnino necesse sit aut superantibus eneruiter cedere, aut corruentibus in Domino plausibiliter insultare. Qui cum corpora nostra marcida sessione contemplantur hebescere, de ruina quoque interioris hominis illico sperant se uictoriam obtinere. De quibus per Isaiam dicitur:  »Ponam illum in manu eorum qui te humiliauerunt, et dixerunt anime tue: Incuruare, ut transeamus .« Ubi, post incuruationem anime, etiam de corporis incuruatione protinus additur: »Et posuisti ut terram corpus tuum, et quasi uiam transeuntibus.« Utraque nimirum substantia, anima scilicet et corpus, in nobis sic unite sunt, ut plerumque una solerter agente, uigeat altera; et dum hec resoluta negligenter oscitat, illa quoque dormitantis ignauie languore torpescat. Iosue certe cum uidisset angelum euaginatum tenentem gladium, ait: »Quid Dominus meus loquitur ad seruum suum?«  cui nil aliud ille precepit, nil prorsus ut exsequeretur iniunxit, nisi tantum hoc: »Solue, inquit, calceamentum de pedibus tuis;«  quare subiunxit: »Locus enim, in quo stas, sanctus est.«

Cum ergo loco illi, propterea quia sanctus erat, debebatur nuditas pedum, cur ecclesia, que nichilominus sanctus est locus, non mereatur saltem stantium reuerentiam clericorum? Moysi quoque dicitur: »Ne appropies huc; solue calceamentum de pedibus tuis. Locus enim in quo stas, terra sancta est .« Ut quid enim hec antiquis Patribus diuinitus imperata per sacras paginas legimus, nisi ut sanctis locis nos reuerentiam debere credamus? An minus sacer est locus in quo per mysterium uiuifice passionis Christi corpus offertur, quam ille ubi per suum Deus angelum loquebatur? In Deuteteronomio quoque legitur quia dixit Dominus  Moysi: »Tu sta hic mecum, ut loquar tibi omnia mandata et ceremonias atque iudicia .« Non ait, sede, uel recumbe; sed, sta mecum, ut scilicet stando discat quod sedendo postmodum doceat.

Nunc itaque dum in procinctu sumus, uult Deus nos sibi ministrantes assistere, ut cum eo postmodum mereamur in municipii tranquillitate sedere. Porro autem si cui tanta suppeteret munerum copia, ut, donec officium superesset, prebere dona singulis non cessaret; is quoque gradum figeret, cuius articulos languor chiragricus innodaret. Corporis ergo morituri stans susciperet commodum, anime uero perpetuo regnature sedendo despicit ornamentum. Si regi, uel terreno cuilibet optimati sue  ditionis, officia reuerenter assistunt; cum ante terribilem maiestatis diuine conspectum laudum preconia iubilamus, qua presumptionis 667 audacia sedere presumimus? Dicit Daniel: »Millia millium ministrabant ei, et decies centena millia assistebant ei .« Ecce, dum innumerabilium angelorum alii Deo ministrare , alii dicuntur assistere, nullus eorum hic reperitur in subsellio residere.



CAPUT III. Quod angeli contra homines in ecclesia sedentes indignantur.

Cui ergo uirtutes angelice trementes assistunt, terreni et corruptibiles homines astare despiciunt!  Et cum ecclesiasticis illis officiis rite credatur angelicam semper adesse presentiam, dicente Scriptura: »In conspectu angelorum psallam tibi ,« nostramque uigilantiam siue desidiam non modo diligenter attendere, sed et superno iudici cuncta per ordinem nuntiare; quanto, putamus aduersus nos zelo mouentur, dum in conspectu illius nos irreuerenter sedere conspiciunt, cui scilicet ipsi trementes assistunt? Nam et Zacarias sacerdos cum incensum poneret, non sedentem, sed stantem iuxta altare angelum uidit. »Apparuit illi, ait euangelista, angelus Domini stans a dextris altaris incensi .« Dicit in Apocalypsi beatus Ioannes: »uidi turbam magnam, quam dinumerare nemo poterat, ex omnibus gentibus, et tribubus, et  populis, et linguis, stantes ante thronum.« Stantes utique ante, non sedentes. Et paulo post: »Omnes, inquit, angeli stabant in circuitu throni, et seniorum .« Isaias cum premisisset: »uidi Dominum sedentem super solium excelsum, et eleuatum, et ea que sub ipso erant replebant templum;« protinus addidit: »Seraphim stabant subter illud .« Ecce ubi Seraphim sedere non audent, sedet homo luteus, et tanquam pannus menstruate luridus et immundus? Ubi uirtutes celorum sibi sedilia non usurpant, illic homo tanquam communi ac domestico perfruitur otio, qui se puluerem esse et cinerem non ignorat? Ingreditur rex nuptiale conuiuium, et inuenit hominem non modo fortasse nuptiales induuias non habentem,  sed et, contra illius conuiuii regulam, ignobiliter residentem; quid aliud iubere putandus est, nisi ut ligatis ille manibus et pedibus illico mergatur in tenebras?  Enimuero de sedente Eli sacerdote dicit Scriptura: »Quia cecidit de sella retrorsum, iuxta ostium, et fractis ceruicibus mortuus est .« Sedebat et Balthassar rex Babylonis, cum in superficie parietis aule regie articulus sibi scribentis apparuit, qui suam suorumque stragem instare nocte prima, Medis ac Persis imminentibus, nuntiauit .

Requiescebant Zebee et Salmana reges Madian cum exercitu suo, cum super eos tanquam securos Gedeon irruit, eosque gladiis grassantibus trucidauit . Discumbebant nichilominus Amalecite  super faciem terre, cum illos repente Dauid inuasit, eosque a uespera usque in uesperam diei alterius percutere non cessauit . At contra Elias dicit: »uiuit Dominus exercituum, ante cuius conspectum sto .« Sto, inquit, non sedeo, non oscito, non marcesco; 668 cui etiam a Domino dicitur: »Egredere, et sta in monte coram Domino .« Non ait, sede, sed sta coram Domino. Nunquid et Dauid atque illi septem chori cum eo sedebant coram arca Domini, et non potius, sicut Scriptura testatur: »Ipse rex percutiebat in organis, et saltabat, ac subsiliebat totis uiribus ante Dominum?«  Sicque ducebant arcam in iubilo, et clangore buccine.  Nota quoque quod ait Dominus Moysi: »Applica tribum Leui, et fac stare in conspectu Aaron sacerdotis, ut ministrent ei, et excubent, et obseruent quidquid ad cultum pertinet multitudinis coram tabernaculo testimonii .« Non ait: sedeant, oscitent, et dormitent; sed fac stare, ut ministrent, excubent, et obseruent. Moyses in monte, per quadraginta dies et totidem noctes, nunquam uel ad momentum quidem sedit, nulla cibi uel potus alimenta percepit, sed ieiunus Domino iugiter astitit ; et tu, qui quotidiana te refectione sustentas, breui saltem spatio grauaris ante tui Conditoris astare presentiam? Sic enim in Exodo legitur: »Stetit ergo ibi cum Domino Moyses quadraginta dies et noctes, panem non  comedit, et aquam non bibit, et scripsit in tabulis uerba federis decem .« Hodieque nonnulli fratres, dum laudibus diuinis insistunt, non sunt solo standi labore contenti, satagentes insuper et per alia sui corporis exercitia fatigari.

Nam, ut de ceteris sileam, quidam frater, Gezo nomine, nunc a nostro non procul habitaculo disparatur, sexagenaria iam circiter etate grandeuus, qui totum psalterium genua flectendo decurrit, hoc scilicet modo ut unum expleat uersum dum pauimento prosternitur; alterum dum protinus eleuatur. Sic itaque per totum psalterii cursum una semper fit metanea per geminos uersus.

Alius quoque nobiscum fuit, etate prouectior, qui iure Dominicus uocabatur. Hic mihi confessus  est, sepe se mille fecisse metaneas per singulos dies, dum tamen ferrea lorica iugiter esset indutus ad carnem. Sed qui talia querit audire curet opuscula nostra percurrere.



CAPUT Iu. Quod laici quoque in ecclesia inter diuina officia sedere non debent.

Nunc autem sufficit mihi sanctitati uestre suggerere ut hoc ignobilis negligentie uitium in sua prius Ecclesia corrigat, deinde per ceterarum palmites tanquam falcem salutifere correptionis extendat. Districte quippe prohibendum est non modo clericis, sed et laicis utriusque sexus, ut nisi, sicut mos est, inter nocturni lectiones officii, alias dum diuinis hymnis insistitur, nemo sedeat, nisi, corporis  eum ualetudo compellat. Plerosque nempe uidimus non modo sacri, sed et secularis ordinis uiros, qui sic inter quelibet ecclesiastice synaxis officia status sui uiribus sunt contenti, ut nec podio, nec adiacenti prorsus ulli materie dignentur inniti. Qui nimirum quo laboriosius in conspectu superne maiestatis se conspicientis assistunt, et suauiorem dulcedinem intime quietis 669 acquirunt; quantoque  difficilius sui corporis grauedinem tolerant, tanto copiosius eos ad Deum meritum leuat.

Porro autem, sicut Eutropii testatur historia, uarro consul quoniam apud Cannas, dum aduersus Annibalem confligeret, perdidit, nunquam postmodum usque ad uite sue terminum recubans cibum sumpsit. Quod si faciunt hoc ethnici ut fame sue nomen extendant, quid agendum est Christianis ut in celesti sibi gloria sedes acquirant? Enimuero si dignus in Deum nobis feruor inesset, par fuerat nos inter diuine laudis excubias non modo non sedere, sed et manibus in alta porrectis incessabiliter psallere. Sicut hortatur nos Psalmista, cum dicit: »In noctibus extollite manus uestras in sancta, et benedicite Dominum .« Et Apostolus ad  Timotheum: »uolo, inquit, uiros orare in omni loco, leuantes puras manus sine ira et disceptatione .« Nam et preclarus Ecclesie doctor Ambrosius beatos martyres Geruasium et Protasium extensis manibus semper orantes se uidisse testatur. In cuius uerbis datur intelligi quoniam et ipse non aliter tunc orabat episcopus, quanquam ipse uitande glorie causa non exprimat. uerisimile quippe est ut cum quo simul orant, nequaquam ab eo in orationis qualitate dissentiant: alioquin si aliter orabat Ambrosius, ad hoc sibi 670 ille modus orationis ostenditur, ut ad hanc orandi regulam deinceps informetur. Cui cum beatus Paulus de prefatis martyribus diceret, quorum corpora in eodem loco inueniens, signanter addidit: in quo stas et oras.  Stabat quippe sacerdos egregius cum orabat, non ad instar istorum sedebat, et otiosa tractabat. Preterea cum idem dicat Apostolus: »Qui sunt administratorii Spiritus in ministerium missi propter eos qui hereditatem capiunt salutis .« Ubi credenda est frequentius angelica beatitudo discurrere, quam in Ecclesia, ubi nouit Dei populum, propter quem scilicet mittitur, conuenire? Et qui potentiori cuilibet persone festinanter assurgimus, qua presumptionis audacia sedere coram uirtutibus angelicis non timemus?

Tu autem, dilectissime, quia in occiduis partibus inter sacerdotes insignis es ac celebris fame, ubique, in quantum potes, et hoc ignominiose sessionis opprobrium destrue, et cetera que uillicatui sacerdotalis  officii competunt, non segniter implere contende: argue, obsecra, increpa, atque, ut idem monet Apostolus, »uigila, in omnibus labora, opus fac euangeliste, ministerium tuum imple ;« ut, cum necesse fuerit conspectui summi pastoris assistere, copiosum ac dignum tanto nomine fructum de peracto ualeas ministerio consignare.


Sit nomen Domini benedictum.





671-672 OPUSCULUM QUADRAGESIMUM. DE FRENANDA IRA ET SIMULTATIBUS EXSTIRPANDIS.





ARGUMENTUM.

Gratulatur u. episcopo, quod a graui quodam morbo Dei gratia conualuisset. Hinc sumpta occasione eumdem hortatur, ut iracundiam cohibeat; odii et simultatum semina, si que sunt in animo suo, penitus euellat; et denique ut, iuxta euangelice legis preceptum, inimicis suis omnes iniurias et offensas condonet.

 Domno u. reuerentissimo episcopo PETRUS peccator monachus salutem in Domino.




[DE FRENANDA IRA ET SIMULATIONIBUS EXTIRPANDIS.]



CAPUT PRIMUM. Infirmitates a Deo cur mittantur.

uere diuine dispositionis ordo laudabilis, quia dum secat, curat; dum percutit, erudit; medetur, dum uulnus infligit. Ad hoc enim te, uenerande Pater, diuina seueritas corporalis molestie uerberibus cinxit, ut tanquam docilem puerum a leuitate compesceret, idcirco te malleo discipline percussit, ut uas utile in domo Domini a scabrescentis scorie uel superducte rubiginis squalore purgaret. Hinc est quod de incorrigibilibus et indisciplinatis per prophetam dicitur: »Percussisti eos, et non doluerunt; attriuisti, et noluerunt accipere disciplinam  .« Et iterum: »Frustra conflauit conflator; malitie eorum non sunt consumpte .« De quibus et alibi per prophetam diuina uox ait: »Omnis domus Isrel mihi uersa est in scoriam .« Tunc enim domus Isrel in scoriam uertitur, cum diuina peccator animaduersione percussus, uel in desperationis uoraginem labitur, uel contra iuste seuientis imperium per impatientiam effertur. At contra, quasi manente metallo, scoria sub diuinis percussionibus auolat, cum quilibet penitens superno uerbere uapulans, et inhorrescentium a se uitiorum rubiginem proiicit, et reflorescentium candore uirtutum ac resplendentis uite nitore clarescit. Quod utique per respectum diuine gratie in te perspicue uidemus impletum, cum et inimicos  omnes in gratiam recepisti, et sic ab interiori prius ualetudine conualescens, etiam corpore factus incolumis, Ecclesie gaudium reddidisti. Unde cum Dauid non ingrata Deo debes uoce cantare: »Castigans castigauit me Dominus, et morti non tradidit me .« Et cum Iona: »Cum angustiaretur in me anima mea, Domini recordatus sum, ut ueniat ad te oratio mea ad templum sanctum tuum .« Dehinc gratiarum actiones cum eodem propheta hoc potissimum debes fine concludere: »Ego autem in uoce laudis immolabo tibi; quecunque uoui reddam pro salute mea Domino .« Nos etiam, qui te uelut amissum recipere, Deo largiente, meruimus, offeramus ei sacrificium nostrorum uitulos  labiorum; et cum filia Raguel Sara dicamus: »Benedictum est nomen tuum, Deus Patrum nostrorum, qui cum iratus fueris, misericordiam facis, et  in tempore tribulationis peccata dimittis his qui inuocant te .« Sequestri plane functus officio frequenter institeram, ut cum inimicis tuis rediuiua pace componeres, ut osoribus tuis te iniuste ledentibus sacerdotaliter indulgeres; sed animi tui motus, quos homo blandiens lenire non potuit, austeritas diuina perdomuit; et, ut ita loquar, iram tuam irascendo placauit. Seuire scilicet in te uoluit, ut seuitiam tolleret: spiritum ultionis effudit, ut mansuetudinis in te spiritum reformaret.



CAPUT II. Quod per iram sapientia deperdatur.

Quanto plane studio uitium iracundie sit uitandum, nunc prudentie tue liquido ualet probare iudicium. Nam qui tunc tibi uidebantur amari,  tueque familiaritatis accessu prorsus indigni, dulcissima nunc eorum affabilitate perfrueris, teque in eos secure proiiciens, quodammodo iucundis amicitie constrictus amplexibus delectaris. Tunc enim merito dicebas: »Turbatus est pre ira oculus meus ;« nunc autem alacri potes uoce cantare: »Iustitie Domini recte, letificantes corda, preceptum 673 Domini lucidum, illuminans oculos .« Preceptum quippe Domini caritas est. »Hoc est, inquit, preceptum meum, ut diligatis inuicem .« Hoc sane preceptum oculos cordis illuminat, sicut e contrario liuor et odium cecat. »Quisquis« enim, sicut ait Ioannes, »odit fratrem suum, in tenebris est, et in tenebris ambulat, et nescit quo eat, quia tenebre excecauerunt  oculos eius .« Quo contra, Dominus ait: »Ego lux in hunc mundum ueni; et omnis qui credit in me, in tenebris non manet .« Enimuero si omnis qui credit in Christum non manet in tenebris, et omnis qui odit fratrem suum, iuxta Ioannis uocem, in tenebris est; ille profecto non credere in Christum manifeste conuincitur, qui feralis odii tenebris excecatur.

Ex huius igitur apostolice et euangelice sententie ratione colligitur quia quisquis odii cecitate percutitur, inter Christi fideles superfluo numeratur; et quicunque est odiosus, necessario sequitur, ut sit etiam infidelis et in Deum non habeat fidem, qui circa proximum diuinitus institutam amiserit caritatem.  Illa siquidem solummodo uera fides dicitur, que per dilectionem operatur . Excludatur igitur ab electorum mentibus iracundia, que odium  general, que nimirum cordis oculos, quos per semetipsam turbat, per uirulentam sobolem deterius cecat; et iracundus quisque se ueraciter perimit, dum lesionem proximi uel, quod atrocius est, mortem sitit. Unde scriptum est: »uirum stultum interficit iracundia, et paruulum occidit inuidia .« Porro cum scriptum sit: »Tu autem, Domine, cum tranquillitate iudicas ;« quoties turbulentos animi motus sub mansuetudinis uigore restringimus, ad conditoris nostri similitudinem redire conamur. Nam dum quietem mentis ira diuerberat, dilaniatam quodammodo scissamque perturbat, ut sibimetipsi non congruat, ac formam intime similitudinis uelut aqua fluctuante confundat; et dum cor fluidum iracundia permouet, tanquam unde  fluctuantis imago proprie origini non respondet. Per iram denique sapientia perditur, ut quid, quoue ordine agendum sit, ignoretur. Unde scriptum est: »Ira in sinu stulti requiescit .« De qua alibi legitur: »Ira perdit etiam prudentes;« quia uidelicet confusus animus, etiamsi ualeat quid subtiliter intelligere, lethalis uitii mole depressus non ualet explere. Porro autem qui consueuit frequenter irasci, iustitiam nunquam poterit operari. Mentiri me fortasse quis diceret, si apostolus in epistola non scripsisset: »Ira uiri iustitiam Dei non operatur .« Nam dum perturbata mens iudicium sue rationis exasperat, non quod Deus precipit, sed quod furor suggerit rectum putat.

Quanta sane sit iracundie pestis, in hoc patenter  exprimitur, cum nobis iracundi hominis societas prohibetur; et quasi per antique scripture sententiam quadam iam, ut ita fatear, excommunicatione percellitur, dum a proximorum suorum contubernio separatur. Ait enim Salomon: »Noli esse assiduus cum homine iracundo, ne discas semitas eius, et sumas scandalum anime tue .« Et iterum: »Melius est, inquit, sedere in angulo domatis, quam cum muliere litigiosa et in domo communi .« Unde 674 qui se ex humana ratione non temperat, necesse est ut solus bestialiter uiuat. Per iram sane concordia rumpitur, unde cohabitantium sepe societas uiolatur. Sicut scriptum est: »uir animosus parit rixas, et uir iracundus effodit peccata .« Peccata nempe  iracundus perhibetur effodere, quia malos etiam, quos ad furoris insaniam prouocat, cogit ut deteriores per impatientiam fiant.



CAPUT III. Quod ira Spiritum sanctum excludat.

Per iram preterea lux ueritatis amititur, amittitur, et obtenebrate mentis obtutibus inoccidui solis radius occultatur. Unde dicit Apostolus: »Sol non occidat super iracundiam uestram .« Nam cum iracundia menti confusionis tenebras incutit, huic Deus illico radium sue cognitionis abscondit. Per iram certe sancti Spiritus splendor excluditur, cuius scilicet habitaculum fieri mens improba non meretur. Unde per prophetam dicitur : »Super quem requiescet  spiritus meus, nisi super humilem et quietum, et trementem sermones meos?«  Nam cum humilem dixit, quietum consequenter addidit, quia dum ira menti quietem simul et humilitatem subtrahit, suam sancto Spiritui protinus habitationem claudit; dumque se per furoris insaniam eleuat, ne ad se Spiritus sanctus intreat, semetipsum mens uelut obseratis foribus damnat. Et sciendum quod ira sepe tranquillitatis mentita colorem, superficiem quietis obtendit, dum in furoris indignationem aperte non prosilit : sed interim, dum intra mentem uelut in clibano uehementius estuat, licet extrinsecus taceat, clamosas intra forum conscientie uoces format. Unde per Salomonem dicitur: »Prestolatio impiorum furor .« Et Sapiens  quidam ait: »Cogitationes iracundi uiperee sunt generationes, mentem comedunt matrem suam.« Tradunt autem physici quod anima hominis tripartita sit. Est enim, ut aiunt, rationalis, irascibilis, concupiscibilis.

Non ergo sine magno labore compescitur, que non per accidens oritur, sed naturaliter insita perhibetur. uerumtamen aduersus hoc uitium, sicut nec aduersus concupiscentiam, nequaquam debemus desperare uictoriam. Natura quippe nostra, cui scilicet ista dicuntur originaliter insita, ex primi quidem parentis est transgressione corrupta, sed ad statum incolumitatis pristine per nostri Redemptoris est gratiam reformata. Et licet lex carnis cum spiritus lege confligat, facile mens nostra uetustatis  sue tenebras superat, si in eo quem renouata concepit uigore celestis gratie perseuerat. Unde dicit Apostolus: »Lex enim spiritus uite in Christo Iesu liberauit me a lege peccati et mortis ;« ubi mox additur: »Nam quod impossibile erat legi, in quo infirmabatur per carnem: Deus Filium suum misit in similitudinem carnis peccati, et de peccato damnauit peccatum in carne, ut iustificatio legis impleretur in nobis .« Porro si ira uel concupiscentia, que nobis dicuntur naturaliter insite, per uigorem spiritus superari non possent, nequaquam idem predicator 675 egregius impossibilia precepisset. Ait enim: »Nunc autem deponite et uos omnia, iram, indignationem .« Ad Ephesios quoque: »Omnis, inquit, amaritudo, et  ira, et indignatio, et clamor, et blasphemia tollatur a uobis cum omni malitia .« De concupiscentia uero superfluum est exempla proponere, quam et lex antiqua uetat, et omnis sacrarum Scripturarum censura condemnat.

Superari ergo per diuinam gratiam possunt que superari per diuina mandata iubentur. Quid igitur ira deterius, que nimirum de felle antiqui draconis euomitur, et ut re uera lethale uirus in furiosi cuiuspiam corde grassatur? »Ira« siquidem, sicut scriptum est, »demonium habet .« Quod etiam experimento dignoscimus, si Saul irascentis historiam per ordinem perpendamus. Ait enim Scriptura: »Quia cum mulieres Isrelitarum  ludentes in sistris, et letitie tympanis canerent, percussit Saul mille, et Dauid decem millia; iratus est Saul nimis, et displicuit in oculis eius iste sermo.« Deinde subinfert: »Post diem autem alterum inuasit spiritus Dei malus Saul, et prophetabat in medio domus sue .« Ecce liquido uidemus quod scriptum legimus, iram scilicet habere demonium. In Saul enim cor ira precessit, et mox nequitie spiritum introduxit: dehinc abreptitium suum in zelum uesani furoris accendit, ac ad perimendum Dauid, quem sanctus inhabitabat Spiritus, incitauit. Nam, teste Scriptura: »Tenebat Saul lanceam et misit eam, putans quod configere posset Dauid cum pariete .« Fremebat enim in uasculo suo auctor iracundie spiritus, eumque aduersus innocentem  feralis inuidie facibus inflammabat.



CAPUT Iu. Exemplum presbyteri propter iracundiam diabolo mancipati.

Cui propemodum consimile quid in Urbinati territorio iam fere a decennio contigit, quod ad nostram profecto notitiam, ipsa potius rei presentia quam fama uulgante, peruenit. Aduesperascente quippe iam die, in duorum quorumdam presbyterorum cordibus sol inocciduus occidebat, eosque aduersum se mutuis iniuriarum iurgiorumque conuiciis auctor discordie spiritus accendebat. Cumque presbyter compresbyterum probrosis contumeliarum irrisionibus laceraret, et alter alterum multo mordacitatis sale maledictorumque relationibus conspersisset,  unus eorum minaciter intonans, et dentibus stridens, correpta lancea iter arripuit, atque ad domum suam longius constitutam, furibundis properare gressibus cepit. Sed cum illum iam superueniens caligo noctis obnuberet, cor etiam interiores tenebre perniciosius possiderent, ecce quinque nigri equites cum caballis eque nigrantibus obuiant, eique is qui maior inter eos uidebatur insultat: Sepe, inquit, institi, ut te mihi subderes, ut in clientelam meorum contubernalium deuenires.

Toties itaque subterfugiens, iam non poteris iugum mee ditionis euadere. uidebatur enim nobilis quidam uir esse, Romanus nomine, 676 qui frequenter eum sollicitauerat, ut sibi subditus fieret. Presbyter itaque nimii terroris horrore perculsus, ad precipientis  imperium manus utrasque complosit, atque illius manus dedititiorum more deosculans, se uelut in herilis fidei tuitione commisit. Cui uidelicet rei congruit quod Salomon ait: »Manus in manu non erit innocens malus .« Quem protinus ille percunctans: Scis, inquit, qui sim? Ille presto respondens ait: Nonne tu es dominus meus Romanus? At ille: Absit, absit; sed ego sum, inquit, diabolus, cui tu nunc commissus es, et indiuidua deinceps societate constrictus.

Sta igitur in fide, et serua quod pollicitus es; et post huiusmodi uerba uel gesta presto disparuit. Tunc ille tremefactus, confusus atque perterritus, ad domum non sine magno trepidationis horrore  peruenit: paulo post ad episcopum suum sancte memorie, Teuzonem nomine, me quoque presente, penitentie flagitator accessit. Cui mox sacerdotalis officio dignitatis adempto, cum estiuum tunc cauma feruesceret, et secandarum messium tempus instaret, iuxta carine  regulam, inclusionem custodie carceralis indiximus: annorum penitentiam competenti moderatione prefiximus: atque ut in spem certe recuperationis absque dubio conualesceret, adhortati omnes sumus. In quo nimirum facto manifeste perpenditur, quoniam iracundus dum zelo immoderati furoris accenditur, iuxta Scripture testimonium, a demonio possidetur. Nunquid enim iracundus demonio uexante non agitur, qui nonnunquam ad plectendam cuiuslibet non ledentis, quin  potius sibimet obsequentis, innocentiam permouetur? Ultro enim dum libero mentis iudicio caret, erga res etiam insensibiles uindictam ultorie animaduersionis exercet. Quod utique Cyrus rex Persidis egisse deprehenditur, sicut Herodotus antique scriptor historie profitetur. Qui dum militum uallatus agminibus, Gnydem fluuium transuadaret, unus regiorum equitum candore formaque precellens, dum per rapacem alueum, ubi offensi uado uortices attollebantur, ingreditur, undarum procellis precipitanter irruentibus, naufragus absorbetur. Tunc rex ira permotus, ulcisci in amnem statuit, contestans cum qui preclarum uorauerat equitem, ita permeabilem relinquendum, ut uix aliquando posset attingere genua feminarum. Annum igitur, ut coniicitur, totum  in hoc ridiculoso labore perpetuat, ac reum maiestatis fluuium dum multis utrinque fossis aperuit, quasi totidem per latera uulneribus sauciauit: per quadringentos scilicet et sexaginta riuulos aquas fluminis subdiuisit; sic, sic uelut inimici sui sanguinem perfluere compulit, et diuitem uenam, in quam tyrannus infremuit, paupertate multauit.



CAPUT u. Quod ira hominem reddit amentem.

Cernis itaque, qualiter ira reddit amentem, que dum exsequitur quod impatientia suggerit, semetipsam ridentibus pabulum subsannationis 677 exponit. Per omne quippe uitium quod ab hominibus perpetratur, diuersis utique modis misero cordi ueternosi hostis uirus infunditur. In iracundie uero  peste, tota sua uiscera serpens concutit, omnem fellis amaritudinem euomens fundit; adeo ut prudentem mentis expertem, rationabilem furiosum, callentem ingenio reddat insanum. Alienat enim miseros, et uelut abreptitios insanire compellit. Quod sane licet omnibus Christianis sit omnino prohibitum, permaxime tamen sacerdotibus est cauendum. Nam cum ueritas cunctis fidelibus in commune precipiat, ut dissidens quisque munus suum ante altare deserat, nec illud antequam leso fratri reconcilietur, offerre presumat , quanto propensius id agendum est sacerdoti, qui uidelicet non metalli pondus, non corruptibilem margaritam, non certe manipulos segetum, sed uitalis eucaristie  oblaturus est sacramentum! Et cum illa singularis hostia pro inimicis principio sit oblata, Apostolo testante qui ait: »Cum inimici essemus, reconciliati sumus Deo per mortem filii eius ;« qua mente sacerdos ad tam terribile sacramentum, qua temeritatis audacia mense celestis presumit adire conuiuium, si dum reconciliationis mysterium celebrat, fratri suo reconciliari contemnat? Inimicus offert hostiam, que inimicitias soluit, ad mysterium pacis impacatus accedit; cum maius sit sacrificium peccanti dimittere quam laudis hostias immolare; et placabilius sit Deo bone uoluntatis holocaustum quam exterioris uictime sacramentum.

Unde non otiosum credimus si his uerbis inseritur quod celebri a nonnullis relatione uulgatur. uir quidam,  ut dicitur, potentiorem se hominem interfecit, a cuius etiam filio, more seculi, non legibus Euangelii, multas bellorum molestias pertulit: paterni scilicet ultor interitus, et strages anhelabat hominum, et frequentium reportabat manubias rapinarum. Inter has igitur homicida deprehensus angustias, imperiale decreuit adire uestigium, si quod forte tot calamitatibus posset reperire solatium. Quo comperto, paterni sanguinis ultor insequitur, eumque, siue ut tribunalium lege constringat, siue ut repente gladiis opprimat, impiger comitatur. In Teutonicis uero partibus tunc imperator agebat.

Cum itaque procedens modeste, quasi securus incederet, subsequens autem celerius properaret, tandem contigit ut sibimet inuicem propinquantes,  in mutuos uterque ducerentur aspectus. Sed cum is qui homicidii reus erat, uix quatuor uel quinque comitum fulciretur auxilio; interfecti uero filius triginta ferme cingeretur obsequiis armatorum, quaternionem suum cohortatur ut fugiat. Ille se conspiciens de persequentium manibus auolare non posse, anime patrocinium petiit, ad humilitatis umbraculum confugium fecit. Proiectis igitur armis, brachiis etiam in modum crucis extensis, solo prosternitur, et uel miserentium ueniam, uel ictus ferientium prestolatur. At ille iam uictor ad reuerentiam crucis manum reprimendo compescuit, ultro etiam ne ab aliquo feriretur inhibuit: postremo pacem integram faciens, ad honorem sancte uiuifice crucis, 678 non modo uitam, sed et paterne necis donauit offensam.

 Hac igitur insigni peracta uictoria, quam scilicet non tam alterius quam sui, et, ut ita fatear, non tam hostis quam proprii cordis uictor exstiterat, ad regis curiam, quia non procul erat, accessit: sed mox ut ecclesiam oraturus ingreditur, res mira nimiumque stupenda, Saluatoris imago, que in cruce uidetur expressa, tribus eum uicibus inclinato capite uisa est salutare. O quam gloriosum et insigne preconium, ut ab auctore misericordie mereretur reuerenter accipi, qui propter eius reuerentiam omiserat uindicari; et ab eo recipere saluationis honorem, pro quo saluti contrariam postposuit ultionem. Quod protinus imperator audiens, honorifica eum et affectuosa, prout decebat, affabilitate suscepit, et  copiosa munerum liberalitate ditauit. O si uir ille sacerdotalis ordinis officio fungeretur, quam confidenter ad offerendum Deo munus potuisset accedere! Quo contra, quisquis in corde ire uel odii confusiones agglomerat, et tempus ultorie retributionis exspectat, quam perniciose, quam noxie sacris altaribus appropinquat! Hominibus quippe uertitur in incendium, quod ad refrigerii prouisum est augmentum.



CAPUT uI. Prodigium quod contigit presbytero Salernitano missam celebranti.

Unde fortasse contigit quod cuidam suo presbytero uenerabilis Alfanus Salernitanus archiepiscopus nuper euenisse perhibuit: qui nimirum presbyter ad cumulandos pecunie questus non mediocriter a uiduis  et fenorum captabat usuras, et de cetero carnali conuersatione uiuebat. Hic aliquando dum missarum celebraret officium, inter ipsam Dominici corporis fractionem, tres repente fauille ignis ex ipso celesti sacramento prodeuntes emicuerunt, et in pectus sacrificantis terribiliter impegerunt: quod nimirum quid esse potuerit subtiliter inquirentis prudentia iudicabit.

Illud etiam silentio pretereundum esse non arbitror, quod idem Salernitane rector Ecclesie, et religiosissimus, ac ueracissimus Casinensis monasterii abbas Desiderius, uno mihi, ut ita loquar, ore dixerunt; quoniam episcopus, cuius me ad presens uocabulum fugit, dum in quodam castro consecraturus esset Ecclesiam, ab eo qui Beneuentane tunc  erat electus Ecclesie, beati Barbati confessoris reliquias petiit. Qui nimirum fraternis acquiescens uotis, sacras mundissime bustie reliquias intulit, sigillum competenter expressit, et statuto die per fidelem quemdam monachum arcana petenti dona transmisit. Sed mox ut soluto sigillo capsidile recluditur, inane prorsus et uacuum reperitur. Miratur gerulus deesse reliquias, quas credebat inclusas; dolet episcopus a spei sue se suspensione frustratum; uerumtamen, ingruente proposito, dedicatur ecclesia. Redit nuntius, uacuum, ut credebat, capsidile reportans. Sed ecce, dum graditur, sentit quod intra bustiam aliquid agitatur: mox aperit uasculum, 679 totum uenerabilium reliquiarum, sicut allaturus acceperat, inesse reperit sacramentum;  post paululum uero et prefata ecclesia est omnino destructa, et totum nichilominus castrum in quo fuerat constituta; quod sane an ex merito sacerdotis euenerit, an quolibet alio diuino iudicio, nobis ad liquidum patere non potuit.



CAPUT uII. uotum soluere contemnens infeliciter perit.

Illud etiam nunc ad memoriam redit, quod prefatus Salernitanus archiepiscopus cuidam ex suis ciuibus euenisse perhibuit. In maris denique tempestate deprehensus, futurum se monachum affectuosa sponsione deuouit: sed naufragio erutus, uotum soluere uite huius amore contempsit. Expleto uero anno, ipso die quo uotum Domino sue conseruationis  obtulerat, Kalendis scilicet Ianuarii, dum hinc inde discurreret, cum ludentibus et cachinnantibus pueris choros duceret, et friuola quedam ac scurrilia uerba noaret [f. boaret], subito lapis de tecto super eum cecidit, et obtriuit. Sic infelix ille, qui mundum deserere contempsit ultroneus, amisit inuitus; et fallacem carnis dulcedinem perdidit, qui amando carnem mentitus est ueritati.

Huic itaque contigit quod scriptum est: »Ante ruinam exaltatur cor .« Et illud Apostoli: »Horribile est incidere in manus Dei uiuentis :« Quod si ira Dei uiuentis cunctis peccantibus est timenda, illi certe est obnixius ac terribilius formidanda, qui laborat impatientie uitio. Qui dum in pectore suo stomachantis animi turbinem  uersat, motum diuini furoris in se per suam iracundiam prouocat. Quid enim iustius quam ut ira mereatur iram? uindicta pariat alterutram talione uindictam? Unde uir sapiens ait: »Qui uindicari uult, a Deo inueniet uindictam, et peccata illius seruans reseruabit .« Quo contra salubriter admonet, dicens: »Relinque proximo tuo nocenti te, ut tunc deprecanti tibi peccata soluantur :« ubi mox quasi argumentando subiungit: »Homo homini seruat iram, et a Deo querit medelam? In hominem similem sibi non habet misericordiam, et de peccatis suis deprecatur?«  Adhuc etiam uelut indignando subinfert: »Ipse dum caro sit, reseruat iram, et propitiationem petit a Deo?«  Et tanquam pro iracundo fusa oratio exaudiri  non ualeat, donec in iracundia perseuerat, conuenienter adiecit: »Quis exorabit pro delictis illius?« 

Et quia cum ante oculos nostros mors celerius uentura reducitur, protinus iracundie tumor necesse est reprimatur, apte subnectit: »Memento nouissimorum, et desine inimicari; memorare timorem Domini, et non irascaris proximo .« Reprimatur igitur iracundie furor in corde, ut nunquam prorumpere possit in uocem. Sicut et in Ecclesiaste dicitur: »Aufer iram de corde tuo, et amoue malitiam a carne tua .« Ire quippe tanquam rapaci atque precipiti cuidam fluuio, Dominus trium obstaculorum sufflamen opposuit. In quibus utique furoris impetum discipline loro cohibendum esse  mandauit. 680 Primum scilicet in corde, secundum in gutture, postremam oppositionis metam prefixit in uoce: »Omnis, inquit, qui irascitur fratri suo, reus erit iudicio;« hic opposuit obicem cordis: »Qui autem dixerit racha, reus erit concilio;« ecce obstaculum gutturis: »Qui autem fatue, reus erit gehenne ignis ;« ecce obstaculum uocis. He sunt igitur oppositiones, et quasi quedam crates, et rudera celestis imperii, quibus iracundie ac furoris impetus premitur; et ne quasi rapax fluuius obuiantia queque subuertat, sub discipline rationalis iudicio cohibetur. Sit ergo mens nostra non quasi uitrum, quod ad primum percussionis ictum impatiens frangitur, sed pretiosi potius  uena metalli, que sub mallei contusione purgatur. Esset plane uitrum cunctis metallorum fulgoribus longe prestantius, si primis ictibus presto non cederet, si natiui soliditate roboris percussionis iniuriam toleraret. Sed quia citius frangitur, inter ceteras metallorum species suppar et contemptibilis iudicatur. uitrum scilicet ex arena fit per humane artis industriam, ideoque compellitur ingenite fragilitatis seruare naturam.



CAPUT uIII. uitri condendi egregius artifex quod a Tiberio imp. premium reportauerit.

uerumtamen tradit historia, quia faber quidam sub Tiberio Cesare tale quoddam excogitauerit temperamentum, quo uitrum ductile fieret atque flexibile,  et iuxta naturam cuiusque metalli, ad ferientis ictum infractum ac solidum permaneret. Qui dum aule regie foribus fuisset admissus, porrexit imperatori phialam, hoc, quod excogitauerat, artificio temperatam. Quam rex indignatus subito proiecit in pauimentum: que nimirum phiala nullatenus est confracta, sed ad similitudinem uasis enei uel argentei reperta est ex quodam latere complicata. Faber autem protinus phialam de pauimento leuauit, uasculum de sinu protulit, et uas non scissura collisum, sed oblique retortum, metalli more correxit. Hoc facto Cesar admiratus, dixit artifici: Estne quisquam alius preter te, qui hanc uitrorum sciat efficere condituram? Iurat faber neminem esse super terram preter se solum, qui huius artis comprehendat  ingenium. Quo Cesar audito, precepit eum protinus decollari; nimirum reputans, quia si huius artis exquisita subtilitas in communem hominum notitiam deueniret, aurum conspueretur ut lutum, omniumque uilesceret species metallorum: et reuera si tam fragilis uitro natura deesset, uidelicet ut ductilis effecta, ictus ferientis admitteret, cuius unquam metalli fulgor perspicaciam uitree claritatis equaret? Ut igitur ad propositum reuertamur, sicut uitrum fragilis natura depretiat et soliditatis robur cetera metalla commendat; ita per iracundiam tota uirtutum structura collabitur, et per imperialis patientie maiestatem nitentium gemmarum splendore coruscum Deo in nobis habitaculum fabricatur. Sicut enim illa uirtutes eradicat, sic ista congerminat.



681 CAPUT IX. Beatus Petrus Damianus ad iracundiam pronus quomodo moderetur.


Porro autem et me, qui hec utcunque conscribo, naturalis iracundie conspersio stimulat, ac sepe leuissima quelibet offensio concussa mee quietis arcana perturbat; ut in me plerumque, quod uix est acu uel spina leuiter punctum, phalarico telo mihi uideatur esse perfossum. Leuem uirgam iudico tauream, tolerans colaphum suspiro plumbatam. Sed hec intrinsecus, quantum uero ad opus, dicat ira quod uult, frendeat, fremat, dentibus strideat: in omnibus his que mihi interius suggerit, in quantum negare potuero, meum extrinsecus adiutorium non  habebit: licet inflata turgeat, sufflet, furiat, seuiat, intumescat, ego sibi membra mea non dabo, ut per ea quasi per arma quod conatur efficiat. »Nolite, inquit Apostolus, exhibere membra uestra arma iniquitatis peccato .« Non enim illi do manum meam, ut per eam inflata percutiat uel aliquid rapiat. Non linguam, non labia moueo, ut per ea sui fellis amaritudinem fundat.

Dum ego itaque seuienti ire penitus hec auxilia denego, necesse est ut mox uelut sine pabulo flamma flacceat, aut prorsus intereat, aut tanquam uentus inoffenso ere inaniter transeat, dum obstaculum deest in quod precipitanter impingat. In semetipsam scilicet infracta reliditur, dum materia fomitis, in qua se ualeat exercere, frustratur. Hoc enim respondeo  ire, quod titillanti luxurie. Aliquando me libido succendit, inflammat, uiscera concutit, genitalia subrigit; sed in his omnibus faciat ipsa suis uiribus contenta, quod potest; nam mee cooperationis auxilium habere non 682 potest. Clamat iracundie furor, audio; estuat libidinis ardor, sentio; sed nec illis clamoribus auxilii manum porrigo, nec istis furentibus flammis pabuli fomitem subministro; illis opem ulciscendo non fero, illis per effectum libidinis non insufflo. Hoc itaque modo necesse est ut ire furor inaniter euolet ac deficiat, et ardor libidinis sese, dum materie fomes non ministratur, exstinguat. Naturam quippe possum ex ratione compescere,  non omnino delere: possum lenire, non prorsus exstinguere. Faciat in me unusquisque quod uult, mihi necesse est intra memetipsum patientiam querere, nec debeo fructum ex aliene uirtutis mercede sperare. Nam ubi desunt bella que prouocent, non offertur uictoria que coronetur. Incassum clypei tegmen opponitur, ubi iaculi uel mucronis acies non uibratur. Si flamma fornacis emoritur, metalli puritas non probatur; ita me non aliena mansuetudo faciet patientem, sed intra me debent erigi propugnacula turrium, que procul abiiciant ac propellant ingruentium turbines iaculorum.

Hec tibi, uenerabilis Pater, imperite dictaui, non ut te doceam, quis es, auctore Deo, doctor Ecclesie; sed ut turbulentis mihique similibus possem sub allocutionis  tue occasione prodesse. Nec tamen uereor ne sancta prudentia tua moleste ferat, si quid sibi iunior quisque suggerere cum humilitate presumat, cum non ignoret hominibus prophetica Dominum uoce dixisse: »uenite et arguite me .« Et Moysen Domini Symmystem ex Iethro, gentilis uidelicet hominis, ore patienter audiuisse: »Stulto labore consumeris .«

Omnipotens Deus, qui te, uenerande uir, nobis incolumem reddidit, et uitiorum omnium te faciat euitare squalorem, et tanquam ex cocto per ignem uasculo suo spiritualium uirtutum ingerat claritatem.


Sit nomen Domini benedictum.





683 684 OPUSCULUM QUADRAGESIMUM PRIMUM. DE TEMPORE CELEBRANDI NUPTIAS.





ARGUMENTUM.

Totus est in confutandis quibusdam qui asserere non erubescebant nuptias tempore quadragesimalis ieiunii contractas, dummodo copula non intercedat, ualidas esse, et ideo non debere dissolui. Ostendit igitur nuptias consensu, non concubitu, contrahi.

 Domnis u. et P., religiosis Fauentine Ecclesie clericis, PETRUS peccator monachus fraterne caritatis  obsequium.




[DE TEMPORE CELEBRANDI NUPTIAS.]



CAPUT PRIMUM. Tempus celebrandi nuptias ex sacris canonibus.

Conquesta est mihi uestra fraternitas, quod quidam ecclesiastice discipline ordinem confundentes, et iuxta prophetam, Deum ponentes post corpus suum , quadragesimali ieiunio matrimonium contrahunt; sed ut canonum sententiam subterfugiant, uxore ducta et celebratis nuptiis, solum concubitum defuisse contendunt. Accedit adhuc uestre querele, quod grauius est, quia nonnulli, qui specietenus spirituales uidentur, et Scripturarum sibi scientiam uindicant, illos excusare nituntur. Nam cum canonum decernat auctoritas ut quicunque a Septuagesima usque ad octauas Pasche, tribusque  hebdomadibus ante festiuitatem sancti Ioannis, ab Aduentu quoque Domini usque post Epiphaniam, nuptias celebrauerint, separentur; illi in solo nuptiali concubitu nuptialia iura constituunt, eosque  perhibent diuidi non debere, qui dilato duntaxat carnali commercio, predictis temporibus federantur.  Quod nimirum quam absurdum, quamque sit friuolum, quisquis utcunque sacri eloquii limen terit, facile deprehendit. Si enim iure in concubitu constare nuptie perhibentur, quid est quod sacri canones prohibent ut absque publicis nuptiis nunquam matrimonium copuletur? Nunquid hoc uolunt, ut uir uxori publice misceatur? Cumque hoc adeo sit inhonestum et pudore plenissimum, ut in totius humani generis tam prolixis etatibus nemo unquam preter duos homines id attentasse legatur, Paridem uidelicet, et quemdam philosophum; quomodo fieri canonica censura precipit quod effrenata quoque luxuria gentilis populi turpissimum iudicauit? Porro si nuptiarum celebritas in solo carnali commercio constituitur, quid est quod secundas contrahere nuptias  uiduata quoque persona permittitur; a tertiis uero uel quartis auctoritate canonica prohibetur? Nunquid postquam uir uxori secunda uice coniungitur, iam redire ad torum suum ulterius, quod omnino  ridiculum est, denegatur? Enim uero si concubitus nuptie sunt; quoties uir mulieri admiscetur, toties procul dubio nuptias celebrare conuincitur.

Quapropter si carnale negotium quis centies iterauerit, non modo multinubi, contra canonicam regulam, sed et centinubi crimen incurrit. Quod qui presumit astruere, sine dubio creditur insanire. Concubitus quippe, qui tamen iure permittitur, non nuptie, sed res est potius nuptiarum. »Non enim,« iuxta Leonis pape sententiam, »omnis mulier uiro iuncta uxor est uiri; quia nec omnis filius heres est patris.« Et paulo post: »Non dubium est, inquit, eam mulierem non pertinere ad matrimonium, in qua docetur nuptiale non fuisse mysterium.« In cuius itaque uerbis liquido perpendere possumus, quia  aliud nuptiale mysterium, aliud carnale est sacrilegium. Quod enim canonice fit, sacramentum est; quod autem contra canones usurpatum est, sacrilegium est. Ex ratione quippe temporis agitur ut una eademque res siue salubris, siue noxia iudicetur. Quisquis enim inhorrescente hieme uites putat, uineam dissipat. Qui estate seminat, frumenta profligat. Tunc denique suscipiendis seminibus apta tellus efficitur, si congruo tempore sarriatur. Qui sub niuali turbine cementarios conducit, ruinam construit. Qui succosa uerni temporis ligna succidit, ut domatum parietes erigat, ut laquearium 685 tabulata compingat, superuacui se laboris uexatione fatigat. Et ut ad sacramenta ueniamus, qui preter statuta tempora clericos ordinat, non eos utique prouehit,  sed offensionis obstaculum, ne de cetero prouehantur, opponit. Qui passim, nec certo tempore chrismatis uel baptismi sacramenta celebrat, non tam opifex sacramenti quam reus dicitur sacrilegii.



CAPUT II. Contra peruertentes tempora.

Cum ergo ipsa ecclesiastica sacramenta suorum temporum uicissitudines querunt, uigoremque suum ex deputati temporis congruitate concipiunt, quo pacto sola matrimonia uires habere poterunt, si temporum statuta confundunt. Ut enim Salomon ait: »Omnia tempus habent et suis spatiis transeunt uniuersa sub celo .« Et paulo post: »Tempus flendi et tempus ridendi, tempus plangendi  et tempus saltandi, tempus amplexandi et tempus longe fieri ab amplexibus .« Qui ergo flendi tempore saltant, et rident: qui tunc amplexantur, quando longe fieri ab amplexibus debent, sicut apud eos temporis ordo peruertitur, sic eis iure uoluptas in amaritudinem, gaudium in merorem, in confusionem gloria, in prostibulum thalamus permutatur. Cum enim legibus cautum sit, ut tempore messium uel uindemiarum nequaquam causarum litigia uentilentur, ne forensia negotia dirimantur, et temporum ratio fert, ut quidquid tunc in tribunalibus iudicum definitur, irritum censeatur; quomodo quadragesimale tempus nuptias non euacuat, quas canonum auctoritas damnat? Nunquid minorem  uim canones sacri continent, quam pragmatice sanctiones? Dicitur nuptiarum summam esse concubitum, qui nimirum si desit, nuptiale dici non posse mysterium.

Ergo et beata uirgo Maria uiro, secundum eos, carnaliter nupsit, que iuxta Euangelii fidem sponso suo Ioseph nuptiali federatione conuenit: »Ante, inquit, quam conuenirent, inuenta est in utero habens de Spiritu sancto .« Sed quia nuptiarum uocabulum patenter euangelista non exprimit, ideoque nuptias celebrasse B. uirgo mihi perhibenti fortasse non creditur. Expositorum aliquis, prout occurrit, in testimonium deducatur. Ait nempe Beda in expositione Matthei: »Notandum, inquit, in primis in eo quod ait: Antequam conuenirent;  uerba conueniendi non ipsum concubitum, sed nuptiarum, que precedere solent, tempus insinuant, quando ea que prius sponsa fuerat, coniux esse incipit. Ergo antequam conuenirent, dicit: Antequam nuptiarum solemnia rite celebrarent, inuenta est in utero habens de Spiritu sancto. Siquidem memorato ordine postea conuenerunt, quando Ioseph ad preceptum angeli accepit coniugem suam.« Ambrosius quoque: »Non te, inquit, moueat, quod frequenter Scriptura coniugem dicit: non uirginitatis ereptio, sed coniugii testificatio, nuptiarum celebratio declaratur.«

Cum ergo luce clarius constat, quia beata Dei Genitrix uirgo non nupsit; et tamen iuxta 686 Scripture sententiam, absque dubio nuptias celebrauit;  quomodo dicitur, ubi concubitus defuit, nuptias dici non posse? Nos autem e diuerso libere profitemur, et concubitum posse sine nuptiis fieri, et sine concubitu recte nuptias appellari. Sunt enim aliquando nuptie celibes, sunt que digne dicantur nuptie uirginales. In quibus uidelicet sic uxor uiro dotali federe iungitur, ut prelato celestis thalami desiderio, carnali nullatenus misceatur . Ex quarum scilicet genere nuptiarum B. Ioannes euangelista subtractus a Domino traditur, qui nimirum cum uirgo permanserit, nichilominus tamen nuptie uocate sunt, quas contempsit. Ad quod etiam nuptiarum genus, beatus Apostolus auditores suos uidetur inuitare, cum ait: »De quibus scripsistis mihi, bonum est homini mulierem  non tangere; propter fornicationem autem unusquisque suam uxorem habeat, et unaqueque mulier suum uirum habeat .« Cum mulierem non tangere bonum esse primo perhibeat; deinde propter fornicationem uxorem habere unumquemque decernat, ad celibes procul dubio nuptias discretus doctor inuitat, ut si laqueum fornicationis duntaxat euadere possumus, carnale commercium in nuptiis non queramus. Nuptiarum plane societas ab initio propter gignendam sobolem et propagandam posteritatem non ambigitur instituta.



CAPUT III. Nuptie ad quid institute.

Quantum ergo ad antiquitatem seculi, intentio  nuptiarum est procreatio filiorum. Attamen sicut solo uomere terra proscinditur, sed, ut hoc fieri possit, cetera necessaria membra aratris attexuntur; soli nerui in citharis atque huiusmodi musicis uasis aptantur ad cantum, sed ut aptari possint, insunt et cetera in compagibus organorum, que a canentibus non percutiuntur; ita et huic intentioni, propagande uidelicet sobolis, adduntur et alia, cum propter coniugalis matrimonii sacramentum, tum propter speciem honestatis, conuentus uidelicet pronuborum, conuiuii celebris apparatus, dona sponsalia, tabularum dotalium instrumenta, et si qua sunt alia. Que uidelicet omnia simul iuncta nuptie uocantur. Et hec antiquitus, ut predictum est, ad propagandam tantummodo sobolem; nunc autem aduesperascente iam mundo et illius coruscante  doctrina, qui de uirgine uirgo est, ad euitandam spectat procul dubio fornicationem. Tunc enim, saluo altiori mysterio, dicebatur: »Maledictus uir qui non habuerit semen in Isrel!« Nunc autem dicitur: »uiri, diligite uxores uestras sicut Christus Ecclesiam .« Et Apostolus: »Tempus est, inquit, ut qui habent uxores, tanquam non habentes sint.« Et iterum: »uolo uos omnes esse, sicut ego .« Enim uero qui, sicut superius diximus, uxorem ducendam predicat, et non tangendam, non exculpere prolem, sed fornicationis uidetur oppilare uoraginem; nec tumescentem uterum, infantiumque balatum, sed immaculatum cubile, et coniugalis continentie desiderat celibatum. Qui nimirum cum 687 dicit: »Si se non  continent, nubant ;« et alibi: »Reuertimini in idipsum, nec tentet uos Satanas propter incontinentiam uestram ;« patenter ostendit quia mutue inter coniuges castitatis est auidus; admistionem uero carnis permittit inuitus.

Constat ergo per hec, que superius comprehensa sunt, quia quisquis sine concubitu fieri posse nuptias denegat, aduersus Apostolum, per quem Christus loquitur, contumaciter pugnat. Qui et omnes homines uult sicut semetipsum continenter uiuere; et tamen admonet unumquemque suam uxorem, ne in fornicationem labatur, habere. Erubescant ergo stulte sapientes, et sapiendo uecordes, qui peruicaciter asserunt uirum a femina diuidi non debere,  quam non interueniente concubitu quadragesimali tempore duxit uxorem. Qui uidelicet ad tantam quandoque prorupere uesaniam, ut eam quoque, que ipso sancto die Parasceue, quo Dominus crucifixus est, a uiro furata dignoscitur, abnegent relinquendam; et dum impudenter astruunt quasi legale connubium, sacrilegum roborant uersutis allegationibus pellicatum. Quippe cum Dominus pateretur crucis affixionem; ille uersabat in mente sordis [sordidam] luxurie uoluptatem. Et cum Redemptori suo totus orbis, ut re uera capiti membra, commoritur; ille subantis libidinis turpitudinem meditatur. Quid etate mea hoc Dominice crucis die contigerit, succincte perstringam. Apud Rauennam sane urbem  multa animalia in macello sunt a libripendibus cesa, que communi senatus consulto, et precipue Martini uenerabilis eremite decreto, omnia canibus sunt proiecta. Quid igitur facerent zelum Dei habentes, si nouam nuptam transire in sponsalitium cernerent, si amicorum turbas, relicta crucis adoratione, nuptiales choros ducere comperissent?



CAPUT Iu. Pena celebrantium nuptias quadragesimali tempore.

Sed dicite mihi, o noue assertionis auctores, si casu obrepserit homini, ut intra quadragesimalis obseruantie cursum uxor se carnaliter iungat, saluo coniugio, penitentiam illis imponitis; an eos ab inuicem solutis tabulis interueniente diuortio separatis? Sec ecce, canonica decernit auctoritas, ut quisquis eo tempore cum coniuge labitur, quadraginta  duntaxat dierum penitentia reformetur. Quo igitur pacto in solo concubitu consistere nuptias dicitis, et utrumque idem esse contra totius sacri eloquii sententiam iudicatis? cum uidelicet censura canonica nuptias illicitis temporibus institutas remoto omni scrupulo diuidat; concubitum uero sola parue penitudinis animaduersione percellat? Dicite, inquam, mihi, cum pace uestra loquor, si in solo concubitu nuptie constare dicende sunt, cur nuptie contra legum mandata contracte, usque ad diuortium condemnantur; concubitui uero leuis tantummodo penitentie mensura prefigitur? Si enim utraque unum sunt, sicut non diuersa sunt in peccato, ita nec dispari debent subiacere iudicio, 688 et quorum est eadem causa,  una utriusque debet esse censura.

Porro autem, quid est hoc etiam quod canonica sanctione precipitur, ut uirgines, que se non custodiunt, si eosdem qui eas uiolauerint maritos acceperint, eo quod solas uiolauerint nuptias, post unius anni penitentiam reconcilientur? Si enim nichil aliud sunt nuptie quam concubitus, cur dicuntur nuptias uiolasse uirgines prostitute, que profecto concubitum non uiolarunt, sed potius impleuerunt? Enim uero si solo concubitu nuptialia iura complentur, iam non damnentur feda prostibula, imo meritoria coronentur, et olidi fornices edes sint nuptiales. Huccine tandem philosophorum nostrorum argumentatione peruentum est, ut eiusdem sint meriti et nuptiales tabule, et obscenarum pellicum  uoluptates? Idem lupanaris uideatur esse uolutabrum, quod cubile immaculatum?

Et, ut cum stomacho loquar, tantumdem furtiuus uideatur ualere concubitus, quantum publica ac per hoc honesta celebritas nuptiarum? Confundatur ergo uersuta calliditas, nec que ueritas segregat, multiplicitate uerborum iungere se posse confidat. Reprimatur etiam plectenda presumptio, ne quod temerariis ausibus nunc latenter inchoat, per conueniendi uitium passim postmodum inolescat. Dirimantur infausta coniugia, et in sui uigoris statu ecclesiastica permaneat disciplina. Rescindatur quod contra legum scita contractum est, ne cancer, qui  nunc oritur, male serpendo pullulet, et ab uno se per ecclesiastici corporis membra dilatet. Sic itaque nunc temerarie presumptioni sacerdotalis auctoritas obuiet, ut Christiana religio non, quod absit, uento doctrine circumferatur et fluctuet , sed in apostolice traditionis regula immobiliter perseueret.





SCHOLIA.

Ex quarum scilicet genere nuptiarum beatus Ioannes euangelista subtractus a Domino traditur. Fuerunt itaque non modo hic noster sanctus cardinalis, sed et alii qui asseuerarent, sponsum nuptiarum que facte sunt in Cana Galilee Ioannem hunc ipsum euangelistam fuisse, et a Christo ad sui sequelam uocatum, sponse nuntium remisisse. Quam rei quoque existimationem ex antiquis historiis acceptam,  duo in primis Benedictine item religionis decora sanctitate ac doctrina celeberrimi , aperte satis confirmant. Et quidem Bede testimonium nongentos ante annos litteris consignatum de Ioanne hoc est : »Sed hunc pre omnibus diligit, quia uirgo electus ab ipso, uirgo in euum permansit. Tradunt namque historie, quod eum de nuptiis uolentem nubere uocauerit; et propterea, quem a carnali uoluptate retraxerat, potiore sui amoris dulcedine donauit.« Ruperti uero, qui Damiani tempora attigit, uerba sunt : »Ioannem euangelistam relictis nuptiis . 689 Eadem quoque ueritas duobus uetustissimis prologis Euangelio secundum Ioannem prefixis,  quorum alter tribuitur Hieronymo, et alter Augustino, comprobatur. Illius textus est series: »Ioannem de nuptiis uolentem nubere uocauit Dominus.« Huius porro prologi auctorem fuisse Hieronymum, sanctum Thomam inter alios asseruisse, Sebastianus Barradius animaduertit . »Hanc opinionem, ait Barradius, sequitur diuus Thomas , et dum exponit prologum illum diuo Hieronymo ascriptum, eamque putat esse D. Hieronymi sententiam.« Alterius uero prologi attestatio talis est: »Iste siquidem est Ioannes, quem Dominus de fluctiuaga nuptiarum tempestate uocauit, et cui matrem uirginem uirgini commendauit.« Hunc etiam prologum Augustino ascribi debere, Baronius  ultro fatetur . Ait enim: »Augustinus in prefatione in Ioannem euangelistam hec habet: Iste siquidem est Ioannes.« Et cetera modo relata:  que cum uiderit ille, nichilominus hanc de Ioannis nuptiis sententiam omnino explodendam esse contendit, uocatque commentitiam, nuper excogitatam atque ridiculam; Augustini autem testimonium interpretatus, sic Augustinum ait dixisse uocatum a nuptiis, non quod cum uxorem duxisset, eam reliquerit, sed quod eam prorsus non acceperit, prout idem Augustinus in fine eiusdem operis testatur, cum his utitur uerbis : »Plus amatum, quod neque uxorem duxerit, et ab ineunte etate castissimus fuerit.«

Ita Baronius ex Augustino. uerum tanti uiri pace affirmare non dubitauerim, hec Augustini uerba magis fauere sanctissimis Patribus Bede, Damiano, Ruperto, Thome, Bonauenture, ceterisque quam sibi; atque dum Augustinus, uel etiam alii inquiunt, Ioannem euangelistam non duxisse uxorem; tantumdem est, ac si cum uxore eum non uixisse, uel non cohabitasse. Preterea Damiani opinionem ueritati  esse conformem, et alii multi docent scriptores et sanctitate et litteris preclarissimi, angelicus doctor : »Ne alicui spes perueniendi ad perfectionem tolleretur, assumpsit ad perfectionis statum etiam illos quos inuenit matrimonio iunctos. Non autem poterat absque iniuria fieri, quod uiri uxores, desererent; sicut absque iniuria fiebat, quod omnes diuitias derelinquerent. Et ideo Petrum, quem inuenit matrimonio iunctum, non separauit ab uxore, Ioannem tamen uolentem nubere a nuptiis reuocauit.« Seraphicus doctor : »Quamuis dubium sit, cuius fuerint nuptie in Cana Galilee, sicut magister in historia scholastica tangit, nos tamen meditemur fuisse Ioannis euangeliste, quod habetur in prologo super Ioanne, ubi Hieronymus affirmare hoc uidetur.« Sanctus Antoninus Florentie archiepiscopus : »Celebratis autem nuptiis in Cana  Galilee, que communiter dicuntur fuisse Ioannis euangeliste,« etc., quibuisdam etiam interiectis: »Ioanne autem non consummato matrimonio uirgo secutus est Christum.« Hisce tante auctoritatis uiris addas Nicolaum Lyranum  de sacris litteris optime meritum, qui trecentos ante annos non tantum prologum illum in Ioannem fuisse Hieronymi exponendo 690 confirmauit, uerum etiam superiorum Patrum sententie sic astipulatus est: »Dicitur etiam communiter, quod iste nuptie fuerint Ioannis euangeliste, a quibus eum Christus uocauit ante consummationem matrimonii per copulam carnis. Ex hoc in Ecclesia obseruatur quod ante carnalem copulam potest licite alter coniugum intrare religionem; hoc autem uidetur per dictum Hieronymi in prologo, ubi dicitur quod Christus uocauit eum de nuptiis nubere uolentem. Ex quo uidetur quod nuptie fuerunt sue, quia Christus non legitur in aliis nuptiis fuisse. Hoc etiam uidetur  per hoc quod mater Iesu erat ibi tanquam in nuptiis nepotis sui. Non enim est uerisimile quod ipsa uenisset, nisi multum attinuisset sibi, sicut iuit ad Elisabeth cognatam suam, festinanter tamen, ut habetur ; quia secundum quod dicit Ambrosius, non libenter stabat in publico, sed magis in orationis secreto.« Eidem sententie subscribunt et alii permulti grauissime auctoritatis et doctrine uiri, Thomas de uio, card. Caietanus in cap. II Ioannis, Dominicus Soto 4 sent., dist. 17, quest. 1, art. 4, qui non alia quam SS. Hieronymi et Augustini auctoritate fretus, ex hoc Christi facto concludit posse alterum coniugum, rato et non consummato matrimonio, etiam altero inuito religionem ingredi. Dionysius carthusianus, cuius sunt uerba : »Hieronymus enim sentit, quod sponsus fuit Ioannes euangelista, filius sororis beatissime uirginis.« Ioannes Maior qui sic habet : »Ioannes Zebedei has nuptias  contraxisse putatur, ita Hieronymus et Augustinus existimant, a quorum sententiis nisi patenti ratione uallatum contraire pudet.« Syluester Prierius, qui sic ait : »Sciendum est quod tenetur communiter, quod iste nuptie fuerunt Ioannis euangeliste;« quod uidetur sonare dictum Hieronymi in prologo. Robertus Carazolus, episcopus Aquinas, De sanctorum laudibus serm. 35, Hugo de Prato serm. 18, Dom. 1 post octauam Epiphan.; Michel de Palatio, enarrat. 1, in cap. 2; Io. Thomas Turgillus tom. I, in idem Euangelium; Ioannes Osorius tom. I Concion. in cap. II Ioan., et  Philippus Diez tom. III conc. Domin. 2 post Epiphan., in hisce etiam recentioribus nostris temporibus scribens: »Communiter  habentur fuisse sancti Ioannis euangeliste, ex quibus eum sanctissimus Saluator mundi uocauit.« Itaque cum hec de Ioannis nuptiis existimatio  tante auctoritatis innitatur testificationibus, talesque habeat patronos, quos credibile est non futili traditione persuasos; et quod ex uetustis historiis desumptum Beda et Rupertus affirment, quod illis receptis et antiquis prologis confirmetur, quod a sexcentis annis ad hec nostra tempora communis habita fuerit, reuera cur tam facili negotio commentitia, nuper excogitata atque ridicula credatur, non uideo. Quod autem Nicephorus testatur  harum nuptiarum sponsum fuisse Simonem Cananeum, cum eius opinio infirma habeat fundamenta, nec antiquos sectatores, preter illum, merito a doctis quibusque scriptoribus exploditur. Et eo maxime, quod cum recenseat eiusmodi nuptias, non tamen ab 691 iis esse abstractum affirmat. »Helena, ait ille, Constantini imperatoris mater, in Cana Galilee  sacram edem edificauit.«  Unde Alexandri III sententia , qua ex nuptiis uocatus asseritur sponsus, de Ioanne, quem a Christo uocatum fuisse scriptores testantur, potius intelligenda uidetur. »uerum, ait ille, post consensum legitimum de presenti, licitum est alteri, altero etiam repugnante, eligere monasterium« 692 , »dummodo carnalis commistio non interuenerit inter eos.« Cardinalis quoque Baronius postquam dixisset : »Qua in re potius Nicephoro assentiendum esset affirmanti fuisse eiusmodi nuptias Simonis Cananei;« statim subiecit: »Ceterum et Nathanel erat e Cana, Galilee oppido,« ut tradit Hieronymus  »posito in Galilea gentium.«


Sit nomen Domini benedictum.





693-694 OPUSCULUM QUADRAGESIMUM SECUNDUM. DE FIDE DEO OBSTRICTA NON FALLENDA; ADDITA ALIA EIUSDEM ARGUMENTI DISSERTATIONE.





ARGUMENTUM.

Dum Mediolani sanctus doctor ad corrigenda clericorum illius Ecclesie uitia ab apostolica sede legatus uersaretur, aderat ei precipuus adiutor Landulphus quidam, uir et generis nobilitate, et litterarum cognitione non uulgaris; quique ad eam rem ex sententia perficiendam non mediocre studium, auctoritatemque afferebat. Is concitata ab iisdem clericis populari seditione, cum uterque ad exitium furentibus plebis animis deposceretur, uouit se ubi primum ex tam atroci tempestate euasisset, rebus humanis ualere iussis, ad religionis portum conuolaturum. Quod tamen dexteritate et Damiani facundia, sedata populi seditione, uoti compos effectus, prestare negligebat. Scribit igitur ad eum, et enumeratis multorum exemplis, qui graues Deo non seruate fidei penas persoluerant, hortatur, ut fidem non homini, sed Deo obstrictam fallere reformidet.

 LANDULPHO clerico et senatorii generis, et peritie litteralis nitore conspicuo, PETRUS peccator monachus salutem.

Prestolatus sum, et certum tenui, ut iuxta condictum, sacri ordinis arriperes institutum. Sed quia te rex Aegypti luti et lateris seruitio non oppressit : quia a procinctu sue militie satrapis insistentibus non abiecit, sed potius cum Leuita illo de latere montis Ephraim blandiens socer Bethlehemita retinuit, filieque sue amore deuinctum, multis sermonum atque refectionum suauitatibus deliniuit ; quod non homini, sed Deo spoponderas, humana non persoluisti temeritate.




[DE FIDE DEO OBSTRICTA.]



CAPUT PRIMUM. Quod nulla excusatione licet non implere uotum.


Obsecro, mi frater, quid prudentia tua ualet excusationis obtendere? quid argumentatur, ut ei liceat quod, Christo iudice et angelis testibus, promiserat, non implere? cum Dominus per Moysen dicat: »Si quis uirorum uouerit Domino, aut se constrinxerit iuramento, non faciet irritum uerbum; sed omne quod promisit, implebit .« An forte hoc purgat mendacium, idoneumque uidetur in defensione perfugium, quod Mediolanensis ciuitas tunc in seditionem uersa, repentinum utique nostrum minabatur interitum? Et quod necessitas intulit, si uoluntatis desit arbitrium, non manebit? Sed canonica  decernit auctoritas, ut si uidua pietatis uiolentiam pertimescens, sacrum uelamen quasi non perseuerantiam  [perseueratura] suscipiat, ab eo quod semel iniit proposito non recedat.

Absit ergo ut uirum timor absoluat, qui feminas etiam in iudicio non excusat; presertim cum me denuntiante, ne huiusmodi te uoto pro timore mortis constringeres, nisi etiam consequenter per uiui operis efficaciam promissa impleres; tu te diuine sententie deuotasti, si date sponsionis aliquando mysterium uiolares. Dicam quod super non dissimili re nuper apud nos accidisse cognoscitur.



CAPUT II. Arduinus damnatus, quod monasticum habitum, ut uouerat, non suscepisset.

uir quidam, Arduinus nomine, famose prudentie, genere clarus, diuitiis opulentus, certa mihi deuotione  spoponderat, quod si ante non posset, saltem expleto decennio, ad monasterium B. uincentii, quod uidelicet in Urbinati constitutum est territorio, monachicum suscepturus habitum declinaret. Tandem termino condicte pactionis exacto, cum ego huic assiduus exactor insisterem; ille inde cedendo, blandiendo, uerbis quidem bonum omne promitteret, ipsius autem conuersionis effectum quibusdam tergiuersationibus protelaret; rector quoque iam dicti monasterii illius fauebat uotis, dissuadebatque conuerti, cuius nimirum 695 pernecessariis sustentabatur auxiliis. Interea languore corporis irruente decubuit, peccata confessus, iudicio sacerdotis  absoluitur, pauperibus et ecclesiis multa largitur, in tantum, ut cunctis quasi bene compositis, assistentes  sibi cognatos et affines sub hac obtestatione constringeret; »Obsecro, inquit, per caritatem, que Deus est, nemo me reddi huic mortali uite deposcat; ne quod absit, imparatum postmodum mors improuisa reperiat .« Aliquanto autem post eius obitum tempore, predicto abbati uir ille per uisum nocturne quietis apparuit. uidebatur autem quod in spatiosa quadam campi planitie imperator, si recte teneo, uel quelibet excelsa potestas, cum totius regni primoribus et copioso moraretur exercitu. Cumque ille stupefactus huc illucque oculos deduceret, ecce Arduinus a quibusdam tanquam custodibus celeriter ducebatur. Heus, inquit, siste gradum, fige pedem, quiesce paulisper, mihi non loqueris, Arduine?

 Age, frater, quid tibi est? letaris an pateris? adest pena uel gloria? Cui tristis et flebilis: Cur, ait, me de gloria consulis, qui iugibus penis afficior, et ne ad momentum quidem respirare permittor? Ad quem abbas: Quid tibi, inquit, B. uincentius, num tibi nunc in necessitate non succurrit, cui ad collaborandum sue domus administratoribus tam sedulo decertasti? Cui mox ille subiunxit: Sanctus, ait, uincentius diu me suum fecit sperare colloquium; sed quia dudum fatigatus, hoc obtinere non merui, spem hanc, omnino iam frustratus, amisi. Ubi solerter attendendum quam recta sit linea diuine iustitie, imo quam artifex apud Deum mensura uindicte. Ille siquidem dum adhuc uiueret, conuertendum se in monasterio beati martyris et promittebat, et  differebat; nunc autem ad eiusdem martyris uenire colloquium, et quasi ex promissione sperabat, et tamen nullatenus impetrabat. Dignumque fuit, ut abbas potissimum hanc cerneret uisionem, qui ne conuerteretur, illi obstiterat.

Alius etiam eque notus mihi, atque ciuis in Rauennati urbe pollebat, et legis peritia strenuus, et grammaticorum regulis competenter instructus. Hic mecum fidedictor instituit, ut si ego, simul et ipse relinqueret seculum. Quid plura? Tandem ego ad conuersionem ueniens, ut sponsio redderetur exegi, sed obtinere non potui. Ille quippe me gaudendo premisit, suaque uestigia subsistens, artificiose repressit. Non diebus uero multis postmodum, dum hunc aduersus leuirum suum furentis animi liuor accenderet,  gladio repente percussa manus eius obriguit; sicque stupefacta mansit ac rigida deinceps, ut baiulo suo magis esset oneri quam uirtuti. Iam itaque inutilis factus, mundum, dum abuteretur, abiecit; et non iam manceps, sed cum Beniamin totus dexter , in sancta usque ad obitum conuersatione permansit.



CAPUT III. Episcopus percussus in gutture, quod paupercule por cum abstulisset, religioni se dedit.

Interea Ioannes quoque Commiaclensis episcopus ad memoriam redit, qui dum conuersionem 696 suam per longa temporum interualla differret, aliquando contigit ut in fundo suo, quem in saltus possidebat  territorio, moraretur. Illic itaque constitutus, paupercule cuidam uidue porcum; quem uelut spem sui uictus alebat, precepit auferri, suisque ferculis profuturum, non segnius preparari. Emittit preces illa, fletus fundit ac gemitus, sibique diligentie sue reddi postulat detrimentum. Sed suo uentri magis quam illi pius episcopus dum propriis prouidet mensis, mandatum paruipendit auctoris, qui per prophetam dicit: »Subuenite oppresso, iudicate pupillo, defendite uiduam .« Sed qui absens credebatur instituendo preceptum, presentem esse se docuit inferendo iudicium. Nam episcopus, dum lacrymas uidue, sue facit delicias gule, mox percussus in gutture, uulnus incurrit, quod nullis medicorum studiis, donec uixit, euasit.

 Hoc itaque prepeditus incommodo, cum iam iuxta Scripturam, sola uexatio intellectum daret auditui , tandem sanis consiliis acquieuit, et episcopales infulas monachica professione mutauit, atque in Pomposiano cenobio, quod in B. Marie semper uirginis est honore constructum, longis post temporibus uixit. Usque tamen ad obitum tanta lesi gutturis laborauit molestia, ut nisi cum magna difficultate traiicere alimenta non posset; adeo ut ad geminam semper mensam succedentium sibi fratrum in refectione discumberet, uixque tantum cibi caperet, unde recreare stomachum potuisset.

Sed dum huius episcopi reminiscimus, sub hac occasione quid etiam Clusino episcopo contigerit, scribere prouocamur. In ipsa plane quarta feria,  que initium Quadragesime dicitur, fecit conuiuium sumptuosis dapibus instrui, et balneum preparari, accitisque militibus, et obsequentium turbis lautum diem deduxit, et uelut aduenienti nupte, Quadragesime cum nuptiali conuiuio gratulabundus occurrit. Ubi hoc tantum dissonabat a regula, quia cum adhuc liuescerent in capitibus cineres, estuabant ingurgitati mero et distenti dapibus uentres. Sed, o uigilans super nos diuina clementia! incolumis tunc, atque uegeti uultum episcopi paralysis repente corripuit, eiusque faciem inhonestam uisu atque ora distorsit; per plures etiam annos, quibus postmodum superuixit, hoc in se diuine animaduersionis insigne portauit.



CAPUT Iu. Adamus Semproniensis episcopus inopinato moritur, quod religionis ingressum distulisset.


Num et Adam Semproniensem episcopum preteribo, qui se monachum fieri sepe promiserat; sed semper excusationes quibusdam quasi rationibus coloratas obtendere satagebat. Aliquando mitius febriens, me uocauit ad se; cui nimirum, ut monachus fieret, cum ego uiolenter insisterem, uelle se perhibebat; et tamen ut per quasdam uerborum eius rimas erumpere uidebatur, rem differre tentabat. Postremo quod apud me magis obtinuit, ait: Ego quidem, pater, quidquid precipis, incunctanter obtempero; uerumtamen nolo te lateat, 697 quia mox ut ego factus fuero monachus, predis quoque atque  rapinis hec procul dubio patebit Ecclesia; insuper et possessiones eius, et predia scelesti homines radicitus exstirpabunt. Hoc ergo audiens, dum delusus Ecclesie tam periclitanti, proh dolor! anime non preuidi. Recedens igitur sibi, suisque mandatum dedi, ut si languor aliquatenus ingrauesceret, aut mihi per iudicem protinus innotescerent, aut illum ad monasterium non longe positum deferrent.

Porro autem postquam ego recessi, frater eius hec mihi per nuntium delegauit: Dominus quidem meus, ut speramus, per diuinam clementiam conualescet; uerumtamen hortor ut reuertaris ad eum, hoc scilicet ordine, ut uidelicet Dominico die propius accedendo ad cenobium B. uincentii, quod ab episcopatu uix quinque lapidibus distat, requiescas.  Secunda uero feria maturius surgens, ac matutinas laudes suauiter equitando persoluens, ad nos diluculo nondum plenius diescente pertingas; et posthec uenire te, queso, non pigeat. Nam si ueneris, tui labor itineris compensatione congrua non priuabitur. Hoc ultimum ego audiens, illico nauseatus exhorrui, et tanquam mihi spes daretur munerum, pro pecunie questu ire me funditus abnegaui; conscientia teste non mentior, ipsum quoque non leuiter conuiciatus sum, uelut inhoneste legationis auctorem. Rursus tamen me in memetipso recolligens, timere cepi, ne si hic homo ex hac uita transiret, me postmodum conscientia negligentie redarguens cruciaret. Quid uerbis immoror? Tandem parui, cunctaque sicut ille mandauerat per ordinem seruans,  cum uix dum aurora prorumperet, ecclesie lumen accedendi [f. limen accessi]. Sed ecce cum omnes hinc inde perstreperent, fletus et eiulatus emitterent, uix duobus assistentibus pueris, intra cubiculum cadauer episcopi iacebat exanime. In quo nimirum casu, ac summo studio perpendendum quanta aduersus incautos huius uite dilectores callida machinatoris insidietur astutia. Accurate scilicet et argute illud mihi temporis punctum per ora mittentium constituit ut uenirem, quod episcopi mors inopinata precederet, ut et illius me preueniret occasus, et meos frustraretur aduentus. Quid ergo prodest quod dum ad conuersionis gratiam prouocamur, clypeum nobis excusationis semper opponimus, et tanquam Deus interne non uideat, necessitatum  non urgentium fabricam compilamus? Nam cum paruas quaslibet res nobis iniuste sublatas districte diiudicet; credendum est quod hominem sibimet subtrahi, pretiosam scilicet substantiam, equanimiter ferret?



CAPUT u. Christi prouidentia erga eleemosynarum furem.

Dicam quod mihi Guarimpotus senex, uir uidelicet honestissimus, apprime litteris eruditus ac medicus, retulit: Quidam, inquit, alienum suem furtiue subripuit, et cauee clandestinus inclusit. uir tamen ille pietatis operibus intentus consueuerat esse, et precipue humanitatem peregrinis et hospitibus sedulus exhibebat. 698 Interea adest diues iehsu in  effigie pauperis, et tanquam prolixo iam crine deformis egebat arte tonsoris. Ille protinus reuerenter assurgens, inter cetera officiose humanitatis impendia cepit illum forcipibus attondere; sed dum tornat ac satagit, ecce reperit duos in occipitio sub crinibus oculos latitantes. Expauit homo, stupensque contremuit, et quid uellet esse quod cerneret pauidus inquisiuit; cui mox ille: Ego, inquit, iehsu uocor, qui undique cuncta contemplor; et isti sunt oculi, quibus etiam suem uidi, quem nuper in cauea conclusisti; moxque disparuit. Ille protinus ad cor rediens, et diuinam circa se clementiam recognouit, et quod inique presumpserat satisfactione purgauit. Sed qui tibi tam unanimi fraterne gratie familiaritate coniungor, obsecro, non te pigeat minimum  quid audire quod loquor. In hoc enim copiosior gratia pure ac non suspecte caritatis ostenditur, si quidquid uenit in mentem, non tam urbane quam simpliciter proferam.



CAPUT uI. Pambonis Romani furtum furto diuinitus punitum.

Certe uir quidam, nomine Pambo, clarus quidem genere, sed tenuis facultate, Rome constitutus, in uno mecum uersabatur hospitio, cum Heinricus pie memorie rex, coronam suscepit imperii. In ipsis autem uigiliis Dominice Natiuitatis, propinque iam nocti imminentibus tenebris, non paruus porcorum grex per longam nundinarum porticum ducebatur. Tunc prefatus Pambo inter opaca uenalium unum e porcis irruens arpaxauit, fauces ne grunniret obstrinxit;  sicque gratulabundus ad socios, ut in crastinum pararetur, abduxit. Illucescente itaque sacrosancta solemnitate, suo fruitur scelere, et satiatus exsultat de sui criminis impunitate. Putabat enim fortasse, quod hoc non attenderet Deus; sed subsequente proxima nocte, didicit quia super eum diuina retributio uigilauit. Nam dum equum suum male custodiens obdormiret, subito fur habenam, quam ille suis innexuerat manibus, astute subduxit, equumque cum freno sumit, et sellam transposuit. Euigilans itaque subtili se sensit multatum iudicio, quia ex eadem manu qua porcum rapuerat, aucto fenore caballum sibi subreptum esse cognouit. Sed quamuis in hoc homine e uestigio sit ultio secuta post culpam, non mirum quod a quibusdam reprobis  aliquando pena differtur, suisque sceleribus diutius perfruuntur. Sicut enim Scriptura testatur, »Ducunt in bonis dies suos, et in puncto ad inferna descendunt .«



CAPUT uII. Clericus luxuriosus cum pellice incendio periit.

Memini plane, quia cum apud Parmense oppidum liberalium artium studiis docendus insisterem, dum adhuc uidelicet in ipso adolescentie flore, et noua pubertas indueret 699 faciem, et estus libidinis accenderet carnem, clericus quidam, Zeuzolinus nomine, pellicem suam iuxta meum habebat hospitium, ut aiunt, aspectu lubricam et inhonesto satis decore uenustam. Hic itaque nitidulus, et semper ornatus  atque conspicuus incedebat, ita ut caput eius nunquam nisi gibellinica pellis obtegeret, indumenta carbasina, atque niuentia siligio per artem fullonis inficeret, calceus postremo ad aquilini rostri speciem non falleret. Erat illi preterea uox gracilis, suauis ac tinnula, adeo ut in ecclesia modulans audientium corda mulceret, et astantium in se plebis ora conuerteret. Affluebat uterque deliciis, rubebant ora flammantia; quotidie cachinnis inuicem atque ludibriis, oculorum nutibus et scurrilitatis illecebris festiuis applaudebant.

His ergo furiis ac perditis moribus, quia corpore contiguus aderam, mente longinquus esse non poteram. Quid dicam? quia dum hec cernerem, titillantis luxurie molestias pertuli, cum etiam postquam  ad eremum ueni, eiusdem lenocinii memoria me sepius colaphizare non destitit; sepe, fateor, mihi malignus hostis hoc schema proposuit, et illos esse felices ac beatissimos, qui tam iucunde uiuerent, persuadere tentauit. Sed huius beatitudinis initium diximus, consequenter etiam quo fine concluserint attexamus. Nam dum per quinque fere annorum lustra in hac luxuriosa uoluptate uixissent, ante annum, cum commune ipsius urbis flagraret incendium, in una domo reperti, uterque simul igne consumpti sunt. Sic sic nimirum flamma libidinis ignem meruit combustionis; et quid dulcis uita contulerit, amarus, proh dolor! exitus demonstrauit.

Sed ut ad reos redeam, qui conuersionem suam  et pollicentur, et fallunt, presbyter quidam Maurus nomine, ante annos paucos se mihi deuote commisit, meque certum, quia monachus in eremo fieret, reddidit; paulo post mutatum est cor eius, ac fedus quod pro me cum Deo pepigerat, uiolauit. Sed ut cecitas mentis erumperet in superficiem carnis, et caligo que latebat liquido pingeretur in fronte, in eius oculo repente uulnus oboritur, quod eum, donec aduixit, inhonesta deformitate fedauit. Postmodum uero dum orationis studio Romam pergeret, amnemque tenuis admodum gurgitis transuaderet, cum ceteri omnes uadum illesi transmearent, solus equus illius subito sine sessore repertus est. Requirentes igitur eum, dum per alueum fluminis huc illucque discurrunt, undis hunc obrutum exanime  cadauer inueniunt. Hoc itaque modo dum sancto proposito uagationis sue quisquilias pretulit, utriusque laboris meritum delusus amisit.

uerum ego dum dulcedine tue caritatis illectus, sermonem diutius protraho, non clam me est, quod modum iam compendii epistolaris excedo. Porro autem non ego te peritum rudis admoneo, non de Scripturis exempla propono, sed tanquam rusticus res tantum domesticas retuli; ut quotidianis stomachum dapibus, hebetem uilibus ad edendum siliquis, uel herbis uirentibus excitarem. Ad tue igitur te remitto mentis armarium, ubi certe plurime conduntur pagine Scripturarum. Illic prudentia 700 tua solerter inquirat, quid melius sit, an ut persoluto  conuersionis tue debito, in soliis iudicantium sedeas; uel non soluto, ante tribunal equissimi iudicis rationem redditurus assistas . Unum scio, quia si a mundi uanitatibus ulla posses ratione conuerti, fieres procul dubio os Dei, preco Christi, tuba celestis eloquii, destructor diaboli, edificii fundator eterni; esses postremo lumen Ecclesie, ac murus inexpugnabilis militie Christiane.



DISSERTATIO ALTERA, DE SERuANDA FIDE DEO PRAESTITA.





ARGUMENTUM.

Attonem quemdam professione iurisconsultum, qui cum Deo se dicatum reliquum uite in monasterio acturum uerbis conceptis pollicitus  esset, fidem impie prestare recusabat; periuriumque suum cauillationibus quibusdam  et captiosis argumentorum laqueis defendere nitebatur; a tam nefario facinore deterrere conatur et culpe magnitudine, et pena ante oculos proposita.

ATTONI causidico PETRUS peccator monachus salutem in Domino.

Constat te, uir illustris, domini Mainardi abbatis manibus sponte commissum, et pro celesti desiderio monachicum deuouisse propositum: nunc autem mente mutata, sicut dicitur, non modo uotum uiolare disponis, sed et id fieri posse per multas argumentorum uersutias cauillaris. Hinc est, quod eumdem abbatem hoc conspuisse iurgio stomachatus assereris: Ostende, inquiens, mihi authentice Scripture  sententiam, qua me, uel mundo digne calumnieris abstractum, uel monastice regule iure fatearis obnoxium. Ut igitur legis perito uiro in primis de forensi iure respondeam, Romanis legibus cautum est, ut quod semel a dante conceditur, nullo modo reuocetur.




[DE SERuANDA FIDE DEO PRAESTITA.]



CAPUT PRIMUM. Quod Dei uota ac promissa uiolare nefas sit.

Cum ergo hec apud homines iubeatur forma seruari, quanto magis apud Deum debet inuiolabiliter custodiri! Homo itaque non amittit quod semel accepit: Deus autem possessionis sue iure fraudabitur? Terrene militie duces, eos sibi qui militiam professi sunt, uindicant; nos in diuini procinctus arma iuramus, characterem nobis militie celestis  imprimimus, et notam nobis inurere transfugii non timemus? Dedisti Deo non aurum, non equum, non denique alienum, quod extra te, sed temetipsum, et nunc subtrahere niteris? Quam ergo mercem uice tui Domino permutabis? »Quam enim commutationem dabit homo pro anima sua? « Quanquam Moyses in lege precipiat: »Homo, inquit, qui uotum fecerit et spoponderit Deo animam suam, sub estimatione 701 dabit pretium .« Ubi solerter attendendum est quod paulo inferius subinfertur: »Omne quod Domino consecratur, siue homo fuerit, siue animal, siue ager, non uendi, nec redimi poterit; quidquid enim semel fuerit consecratum, sanctum sanctorum erit Domino .« Audi etiam,  fili mi, quam terribilem in te sententiam uir sapiens manifeste depromat: »Initium, ait, superbie hominis, apostatare a Deo, quoniam ab eo qui fecit illum recessit cor eius; quoniam initium omnis peccati est superbia: qui tenuerit illam, adimplebitur maledictis, et subuertet eum in finem .«

Ergo, frater mi, iuxta consilium eiusdem sapientis: »Conuertere ad Dominum, et relinque peccata tua, precare ante faciem Dei, et minue offendicula .« Ubi presto subiungit: »Reuertere ad Dominum, et auertere ab iniustitia tua; et nimis odito exsecrationem, et cognosce iustitias et iudicia Dei, et sta in sorte propositionis et orationis altissimi Dei .« Illud etiam eiusdem uiri te non pretereat.  »Non impediaris orare semper, et non uerearis usque ad mortem iustificari; quoniam merces Domini manet in eternum .« Illud etiam non obliuiscaris: »Non tardes conuerti ad Dominum, et ne differas de die in diem; subito enim ueniet ira illius, et in tempore uindicte disperdet te .« Ecclesiastes etiam dicit: »Memento Creatoris tui in diebus iuuentutis tue, antequam ueniat tempus afflictionis tue, et appropinquent anni de quibus dicas: Non mihi placent .«



CAPUT II. Quod qui uota non perficit, Deum uidetur irridere.

Obtulisti temetipsum Deo, et factus refuga subtraxisti? Deum puerum, et te facis ouum. Nam dum te sibi prius oblatum conaris, quasi ludendo subducere,  uideris eum uelle uelut puerum obgannire. »Nolite errare; Deus non irridetur. Que enim seminauerit homo, hec metet .« Deludis auctorem, offendis mendacio ueritatem. Porro cum Deus sit procul dubio ueritas, nullo magis offenditur uitio quam mendacio. Audi itaque quid in Deuteronomio per Moysen Dominus dicat: »Cum uotum uoueris Domino Deo tuo, non tardabis reddere; quia requiret illud Dominus Deus tuus; et si moratus fueris, reputabitur tibi in peccatum: si nolueris polliceri, absque peccato eris; quod autem semel egressum est de labiis tuis, obseruabis, et facies sicut promisisti Domino Deo tuo, et propria uoluntate, et ore tuo locutus es .« Imo perpende insuper, et hec quam formidolosa sententia sit, quam per Euangelium  Dominus intonat, dicens: »Nemo mittens manum suam ad aratrum, et respiciens retro, aptus est regno Dei .« Spopondisti, et sponsionem uiolare non metuis? uouisti, et uotum soluere negligis? cum Psalmista dicat: »uenite et reddite .« Salomon etiam in Prouerbiis: »Fili mi, inquit, si spoponderis pro amico tuo, defixisti apud extraneum manum tuam; illaqueatus es uerbis oris tui, et captus propriis sermonibus tuis .«

702 Si ergo manum suam apud extraneum ille defigit, et reddende pro eo rationi sese obnoxium facit, qui pro amico spoponderit, quanto magis tu ratiocinium Deo debes, qui non pro alieno uel extraneo  spopondisti, sed temetipsum Deo specialiter obtulisti! Cepisti quidem diuini amoris igne feruescere, cum te decreuisti militie celestis obsequio mancipare: ardere scilicet per spiritum cepisti, sed per degenerem carnis ignauiam tepuisti. Unde per Apocalypsim Ioannis sententia hec in te diuina dirigitur, cum torpens animus tuus a sancto proposito reuocatur: »Utinam frigidus esses aut calidus; sed quia tepidus es, et nec frigidus, neque calidus, incipiam te euomere ex ore meo .« Sane preterquam cibus euomitur, nulli prorsus usui congruus iudicatur. Tu uero et in corpus Christi tanquam suaue refectionis epulum traiecisti, dum obseruandis eius excubiis te per astipulationis et commissionis iudicium tradidisti; nunc autem, proh  dolor! quasi fastiditus euomeris, dum uotum sponsionis refringere ac uiolare conaris; non attendens quod in libro Numeri per Moysen Dominus ait: »Si quis uirorum uotum Domino uouerit, aut se constrinxerit iuramento, non faciet irritum uerbum suum; sed omne quod promisit, implebit .« Et quidem in conspectu hominum laicus es per paludamenti ac secularis habitus speciem; sed in Dei omnipotentis obtutibus a monacho cecidisti per uiolatam sacri propositi sponsionem. Coram hominibus stare conspiceris, sed in conspectu Domini cecidisti. Nam quod tibi fuerat ante commissionem licitum, de cetero tibi licere non poterit, dum a melioris propositi deliberatione succumbis.



CAPUT III. Bona opera fidem frangentium Deo minus placent.


Sed quia mihi forte non credis, meisque sermonibus fidem adhibere contemnis, beatus saltem tibi Gregorius papa sufficiat, qui hoc in tertia expositionis homilia super Ezechielem, per hec eadem que supponimus, uerba declarat: »Sunt, ait, nonnulli qui bona quidem que nouerunt operantur, atque hec operantes, meliora deliberant; sed retractantes meliora, que deliberauerant immutant. Et quidem bona agunt que ceperunt; sed a melioribus, que deliberauerant, succumbunt.« Hi nimirum ante humana iudicia stare uidentur in opere, sed ante omnipotentis Dei oculos ceciderunt in deliberatione. Unde fit plerumque, ut et bonum opus eorum minus placeat Deo; quia cum per mentis  deliberationem in meliori gradu inconstanter ponitur, hoc ipsum cogitationis inconstantia accusat.

Sed quia perfecti quique magna se discretionis subtilitate conspiciunt, ne ad deteriora unquam uel in opere, uel in cogitatione delabantur; et quantum quotidie proficiunt, incessanter pensant, recte de his dicitur: »Non reuertebantur, cum incederent; sed unumquodque ante faciem suam gradiebatur .« Tu autem te, mi frater, econtra retrogradum exhibes, dum 703 non cum sanctis animalibus ante faciem tuam graderis, sed ridiculose post tergum redire conaris. Nec illud aduertis quod per Isaiam Dominus dicit: »ue genti peccatrici, populo  graui iniquitate; semini nequam, filiis sceleratis: dereliquerunt Dominum, blasphemauerunt sanctum Isrel, abalienati sunt retrorsum .« De quibus Ieremias: »Facti sunt retrorsum, et non ante .«

Perpende ergo, quia qui retrorsum abalienatur in semine nequam, et inter sceleratos filios ponuntur: illos scilicet, qui non cum benedictione dignis in hereditatis iura succedunt, quibus dictum est: »In hoc uocati estis, ut benedictionem hereditate possideatis :« sed cum eis potius, qui sententiam perpetue maledictionis incurrunt, quibus utique dicitur: »Maledicti qui declinant a mandatis tuis .« Expedire te cepisti, frater, de laqueis huius perniciosi ac deceptoris mundi, et  festinare ad dulcedinem Dei; nunc disponis a Deo recedere, et mundi te rursus laqueis implicare? Contra quod Petrus ait: »Si enim refugientes coinquinationes mundi in cognitionem Domini nostri et Saluatoris Iesu Christi, his rursus implicati superantur, facta sunt eis posteriora deteriora prioribus .« Melius enim erat illis non cognoscere uiam iustitie, quam post agnitionem, retrorsum conuerti ab eo quod illis traditum est sancto mandato. Contigit enim eis illud uere prouerbium: »Canis reuersus ad suum uomitum, et sus lota in uolutabro luti .«

Porro sicut per prophetam dicitur: »Quam durum et amarum est dereliquisse te Dominum Deum tuum .« Iterumque de te tuisque similibus:  »Me, inquit, dereliquerunt fontem aque uiue, et foderunt sibi cisternas, cisternas dissipatas, que continere non ualent aquas .« Quos contra Paulus admonet, dicens: »uidete, fratres, ne forte sit in aliquo uestrum cor malum incredulitatis, discedendi a Deo uiuo et uero .« A Deo plane non receditur gradibus pedum, sed prauorum perpetrationibus operum. Et cum a celsioris propositi sublimitate corruitur, tunc a Deo, qui est uertex et cardo bonorum omnium, infelix anima separatur. Non sufficit tibi, quia sacri ordinis sponsionem uiolata fide conaris infringere, nisi et eiusdum peruerse defensionis audaciam uelis, et in alios friuolis quibusdam argumentationibus propagare. Dogmatizas enim, ut arbitror, quia licet quispiam manibus se committat  abbatis, et sacrum polliceatur subire propositum, non prohibeatur huiusmodi sponsionis uiolare promissum. Ex quibus profecto assertionibus heresis oritur, nisi conatus iste tuus quantocius reprimatur. Neque enim mox ut quis in heresim labitur, iure protinus heretici uocabulo denotatur; sed ille duntaxat hereticus merito dicendus est qui tuetur errorem, qui defendit abominabilis perfidie prauitatem. Preterea, nec abs re esse credimus, si uel pauca de sacris canonibus exempla ponamus; quatenus ex diuersis auctoritatibus euidenter appareat, quatenus auersioni 704 tue reluctantis iustitie murus obsistat; ut oberrantibus inconstantie tue uestigiis nullum pateat prorsus aufugium; sed quocunque te uerteris,  auctoritatis te lora cohibeant, prauisque conatibus concorditer atque ideo ualenter obsistant. Et dum per anfractus oberrare contendis, obicibus undique circumpositis, inuitus ad recti tramitis lineam reuertaris. Attende igitur quid statuerit Chalcedonense concilium : 



CAPUT Iu. Conciliorum decretis religiose uite propositum relinquentes damnantur.

 Audi nichilominus et Leonis pape decretum  »:Propositum monachi proprio arbitrio aut uoluntate susceptum, deseri non potest absque peccato.«

Quod enim quis uouit Deo debet reddere. Unde qui relicta singularitatis professione, ad militiam uel ad nuptias deuolutus est, publice penitentie satisfactione purgandus est; quia et si innocens militia, et honestum esse potest coniugium, electionem tamen meliorem deseruisse transgressio est. Monachi plane propositum proprio tunc arbitrio suscepisti, cum ad monachicum te transiturum ordinem spopondisti.

Hinc est, quod egregius ille uir non ait, quod induit  quis non debet exuere; sed potius ait, quod uouit Deo debet reddere. Ut euidenter edoceat, quoniam et uouere, est suscipere; et uotum frangere, procul dubio sacrum propositum uiolare. Hinc est, quod postmodum non dicit, sacrum habitum deseruisse; sed, electionem, inquit, meliorem deseruisse, transgressio est. Hinc est etiam, quod in Toletano concilio reperitur : 

Sed iam ab his supersedendum est, ne dum propositionem nostram pluribus nitimur Scripturarum  testimoniis allegare, uideamur in epistolari compendio lacinias texere. His igitur tantisper instructus exemplis diligenter attende, quam plectibilis sit excessus sponsionem sacri ordinis uiolare. Quamobrem, dilectissime fili, uenenata male blandientium contemne consilia; perniciosa, uel potius mortifera suadentium ridendam perhorresce ueniam, et a sibilis antiqui serpentis aures obtura. Sacrum, sicut pollicitus es, non tardes adire propositum; ut non cum his qui apostati sunt subruaris, quod absit, in penam, sed cum his potius qui apostolicam tenuere doctrinam, porrigente manum Christo, quandoque proueharis ad gloriam.





705-706 OPUSCULUM QUADRAGESIMUM TERTIUM. DE LAUDE FLAGELLOLUM ET, UT LOQUUNTUR, DISCIPLINAE.





ARGUMENTUM.

Intermissam a cenobii Casinensis monachis singulis diebus, qui Sabbatum precedunt, uerberibus in conspectu omnium corpus afflictandi consuetudinem reuocandam esse, multis rationibus conatur ostendere.

 Sanctis fratribus in Casini montis celesti schola degentibus, PETRUS peccator monachus seruitutem.

Obseruatio sexte ferie, dilectissimi, cui uestra sancta deuotio dedicauit, et ieiunii salutaris inediam, et apostolicorum uerberum disciplinam, quot hominum multitudines ad exemplum salutis attraxerit, et tanquam nouella diuine plantationis oliua in exuberantium germinum propagines pullulauerit, testes sunt non modo monasteria uestra, hoc est, que suorum gaudent imitari uestigia magistrorum, sed et multitudines urbium atque uillarum, que se communiter ingerentes atque letantes idipsum plausibiliter arripiunt institutum Adeo ut plerique pre deuotionis ardore concepto, nisi quantocius huius  obseruantie suscipiant regulam, non leuem se reputent proprie salutis perferre iacturam; nullatenus ambigentes, quia dum die crucis per corporalem alimentorum se continentiam mactant, passionis Redemptoris in ueritate communicant; atque ad Dominice resurrectionis gloriam se peruenire non inaniter credunt; dum, Christo in cruce pendente, ipsi quoque sue carnis illecebras per abnegate refectionis patibulum crucifigunt. Hinc est quod ait Apostolus: »Si compatimur, et conregnabimus; si commorimur, et conuiuemus .« Et iterum: »Si complantati facti sumus similitudini mortis eius, simul et resurrectionis erimus .« Et paulo post: »Si autem mortui sumus cum Christo, credimus quia simul etiam uiuemus cum  ipso .«




[DE LAUDE FLAGELLORUM ET DISCIPLINA.]



CAPUT PRIMUM. Demonis astutia quanta.

Sed sciendum est quod humani generis inimicus, dum totum sacrificium non ualet de manibus offerentium rapere, more quasi harpyie, partem saltem quamlibet conatur auferre. Hinc est, quod cum Abraham Deo sacrificium ex diuersis animalibus obtulisset, scriptum est: »Quoniam descenderunt uolucres super cadauera, et abigebat eas Abraham .« Super mactata quippe cadauera descendunt uolucres, dum ad rapiendum sacrificium afflictorum corporum nostrorum, eree se precipitant potestates; ut uel totum de manibus litantium rapiant, uel partem preraptam [f. prereptam] quasi  de manubiis sibi uictorie triumphalis applaudant.

Hinc est, quod auctor antique superbie spiritus  per ora quorumdam, tanquam per uasorum suorum organa, uobis concrepat, dicens: Ieiunio quidem non penitus improbandum est corpus atterere, sed turpe nimis et inhonestum est ante tot fratrum intuentium oculos membra nudare. Et unde uox ista procedit, nisi ab illo qui parentes generis nostri nuditatem erubescere compulit?  Ante uocem quippe serpentis, ait Scriptura: Erat uterque nudus, Adam scilicet et uxor eius, et non erubescebant. At postquam eis uenenata consilia callidi draconis instillauit astutia, protinus scriptum est: »Cumque cognouissent se esse nudos, consuerunt folia ficus, et fecerunt sibi perizomata .« Audenter dicam, dilectissimi fratres mei, quia quisquis, ut compatiantur Christo,  nudari uestibus erubescit, hic procul dubio serpentis uerba audiuit; et quia de sua nuditate confunditur, instar primi parentis, a diuinis, ut ita loquar, aspectibus occultatur: »uocem, inquit, tuam audiui in paradiso, et timui eo quod essem nudus, et abscondi me .« Et reuera sine dubio celatur a facie Dei qui portare dedignatur improperium Christi, cum Apostolus dicat: »Exeamus igitur extra castra ad eum, improperium eius portantes .«

Humilis ergo frater extra castra cum Paulo simul egreditur, et portare Saluatoris improperium non ueretur; superbus autem et arrogans 707 quisque petit cum primo parente latibulum, ut omnia cernentis Dei uitet aspectum; nimirum ex illis est  quibus dicitur: »Discedite a me, operarii iniquitatis, quia nescio uos .« Nescio, inquit, quia uos fugientes a me non uidi, hoc est, elationis uestre superbiam reprobaui.



CAPUT II. Qui dicantur celari a facie Dei.

Porro cum in initio salutaris huius obseruantie unusquisque uestrum et disciplinam nudus acciperet, et nuditatis ignominiam non timeret; quis uos postmodum fascinauit et Christi passionem, que mundi decus, et salus est hominum, erubescere docuit? Absit autem ut uobis, dominis uidelicet meis, illud inferre presumam, quod Galatis Apostolus ait: »Sic, inquit, stulti estis, ut cum spiritu ceperitis, nunc carne consummemini .« Illud tamen audacter  dicam, quod Corinthiis exprobrans, dicit: »Quia libenter suffertis insipientes, cum sitis ipsi sapientes. Sustinetis enim si quis uos in seruitutem redigit, si  quis deuorat, si quis accipit, si quis extollitur, si quis in faciem uos cedit .« Que nimirum omnia ad doctrinam peruersa dogmatizantium pertinere quis ambigat? Porro autem, sicut dixit Deus ad Adam: »Quis enim indicauit tibi quod nudus esses, nisi quod ex ligno de quo tibi preceperam ne comederes comedisti?«  ita uobis non immerito ualeat cum iurgio seueritatis intendi: Quis ad hoc uos induxit ut crucis Christi portare contumeliam timeretis, nisi quia uerba cuiuspiam male suadentis audistis?

Hinc est etiam quod, a me sollicite perquisiti quod erat in causa, simpliciter mihi respondistis quia uidelicet pie memorie Stephanus cardinalis hoc insugillando derisit, ac, uelut indignam rem conspuens  et exsecrando despiciens, ne ulterius fieret penitus interdixit. Nec mirum, cum Apostolus dicat: »uerbum crucis pereuntibus quidem stultitia est; his autem qui salui fiunt, id est nobis, uirtus Dei est .« Domnum plane Stephanum cum credam per Christi gratiam nonnullis floruisse uirtutibus, morbo tamen elationis laborasse, prout feruor iuuentutis impelleret, dicebatur: et, forte iusto Dei omnipotentis exigente iudicio, factum est ut propter huius uerbi piaculum obitum incurreret repentinum. Breui quippe temporis spatio postquam hec uobis uerba locutus est, accepit antidotum. Festiuitate uero B. Scholastice uirginis inuitante, quasi uegetus et iam incolumis ad nocturnum surrexit officium, eodemque die prior ipse, deinde germanus  eius iunior repente defuncti, atque altera die pariter sunt sepulti.

Et credi forsitan digne potest hoc diuina fuisse moderatione dispositum ut uenerabilis ille frater in eius potissimum uirginis die iudicium improuise mortis incurreret, contra cuius monasterium incauti sermonis arrogantiam protulisset; quatenus ob hanc culpam animam illius lesio nulla contingeret, pro qua momentanee mortis penam caro eius tam subito 708 corruens pertulisset. Sepe namque sic diuine iustitie misericordia permiscetur, ut in hac uita peccator dignam perpetrati sceleris recipiat uicem, quatenus illic eterne damnationis fugiat ultionem; et hic eum finiendi supplicii pena percellat, ut illic ultionem que nunquam finitur euadat.



CAPUT III. Fabri dignum supplicium diuino iudicio constitutum.


Hic plane ad memoriam redit quod mihi nuper Petrus de Burgo, uir uidelicet clarissimus, retulit: Faber est, inquit, in regione que Pilonicum dicitur, artis malleatorum apprime peritus, et in fabricandis maxime lanceis atque sagittis circumquaque notissimus: spretis scilicet ferramentis et utensilibus que congrua sunt necessitatibus hominum, illa delectabatur acuere que infigendis sunt apta uulneribus et cedibus bellatorum; ita ut non iam paruus eorum numerus esset qui per eius ineuasibiles  gladios in certamine corruissent. Hic cum aliquando non grauiter sauciatus in pectore cecidisset, quoniam procul erat a propriis, in aliena receptus domo decubuit: ubi tandiu uulnusculum medicinalis industrie sedulitate curauit, donec resumptis aliquantulum uiribus, in melius de languore conualuit. Misso atque ab uxore sua uehiculo, ut, rediret ad propria letus quidam presto surrexit; sed, dignum stupore miraculum! totum cum armo brachium in lectulo dereliquit; atque, ut rem audias inauditam, nullam tunc doloris molestiam sensit, sed sic sua tanquam aliena miratus, et se repente debilem reperit, et conuulsum a se brachium eminus iacere conspexit. Iusto nimirum Dei iudicio factum est ut repente brachium perderet quo uidelicet repentine  mortis ministra tela creduliter fabricasset, et ubi uulnus non pertulit, ibi se uulneratum inuenit, qui sepe quamplurimos per feralis artis ingenium improuiso uulnere sauciauit.



CAPUT Iu. Terribilis iudicii comminatio.

Ut ergo ad id quod exorsum est sermo recurrat, quisquis disciplinam suscipere pro nuditate sui corporis erubescit, procul dubio cum Adam Dei deambulantis in paradiso fugit aspectum, et crucifixi Christi conuincitur ridere [f. irridere] supplicium; nec eum sequitur qui, ut nos liberaret a maledicto, ipse factus est maledictum ; sed illum potius imitatur qui omnes de sublimi uidet, et ipse princeps est super omnes filios superbie . Ille nimirum  indutus est gloria, de quo per prophetam dicitur: »Omnis lapis pretiosus indumentum tuum ;« sed propter elati tumoris arrogantiam in confusionem corruit sempiternam. Iste uero est cuius et persecutores et sectatores unum concorditer profitentur opprobrium. Illi siquidem insidiantes dicunt: »Morte turpissima condemnemus eum ;« isti uero penitentes clamant: »Nos putauimus 709 eum quasi leprosum et percussum a Deo et humiliatum .« Quibus utique uerbis supra iam proheta premiserat: »Non erat ei neque species neque decor: et uidimus eum, et non erat aspectus; et desiderauimus eum despectum, et nouissimum uirorum, uirum dolorum, et scientem infirmitatem, et quasi absconditus est  uultus eius et despectus; unde nec reputauimus eum .«

Dic ergo, quisquis es qui Christi passionem superbus irrides, qui, cum eo nudari flagellarique despiciens, nuditatem eius et cuncta supplicia tanquam nugas ac nenias et quedam somniorum deliramenta subsannas; quid facies cum eum, qui publice nudatus est et in cruce suspensus, uideris in maiestatis sue decore conspicuum, angelicis agminibus undique constipatum, incomparabilis splendoris immensitate circumdatum, et super omnia uisibilia et inuisibilia ineffabiliter gloriosum? Quid, inquam, facies, cum eum, cuius nunc ignominiam despicis, aspexeris in igneo tribunalis excels  solio presidentem, et omne genus humanum recto equitatis examine terribiliter iudicantem? Tunc sol obscurabitur, luna tenebris inuoluetur, stelle de celo cadent, fundamenta montium contremiscent, celi tristibus radiis coruscabunt, terra simul et er flammis in excelsa furentibus cremabuntur, et elementa pariter omnia confundentur ; et tu ornate, tu molliter et decenter indute, intra ista quid facies? Qua fronte, qua presumptionis audacia illius gloriam participare sperabis, cuius portare contumeliam et ignominiam despexisti?



CAPUT u. Quod Christi uulnera sunt sensuum nostrorum medicamenta.

 Quis te delicatum atque tenellum aggregabit collegio martyrum, in quorum corporibus uidebuntur in gloria uniuerse non modo uirgarum uibices sed et innumerabilium uulnerum cicatrices? Christus crucis non erubuit turpitudinem; et tu putide carnis tue uermibus deuorande confunderis nuditate. Ille nudatur, ceditur, nectitur uinculis, oblinitur sputis, quinquepartito uulnere illius caro perfoditur, ut nos a uitiorum, que in nos per quinque sensus ingrediuntur, irruptione curemur; et tu lasciuus, tu unctus, tu petulculus ac tenellus, non uis thesaurum carnis tue hominibus detegi, ne mortalis uel terrena, quod absit! sed magnum quid debeat estimari? Paulus apostolus ter uirgis in publico ceditur, nec ueretur; quinquies quadragenas  una minus in iudicio accipit, et letatur; preterea gaudere se dicit in frigore et nuditate . Petrus cum coapostolis omnibus flagellatur, atteritur in concilio Phariseorum; et omnes gloriantur atque tripudiant, quia dignatus est eos iehsu pro suo nomine contumelias pati . Dauid propriis indumentis exutus, et Ephod lineo precinctus, ante arcam Domini totis uiribus saltat; et non suam sed Dei gloriam querens, atque a regalis genii grauitate declinans, in Dei omnipotentis honore coniubilat. Cui Michol: »Quam 710 gloriosus, inquit, hodie fuit rex Isrel, discooperiens se ante ancillas seruorum suorum! et nudatus est, quasi si nudetur unus de scurris .« Superbi scilicet regis filia humilitatem uiri portare  non potuit, atque idcirco nuditatis, que Domino ministrabat, gloriam non cognouit.

Talem ergo merentur habere magistram qui carnem suam coram fratribus perhibent non esse nudandam. Et quoniam isti, arescentes in radice superbie, nunquam spiritualem germinant fructum, his merito congruit quod de illa quoque Scriptura testatur, dicens: »Igitur Michol filie Saul non est natus filius usque in diem mortis sue .« Nam et isti merito deberent a uobis cum austeritate repelli, sicut illam Dauid suis responsionibus fregit: »uiuit Dominus, ait, quia ludam ante Dominum, et uilis fiam plusquam factus sum, et ero humilis in oculis meis .« Cui scilicet Michol simul cum  suis discipulis deliciose uiuentibus quodammodo per Isaiam Dominus dicit. »Et nunc audi hec, delicata et habitans confidenter, que dicis in corde tuo: Ego sum, et non est preter me amplius, non sedebo uidua, et non uidebo sterilitatem; uenient tibi hec duo subito in una die, sterilitas et uiduitas .« Dauid plane, ut nudus incederet, sanctus qui in eo erat Spiritus impulit; Michol uero paternus ille possessor, ut eum insolenter argueret, incitauit. De quo uidelicet possessore dicitur: »Quia insiluit spiritus Domini malus in Saul .« Ideoque sine ulla dubitatione credendum est quia diuinus eum Spiritus prouocat qui ad honorem crucis Christi se humiliter nudat, et ille superbi Saul spiritu in arrogantiam tumoris  attollitur, qui se, ut crucifixo Christo participet, exuere dedignatur. Que profecto superbia sic eum ab ipso humilitatis auctore diuisit, ut ne Samuel quidem sibi ueniam impetrare potuerit.

Egregium prophetarum Isaiam publice coram omni populo nudum incedere Dominus imperat, et monachus, qui, ut ita loquar, unius stateris impar est, nudari coram paucis fratribus erubescit: »uade, inquit, solue saccum de lumbis tuis, et calceamenta tolle de pedibus tuis;« moxque subiunctum est: »Et fecit sic, uadens nudus et discalceatus .« Et notandum quia non molle carbasinum, non stamineum delicatum; sed, ait, solue saccum de lumbis tuis. Ut ex uestis mollitie colligas quam delicate, quam molliter uixerint quoscunque  etiam sub lege ueteri Spiritus ueritatis impleuit. Reges igitur ac prophete, imo Saluator, pariter et apostoli nequaquam ueriti sunt nudari, cum id ordo persecutionis expetiit; et tu, quasi dominicus delicatus, times nudus aspici, ne te contingat oculis uidentium fascinari! Et reuera fratres tui pulli sunt coruorum qui Domini sui portare gloriantur opprobrium; tu, sicut dicitur, filius galline albe, gaudes ornatus ac nitidulus apparere. Sed dum coruorum contemnis superbiendo nigredinem, lepre, quam lex antiqua denuntiat, incurris alborem.



711 CAPUT uI. Corporis nostri uilitas ac fetor.

Age, frater, quid est caro ista, quam uidelicet tam diligenti cura uestibus contegis, et tanquam  regiam sobolem molliter nutris? Nonne massa putredinis? nonne uermis, puluis ac cinis? Nec iste, qui nunc est, a sapiente uiro attenditur, sed potius dignum est ut sanies, uirus, fetor, et obscene corruptionis illuuies, que postmodum futura est, perpendatur. Quas ergo gratias tibi referent uermes, qui uoraturi sunt carnes quas molliter ac suauiter enutristi? Age, inquam, cur passus est Christus? An ut proprios reatus ablueret, et excessus sui commissa deleret? Sed audi Petrum de illo dicentem: »Qui peccatum non fecit, nec dolus inuentus est in ore eius .« Ad quid ergo passus est? Adhuc Petrus ipse respondet: »Christus, ait, passus est pro nobis, uobis relinquens  exemplum ut sequamini uestigia eius .« Christus ergo primo passus est, quem protinus apostoli sunt secuti, quorum et nos uestigia precipimur imitari, sicut unus eorum dicit: »Imitatores mei estote, sicut et ego Christi .« Ad quid ergo Christum legimus passum, nisi ut eius e uestigio prosequamur exemplum?

Obsecro itaque uos, dilectissimi, aures uestras a serpentinis peruersa loquentium sibilis claudite, easque in simplicitate pauperis et crucifixi Christi Iesu uirgines custodite; aureum Babylonis poculum, et calicem ire Dei, qui uobis blande porrigitur, ab ore uestro repellite; pestifera superborum et adulterantium uerbum Dei uenena uitate. De quibus ad Timotheum Apostolus dicit: »Profana et  uaniloquia deuita: multum enim proficiunt ad impietatem; et sermo eorum ut cancer serpit .« Ne uobis et mihi, quod absit! gemina formido contingat, quam Apostolus diuersis ponit in locis: »uobis quidem timeo ne, sicut serpens Euam seduxit astutia sua, ita corrumpantur sensus uestri, et excidant a simplicitate que est in Christo Iesu; mihi autem illud timeo ne sine causa laborauerim in uobis .« De illis etiam dicit: 712 »Nam eiusmodi pseudoapostoli sunt operarii subdoli, transfigurantes se in apostolos Christi, quorum finis erit secundum opera eorum .« Non ergo mens sancta participare crucem Christi in uerberibus metuat, non eius contumeliam in nuditate corporis erubescat,  cum ipse dicat: »Qui me erubuerit et meos sermones, hunc Filius hominis erubescet, cum uenerit in maiestate sua, et Patris, et sanctorum angelorum .« Nunquam plane de sui corporis nuditate confunditur qui clara mentis acie  future premia retributionis contemplatur, nec perhorrescit plagarum sub momento uolantem asperitatem qui prouide considerat eam que sibi compensanda est suauitatis eterne dulcedinem.

O quam iucundum! o quam insigne spectaculum! cum supernus Iudex de celo prospectat, et homo semetipsum in inferioribus pro suis delictis mittat! Ubi reus ipse, in pectoris sui tribunalibus presidens, trifarium tenet officium; in corde se constituit iudicem, reum in corpore, manibus se gaudet exhibere tortorem; ac si Deo sanctus penitens dicat: Non opus est, Domine, ut officio tuo me punire precipias; non expedit ut ipse me iusti examinis ultione percellas; ipse mihi manus iniicio, ipse de me uindictam capio, uicemque meis peccatis reddo.  Et hoc est profecto quod Petrus apostolus admonet, dicens: »Nemo uestrum patiatur quasi homicida, aut fur, aut maledicus, aut alienorum appetitor; si autem ut Christianus, non erubescat .« Enimuero ubi hoc fit, demones fugiunt, et quod ad Christi gloriam eorumque fit ignominiam, cernere perhorrescunt. Huic econtra spectaculo assistunt angeli, qui gaudent de peccatore conuerso ; et hoc Deo gaudentes annuntiant, cum iam inuisibilis Iudex id ipsum per se delectabiliter cernat. Hec est hostia que uiua mactatur, ad Deum per angelos oblata defertur; et sic humani corporis uictima illi unico sacrificio quod in ara crucis oblatum est, inuisibiliter permiscetur; et sic in uno thesauro sacrificium omne  reconditur, uidelicet et quod unumquodque membrum, et quod caput omnium obtulit electorum.


Sit nomen Domini benedictum.





713-714 OPUSCULUM QUADRAGESIMUM QUARTUM. DE DECEM AEGYPTI PLAGIS, ATQUE DECALOGO.





ARGUMENTUM.

Perniciosa quedam et teterrima uitia, que ab omnibus, et precipue ab iis qui arctius uite institutum arripuerunt, euitanda esse, per Aegypti plagas indicari; iis, tanquam antidota, que in Decalogo continentur precepta singula singulis ex diametro opponi docet.

 Dilectissimo fratri IOANNI iam non Laudensi, ideoque laudabili uiro, PETRUS peccator monachus paterne dilectionis affectum.

Contempsisti nuper, fili, Pharaonem, et superbi regis ac opprimentis Aegypti simul abominatus es seruitutem; necesse est ergo nunc ut, gradiens per desertum, multa tentationum genera subeas, sitis ac famis inopiam perferas, et sic per erumnosa pericula diuerseque calamitatis angustias ad terram repromissionis attingas. Oportet ergo te ad montem Sinai cum Hebraico populo festinare, et illic diuine legis mandata percipere, ut, his tanquam telis ac lorica  munitus, et insurgentium hostium iacula respuas et ingruentibus quibuslibet aduersitatum casibus non succumbas. Sed hec lex data est populo quinquagesimo die postquam egressi sunt ex Aegypto. Quinquagesimus autem numerus penitentie dedicatur, sicut per multa Scripturarum argumenta colligitur. Quod et Iubileus significat annus, et quinquagesimus ille psalmus, quem Dauid penitendo descripsit. Et sicut illi in Euangelio debitores, quorum alter quingentos, alter debebat quinquaginta denarios ; ita quoque qui debebat centum cados olei, quinquaginta scribere iussus est  . Que uidelicet omnia penitentie odoramenta salubriter spirant, si non desint nares intelligentie, que mysterii fragrantiam sagaciter attrahant. Ut ergo dignus sis diuine legis edicta suscipere, te per penitentiam corrige, preteriti reatus nequitiam confitere; et sic, intra penitentie numerum currens, ex confessione peccati peruenies ad montem Dei. Et hoc aptissime congruit quod mons ille Sinai dicitur, quod rubus interpretatur. Per rubum sane, qui spinis undique cingitur, peccatorum nostrorum, que Dominum pungunt, asperitas designatur. Unde per Ieremiam dicitur: »Spinis peccatorum suorum circumdedit me populus hic .« Et in Apocalypsi legitur: »Quia uidebit eum omnis oculus, et qui eum pupugerunt;  et plangent se super se omnes tribus terre .« Hic itaque mons sanctam prefigurat Ecclesiam, in qua fit et confessio simul et remissio peccatorum. Nam Moyses in rubo Dominum uidit, qui uidelicet rubus Ecclesiam, in qua Dominus uidetur, expressit. Unde et idem Moyses cum peteret, dicens: »Si inueni gratiam ante te, ostende mihi temetipsum manifeste, ut uideam te .« Cui responsum est ut supra petram staret, et inde Domini posteriora conspiceret. Petra nimirum illa fides est, super quam Ecclesia catholica construitur, unde Dominus uidetur.




[DE X PLAGIS AEGYPTI ATQUE DECALOGO.]



CAPUT PRIMUM. Quod diuina lex sit medicamentum plagarum.

Ab hoc ergo monte necessarium est medicamenta  suscipere, que te ualeant ab eo quem in Aegypto contraxeras languore sanare. Quid enim plage que in Aegypto facte sunt, nisi uulnera? et quid lex illa celestis, nisi eorumdem fuit uulnerum medicina? Debet enim per confessionem peccator eluuiem sui reatus euomere, et sic penitentie poculum de uasculo diuine legis haurire. Hic enim sorbetur antidotus, ut anime languentis egritudo sanetur. Porro autem anime carnalibus illecebris dissolute per uoluptatum suarum campos et prata discurrunt, et, tanquam effrenes equi, per lenocinantis petulantie blandimenta lasciuiunt. Cohortantur enim se uicissim, sicut liber Sapientie testatur, et dicunt: »uenite, et fruamur bonis que sunt, et utamur creatura tanquam in iuuentute celeriter;  uino pretioso et 715 unguentis nos impleamus, et non pretereat nos flos temporis; coronemus nos rosis, antequam marcescant; nullum pratum sit quod non pertranseat luxuria nostra, nemo nostrum sit exsors luxurie nostre; ubique relinquamus signa letitie .« Isti nimirum lasciuientes et hinnientes equi quanto pinguioris aruine sunt robore ualidi, tanto intrinsecus deterioris morbi noscuntur egritudine dissoluti; et cum illis frenum diuine legis adhibetur, quid aliud quam nexus ac uinculum putrescentibus membris apponitur; ut quod dehiscere prorsus ac fluere ceperat, preceptorum celestium retinaculis astringatur? Hinc est quod euangelicus ille Samaritanus appropians  illi qui uulneratus a latronibus fuerat, alligauit uulnera eius, infundens oleum et uinum . Hinc est quod per Ezechielem pollicetur, dicens: »Quod perierat requiram, et quod abiectum fuerat reducam, et quod confractum fuerat alligabo, et quod infirmum fuerat consolidabo .« Plage igitur facte sunt in Aegypto, quia humane anime uulnera infliguntur in mundo. Necesse est ergo ut uulnerati quique ad montem Sinai, hoc est ad Ecclesiam, ueniant, ut eorum uulnera preceptorum celestium nexus astringant. Nam quot plage fuerant, tot precepta sunt diuinitus promulgata, ut quot sunt uulnera cordis egroti, totidem sint medicamenta que illis ualeant adhiberi.



CAPUT II. De diuine legis promulgatione.


Sed antequam de plagarum ac legalium mandatorum concordi numero disputemus, dicendum est quia, sicut quinquagesimo die, postquam paschalis agnus occisus est , Hebraicus populus legitur accepisse Decalogum; ita nichilominus a resurrectione Domini quinquagesimo similiter die Spiritus sanctus super apostolos uisus est in uarietate linguarum . Illic digito Dei lex perhibetur fuisse descripta, et Spiritus sanctus, qui die Pentecostes discipulis datus est, digitus Dei dicitur, sicut ipse Dominus ait: »Si in digito Dei eiicio demonia, profecto peruenit in uos regnum Dei .« Audit illic populus uoces atque tonitura clangoremque  buccine perstrepentem; aspicit lampades et fulgura montemque fumantem. In uocibus nempe et tonitruis ac tube clangoribus uehemens clamor est predicantium, in lampadibus autem atque fulguribus claritas miraculorum. Que scilicet omnia sancti Spiritus sunt uirtute completa; quo flagrantes apostoli in uarietatibus intonuere linguarum, et radiarunt splendore uirtutum. Quod autem Dominus in igne simul ac fumo descendit, mystice docet quia, sicut fideles radio sue cognitionis illuminat, sic infidelium oculos quasi per fumigantes tenebras erroris obscurat. Hinc est quod Dominus in Euangelio dicit: »Ego in hunc mundum ueni, ut qui non uident, uideant, et qui uident, ceci fiant .« Et per Isaiam dicitur: »Succensa est  quasi ignis impietas, ueprem et spinam uorabit; et succendetur in densitate saltus, et conuoluetur superbia fumi .« Sed 716 quoniam epistolari compendio hec sacramenta non congruunt, que prolixis etiam uoluminibus explicari uix possunt, redeamus ad plagas Aegypti et mandata legis; et uideamus hinc nostra uulnera, illinc medicamenta celestia sub eodem numero contineri; ut quot sunt morbi, totidem apponantur antidoti; quatenus, dum suum cuique uulneri malagma salutis apponitur, rationalis anima mox ad statum incolumitatis pristine per omnia reformetur. Porro autem cum per lasciuie fluxum resoluitur anima, diuine legis indiget ligatura. Et cum mandatorum celestium uinculis  alligatur, ad robur optate salutis per obiecta uulneribus fomenta reducitur.



CAPUT III. De prima plaga.

Age igitur, prima plaga est cum aque uertuntur in sanguinem . Porro autem iste plage non fiunt nisi in Aegypto, id est in corde tenebroso et caligine cecitatis oppresso. Cui scilicet aque uertuntur in sanguinem, cum ceca mens, quantum ad se, confundit ac uiolat recte fidei puritatem. Sicut enim per aquam omnes de uisceribus terre segetes prodeunt, sic ex fide spiritualia proferuntur alimenta uirtutum. Tunc igitur aqua in sanguinem uertitur, cum cecitate perfidie cor insipiens obscuratur. Sicut de quibusdam dicit Apostolus: »Quia  cum cognouissent Dominum, non sicut Dominum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum .« Cui prime plage, hoc est pestilentissimo uulneri, mox adhibetur primi medicina precepti: »Audi, Isrel, Dominus Deus tuus Deus unus est .« Hoc est enim medicinale uinculum quo perfidie uulnus debeat alligari, ut, hoc audiens, unum solummodo Deum colas, et in plures deos marcescentis perfidie putredinem non effundas. Et, iusto Dei iudicio, iuxta litteram factum est ut illius fluuii sanguine potarentur Aegyptii in quo primitus pueri necabantur Hebrei.



CAPUT Iu. De secunda plaga.

 Secunda uero plaga ranarum est abundantia . Rana clamosum est animal, et in limosis uociferatur ex more paludibus. Cui similes iudicantur heretici ac philosophi, qui, uelut super paludes limosas, hoc est inter turbas squalore perfidie sordidas, uanis aduersus Christum uociferantur obloquiis; et, dum per argumenta fallacie non desinunt importunis garrire clamoribus, inane quidem in auribus tedium, sed nullum mentibus uiuendi afferunt cibum. Cui morbo, qui uidelicet in anima lethaliter seuit, secundum preceptum tanquam poculum salutis occurrit. Secundum autem preceptum est: »Non assumes nomen Domini Dei tui in uanum .« In uanum namque Christi nomen 717 assumit qui eum non Creatorem, sed tantummodo  creaturam credit. uanitati enim creatura subiecta est. Et ideo tales homines sunt procul dubio uani, quia, ueritatem Dei commutantes in mendacium, fidem adhibent uanitati.



CAPUT u. De tertia plaga.

Tertia uero plaga ciniphes sunt . Hoc autem animal tam minutum est ac perexiguum, ut, dum se per erem librat, et huc illucque uagabundis anfractibus instabiliter uolat, uisum cernere uolentis effugiat. In corpore tamen nostro cum sederit, pungit: adeo ut cum eas nequeas uidere dum uolant, compellaris sentire cum stimulant; et, dum circumuolantes, seseque importunius ingerentes, uultus  nostros infestare non desinunt, uolentes quiescere non permittunt. Quamobrem hec plaga uagationis et inquietudinis uitium manifeste designat. Quo uidelicet morbo quidam laborantes inutiliter huc illucque discurrunt, et, uelut malis uertumnis obnoxii, per impatientiam non quiescunt. Sed quoniam ciniphes iste perexigue sunt et noxie, ut non tam pondus uideantur habere quam morsus, qui uitio uagationis inseruiunt, quod per ciniphes designatur, leue quidem arbitrantur esse peccatum, sed non leui reatus perfodiuntur aculeo. Non aggrauat pondus, sed penetrat morsus; quia quanto uitium hoc leuius deputant, tanto maior necesse est ut peccati stimulus anime languentis inferiora transfigat. Huic itaque languori tertii precepti obuiat medicina, cum dicitur:  »Memento ut diem Sabbati sanctifices .« Sabbatum, id est requies. Ubi est sanctificatio Sabbati, ibi procul dubio spiritus Dei. Unde scriptum est: »Super quem requiescet spiritus meus, nisi super humilem et quietum, et trementem sermones meos?«  Pensanda sunt uerba, quia si Spiritus sanctus requiescit tantummodo super quietum, ergo deserit inquietum. Enimuero, sicut secundum preceptum refertur ad Filium, ita hoc tertium pertinet ad Spiritum sanctum, qui nichilominus tertia est in sancta Trinitate persona. Nam et illam tertiam plagam Spiritui sancto incantatores ascribunt, cum et ipsi ciniphes excitare non possunt, dicentes ad Pharaonem: »Digitus Dei est hic .« Ad colendum hoc Sabbatum, discipulum  suum prouocabat Apostolus, cum dicebat: »Attende lectioni et doctrine .« Et alibi: »Orate sine intermissione .« Ad huius Sabbati cultum Dominus nos prouocat per Prophetam, cum dicit: »uacate, et uidete, quoniam ego sum Dominus .« Ac si dicat: Spirituale sabbatum colite, uagationis inquietudinem deuitate, ut per Spiritus sancti gratiam fixos, non uos ciniphes inquietent, sed spiritualis sabbati cultura sanctificet. Notandum preterea quoniam tria duntaxat ista precepta in una descripta sunt tabula; alia uero septem continebantur in altera. Ista siquidem ad caritatem Dei; illa uero ad amorem pertinent proximi. Et idcirco non amplius quam due sunt tabule, quia gemine sunt caritatis impressiones 718 distincte.  Tria plane precepta in una tabula, septem uero descripta fuisse in alia, ex hoc maxime colligitur quod beatus Apostolus ad Ephesios ait: »Filii, obedite parentibus uestris in Domino, hoc enim iustum est .« Honora patrem et matrem, quod est mandatum primum in promissione, ut bene sit tibi, et sis longeuus super terram. Cur autem primum hoc mandatum dicitur, nisi quod in principio secunde tabule positum est? Quod etiam in promissione dicitur, quia quod in aliis preceptis non inuenitur, hoc preceptum longeuitatis promissio sequitur. Premisso nimirum hoc quod dicitur: Honora patrem et matrem, ut bene sit tibi, et sis longeuus super terram. Hoc ergo preceptum,  quod quartum est in generali numero mandatorum, in secunda tabula ponitur primum.



CAPUT uI. De quarta plaga.

Cui contraria est quarta plaga, hoc est cynomya, que dicitur musca canina . Nihil enim tam caninum est quam ignorare parentes, et illis qui nos genuerunt, reuerentiam non deferre. Eos etiam tanquam musce circumuolantes canini mores exagitant, qui, dum deferre parentibus nesciunt, per leuitatis inconstantiam a naturali grauitate recedunt; eosque tanquam canine musce dilacerant, dum se contra genitores suos quasi ringentes et oblatrantes per impatientiam uexant. Ut hec ergo plaga curetur, digna parentibus reuerentia deferatur.



CAPUT uII. De quinta plaga.


Quinta plaga mors pecorum est . Omnes enim qui, spreto coniugali toro, alienarum se mulierum feditatibus polluunt, et per obscene libidinis passim fluxa resoluunt, quid aliud quam bruta dicenda sunt pecora, atque a ratione spiritualis intelligentie penitus aliena? Facti sunt enim, »sicut equus et mulus, quibus non est intellectus .« Et per Ieremiam dicitur: »Satiaui eos, et mechati sunt, et in domo meretricis luxuriabantur; equi amatores in feminas emissarii facti sunt, unusquisque ad uxorem proximi sui hinniebat .« Hec ergo pecora necesse est ut funditus exstincta depereant, nisi diuine legis medicamen accurrat. Dicitur  ergo: »Non mechaberis .« Hoc itaque quintum preceptum quinte plage tanquam medicinalis nexus opponitur, ut, dum proprio toro quisque contentus esse compellitur, nequaquam in extraneos carnis amplexus intemperantia diffrenate libidinis extendatur.



CAPUT uIII. De sexta plaga.

Sexta plaga sunt uulnera, et uesice turgentes atque feruentes . In uulneribus scilicet 719 arguitur dolosa odientium ac purulenta malitia; in uesicis, tumens et inflata superbia; in feruore, estuans ira et inflammati furoris insania. Sunt enim anime quedam homicidales, in quibus he pestes oriuntur et acerrime seuiunt; easque,  nisi humanum sanguinem fundant, quiescere non permittunt. Huic itaque furenti morbo et immaniter seuienti sextum preceptum tanquam medicina celestis occurrit, quo dicitur: »Non occides .« Ut hoc quilibet audiens, exortam male uoluntatis in semetipso perniciem reprimat, nec extrinsecus ad effundendi cruoris effectum conceptum malitiose conscientie uirus erumpat.



CAPUT IX. De septima plaga.

Post hec plaga grandinis ponitur, ubi scilicet grando et ignis pariter ferebantur . Porro autem duo hec contraria sunt, frigus in grandine, calor in igne; sic qui aliena furantur, et a fraterna  caritate sunt frigidi, et ardore cupiditatis accensi. Ubi etiam fulgura atque tonitrua mista fuisse cum grandine perhibentur. Quid autem per fulgura et tonitrua, nisi pauor intolerabilis designatur? Et hoc furibus familiare est, ut primo capi, deinde puniri tremefactis uisceribus paueant, nec tamen a semel concepte nequitie perpetratione quiescant. Iste nimirum pestes, hoc est, grando, ignis, fulgura, simul atque tonitrua, eorum corda qui clam aliena diripiunt, tanquam quedam arua, deuastant: et, si qua sunt, omnes bone uoluntatis fruges, et germina dissipant. Huic itaque pessimo uulneri septimi succurrit medicina mandati, cum dicitur: »Non furaberis .« Ut hoc quisque cognoscens, cordis sui segetes hac multiplici peste non perdat, sed bonorum  operum frugibus anime sue cellarium repleat, implens illud apostolicum: »Qui furabatur, iam non furetur; sed laboret manibus suis, ut habeat unde tribuat necessitatem patientibus .«



CAPUT X. De octaua plaga.

Octaua autem plaga locuste sunt . Per hec animalia, que segetum germina destruunt et pestifero fruges ore corrodunt, qui possunt melius designari quam ii qui fratribus detrahunt, et falsum illis crimen opponunt [imponunt]. Nam quasi aliene segetis germina deuorant, dum fratrum suorum non modo bona supprimunt, que predicare debuerunt, sed ultro etiam nota eos falsi reatus infamant. Rodunt itaque, quia non modo eorum uera bona per  inuidentiam contegunt, sed eis etiam stigma ficte prauitatis inurunt. An isti tanquam locuste non rodunt, quibus per Apostolum dicitur: »Si mordetis et comeditis inuicem, uidete, ne ab inuicem consumamini?«  Huic itaque plage mandatum illud competenter opponitur, quo dictum est: »Non falsum testimonium dices .« Ut uidelicet falsus quisque testis, 720 qui non erit impunitus, ab aliene uite morsu se reprimat, locustinos dentes abiiciat, et uirentia segetis aliene germina non abrodat.



CAPUT XI. De nona plaga.

Iam nona plaga est densitas tenebrarum . Nemo magis in interiores tenebras labitur, quam  is qui coniugalis thalami uiolat fidem, et alienam inuadere querit uxorem. Sed has tenebras, quas utique cor luxurie deditum tolerat, diuine legis splendor illustrat, cum dicitur: »Non concupisces uxorem proximi tui .« Ubi notan [.....] quia non dicit, non tolles siue non pollues, [.....] quod plus est, non concupisces uxorem proximi [.....] Superius certe dictum est, non mechaberis; hic dicitur, non concupisces uxorem proximi tui. Ergo de re una duo uidentur esse mandata. Illic enim mechie alienum torum uiolantis effectus; hic etiam uiolare uolentis prohibetur affectus. Illic spurcus et illicitus condemnatur adulterii coitus; hic etiam adulterine concupiscentie compescitur appetitus. Et  reuera ipsa concupiscentia uiolandi alieni matrimonii adulterium est, sicut Dominus ait: »Qui uiderit uxorem alterius ad concupiscendum eam, iam mechatus est eam in corde suo .« Non ergo quispiam alienam concupiscat uxorem, ne palpabilem tenebrarum patiatur in corde caliginem. Quam et si forte iam patitur, corruscantem radium mandati legalis admittat, et sic tenebras conscientie cecutientis abiiciat.



CAPUT XII. De decima plaga.

Postremo decima plaga est mors primogenitorum . Duos filios habet homo, nimirum cum facit opus quod ad hanc pertinet uitam, et cum spirituale quid operatur quod ad uitam tendit eternam.  Sed spiritualis fructus, quasi primogenitus noster, in nostris operibus debet obtinere primatum. Unde et Dominus: »Primum, inquit, querite regnum Dei, et hec omnia adiicientur uobis .« Ac si dicat: Gignite spiritualem fructum, qui uester sit utique primogenitus; qui uero ad huius uite pertinet necessaria, sit in hereditate secundus. Huic enim primogenito cum Iacob debetur benedictio , de Esau uero eiusque similibus Scriptura dicit: »Hereditas, ad quam in principio festinatur, in nouissimo benedictione carebit .« De his duobus liberis in Deuteronomio per figuram dicitur: »Si habuerit homo uxores duas, unam dilectam, et alteram odiosam, genueritque ex eis liberos, et fuerit filius  odiose primogenitus, uolueritque substantiam inter filios suos diuidere, non poterit filium dilecte facere primogenitum, et preferre filio odiose: sed filium odiose agnoscet primogenitum, dabitque ei de his que habuerit cuncta duplicia; iste est enim principium liberorum eius, et huic debentur primogenita .« De quibus omnibus uerbum illud hic duntaxat ducimus exponendum, 721 quod uxor dilecta sit uita mollis, deliciosa, carnalis; odiosa autem uxor est uita spiritualis, utpote rigida, districta, et omnino carnalium delectationum illecebris inimica. Huius ergo filio primogenita debentur, quia spiritualis uite fructus illum habere meretur in premium, qui est, iuxta Ioannem,  »Primogenitus mortuorum, et princeps regum terre; qui dilexit nos, et lauit nos a peccatis nostris in sanguine suo .« Sed hic primogenitus, id est spiritualis fructus, illi procul dubio moritur, qui, suis non contentus, alienis rebus intendit; quod fraterni iuris est appetit, et bona proximi succensis auaritie facibus concupiscit. Sed decimum legis preceptum est: »Non concupisces rem proximi tui .« Hoc igitur ille mandatum diligenter  audiat, ne primogenitum perdat, ut de primogenito suo gaudeat, et nequaquam quod alienum est concupiscat.



CAPUT XIII. Diuinorum preceptorum emolumenta et preconia.

Hec sunt, fili carissime, diuine legis edicta: ab his omnia Scripture sacre prodeunt instrumenta, his omnibus sancte religionis innititur disciplina. Hec certe fluentium uulnerum uincula, hec salubris est animarum languentium medicina. Has plane omnes plagas, quas in Aegypto pertulimus, imo cunctos interiorum egritudinum morbos, quos in planitie secularis uite concepimus, apud montem Sinai , hoc est, in sublimitate sacri propositi, curare debemus. In his itaque semper esto, hec sedulus  meditare: et, ut ita loquar, hec pigmenta uel species in ptisanario mentis tue iugiter tere. Ex hac igitur aromatum cella 722 non exeas; sed hic omnes anime tue latebras curiosius inspice; cuncta uiscerum tuorum arcana scrutare; medicamenta uulneribus, prout cuique apta perspexeris, adhibe, et incolumitatem postquam semel adeptus fueris, peruigili satage solertia custodire. Nam peior est recidiua quam febris; et, sicut medici perhibent, dieta non minus est obseruanda quam cura; uidelicet ut alimenta que sunt contraria caueas; et quidquid noxium, quidquid acceptis antidotis probatur aduersum, tanquam uirus lethale contemnas. Hoc est plane decachordum illud psalterium, quod crebra plectri iubemur impulsione percutere, hoc est, sanctis operibus  quasi tot chordas quot sunt mandata, crispare. His itaque bene compositis, cum Moyse montana conscende, districtioris uite fastigium arripe, ut cum eo simul merearis audire: »uade, et dic eis: Reuertimini in tentoria uestra; tu uero sta hic, et loquar tibi omnia mandata, et ceremonias, atque iudicia .« Tu quoque dans mundo repudium, cum Domino iugiter permane, et in eius conspectu promptus assiste. Neque enim dicit: Sede hic, uel recumbe mecum; sed, sta hic mecum. Ut intelligas ipsum spirituale otium in laboris exercitio constitutum. Sta igitur in monte cum Domino, ut infederabile bellum cum spiritibus nequitie iugiter conseras, ut illices passionum carnalium petulantias non eneruiter frangas. Sic itaque aduersus ingruentium uitiorum  barbariem dimica, ut rebelles cum Iosue uictor obtineas reges , ipseque te iubeat uictricibus plantis eorum calcare ceruices; quatenus, hostium manubiis opulentus, et uictoriarum titulis insignitus, terram repromissionis triumphator attingas, imo cum ueris Isrelitis terram uiuentium hereditario semper munere possideas.


Sit nomen Domini benedictum.





723-724 OPUSCULUM QUADRAGESIMUM QUINTUM. DE SANCTA SIMPLICITATE SCIENTIAE INFLANTI ANTEPONENDA.





ARGUMENTUM.

Consolatur Ariprandum monachum, qui ingenium liberalibus disciplinis in seculo non excoluerit: ostenditque sciendi cupiditatem originem esse malorum omnium; scientiam ipsam, presertim a Christianis uirtutibus abiunctam, professoribus perniciosam, aliis inutilem; contra uero sanctam simplicitatem securam esse ac perutilem. Proinde illum hortatur ut, si uelit aliquid utiliter sapere, ad Deum per contemplationem rerum diuinarum accedat.

 Sancte spei filio ARIPRANDO, PETRUS peccator monachus paterne dilectionis affectum.

Nimis ingratus est seruus, si postquam tela uel gladios ab herili liberalitate percepit, eisdem mox armis accinctus, aduersus dominum suum protinus in bella consurgit: perduellionis reus est miles qui, ditatus imperialibus donis, asserit aptius sibi conuenire coronam quam subiectionis uel obedientie clientelam. Confiteris te, fili mi, frequentius impugnari, et infestantium cogitationum perferre caliginem, quia cum docile cor ac facillimum habeas ad discendum, ante ueri luminis aditum requisisti quam cecam philosophorum sapientiam disceres: ante ad eremum peruolasti, sequens uestigia piscatorum, quam liberalium artium non dicam studiis  sed stultitiis insudares.




[DE SANCTA SIMPLICITATE SCIENTIAE INFANTI ANTEPONENDA.]



CAPUT PRIMUM. Scientie cupiditas quam perniciosa.

Hanc ergo querelam a te clementia diuina commeruit, que et tibi subtilioris ingenii gratias prerogauit. Nimirum si inter ipsa tue rudimenta militie ueternosus hostis eodem te genere certaminis impetiit, quo scilicet et in ipso mundi nascentis initio primos parentes humani generis superauit. Hec enim prima serpentis uerba sunt ad mulierem, his sibilis draco teterrimus in cor eius uenena stillauit: »Scit Deus, inquit, quod in quocunque die comederis ex eo,« haud dubium quin pomo, »aperientur oculi uestri:« et, »eritis sicut dii, scientes bonum et malum .« Ecce, frater, uis grammaticam  discere? disce Deum pluraliter declinare. Artifex enim doctor, dum artem obedientie nouiter condit, ad colendos etiam plurimos deos inauditam mundo declinationis regulam introducit. Porro, qui uitiorum omnium cateruas moliebatur inducere, cupiditatem scientie quasi ducem exercitus posuit, sicque post eam infelici mundo cunctas iniquitatum turmas inuexit. Quid ergo mirum si in Eue filium idipsum adhuc iaculum uibrat quod in eamdem Euam antiquus olim hostis intorserat? Expertus quippe non potest desperare successum, dum eamdem filiis infert pugnam qua super parentes nostros dudum se meminit obtinuisse uictoriam.

Sed cum Redemptor noster pastor utique sit, non quidem canum uel luporum ferarumue frendentium, sed ouium, et non tantum ouium sed et agnorum,  non licet, queso, pastori, ut censoriam super gregem suum uirgulam teneat, eumque uel mense uel pascue pro uoluntate decernat? Nam et Dominus in legalibus ceremoniis modo boues, modo uitulos, modo arietes, modo agnos anniculos precipit immolari.



CAPUT II. Cur Deus alios iuuenes, alios senes ad se uocet.

Dum ergo de grege suo faciat possessor quisque quod uelit, quo pacto non licuit Creatori tuo te uelut agnum tenerrimum mense refectionis apponere, reliquumque gregem in exterioris adhuc uite pascuis reseruare: ut te iam intra propria uiscera speciali quadam familiaritate traiiciat, dum alios interim suis temporibus conuertendos moderamine pie dispensationis  exspectat? Samuel namque puerulus tanquam tener agniculus cum tribus farine modiis et amphora uini, mense Domini, ut 725 ita loquar, apponitur, dum Heli sacerdoti, et templo Dei, quod erat in Silo, a parentibus dedicatur . Ioannes Baptista non solum ipse agnus, sed Agnum predicaturus qui tollit peccata mundi, de grege sacerdotalis domus eligitur, et in deserta contendit ; ut eo Dominus, uelut epulo suauis edulii, delectabiliter saginetur. Non enim homines ad procinctum spiritualis militie pro suo duntaxat alleguntur arbitrio; sed is qui eos, ut ad se conuertantur, inspirat, singula super eos etatum ac temporum momenta dispensat; ut alios ad se trahat grandeua iam senectute maturos, alios iuuenilis  incrementi uigore robustos; istos tollat primo pubescentis adolescentie decore uernantes, illos autem ab ipso pueritie lactantis exordio, uelut de nido pullos inducat implumes. Achias sane pre nimia iam senectute caligat, sed uxorem Ieroboam eminus aduentantem prophetalis oculi serenitate prospectat: »Ingredere, inquit, uxor Ieroboam, cur aliam te esse simulas? Ego autem missus sum ad te durus nuntius .« Ezechiel tricennali uiget etate, cum, iuxta Chobar fluuium constitutus, ad dispensandum prophetice gratie promouetur officium . Dauid uixdum primo florentis adolescentie decore pubescens, de post fetantes paterne subiectionis eligitur, et ad crispandum spiritualis allegorie psalterium, atque ad obtinendum regalis sceptri fastigium promouetur .  Ieremie dictum est: »Priusquam te formarem in utero, noui te; et antequam exires de uulua, sanctificaui te, et prophetam in gentibus dedi te .« Et quid plures enumerem? Qui enim Eleazarum pre senili algore iam frigidum, triumphali martyrii feruore succendit , ipse teneros adhuc B. Felicitatis filios inuicte fidei constantia roborauit.



CAPUT III. Cur Deus per uiros idiotas ac simplices mundum instituit.

Sed forte dicas: Multos lucrifacerem, si gratia predicationis affluerem, si copiam scientie litteralis haberem. Et ego respondeo quoniam et Eleazarus multos potuisset ab idololatria reuocare, si uiueret  ; Machabei et innumerabiles Christi martyres plurimos ad agonem fidei firmare potuissent, si persecutionis illate differre supplicia decreuissent; sed quoniam ad penarum perferenda tormenta efficacius edificauerunt martyrizando quam predicando, postponentes uerbum, reliquere sequentibus imitationis exemplum. Tu quoque ualentius prouocas uidentes te properare post Christum, quam promouere potueras audientes qualibet multiplicitate uerborum. Nec enim Deus omnipotens nostra grammatica indiget, ut post se homines trahat, cum in ipso humane redemptionis exordio, cum magis uideretur utique necessarium ad conspergenda noue fidei semina, non miserit philosophos et oratores, sed simplices potius ac piscatores. Unde legitur  quia Samson maxillam asini que iacebat arripuit, et in ea mille Philistheos occidit . Quid est enim per iacentem asini maxillam mille uiros occidere, nisi per linguas humilium 726 atque simplicium perfectum non credentium numerum a prauitatis sue statu deiicere, atque ad humilitatem Christi per sancte predicationis officium inclinare? Nam quia Samson interpretatur sol, postquam mundo sol iste resplenduit, postquam miraculorum atque signorum suorum per orbem terrarum radios sparsit, omnium mox sibi resistentium colla perdomuit, eosque a superbie uite sue rigore prostrauit.



CAPUT Iu. Quid in concionatore requiratur.

 Tu quoque, fili mi, ut predicandi sortiaris officium, imitare uel asini, de quo dictum est, uel etiam ouis exemplum. Que nimirum cum uiuit, turpiter beat [balat], mortua uero in instrumentis musicis suauiter cantat: sic et qui carnaliter uiuunt, balare cum ouibus inaniter possunt, nauiter explere predicatoris officium nequeunt. Dicit etiam Propheta: »Laudate Dominum in tympano et choro .« Corium quippe non sonat, nisi siccum relinquens humor abscedat. Si ergo uis ut tympanum uel chorda tua clarum in auditorum cordibus sonitum reddat, omnis a te uite carnalis humor euaneat, mens tua ab omni fluxu luxurie prurientis arescat. Nam et frigus concretum pectori, uocem  intercipere consueuit. Si uis ergo Dei uerbum claris uocibus intonare, caue ne diuini amoris in te flamma tepescat, ne tibi principis in Aquilone sedentis  algor obrepat. Hoc denique frigus iam tunc ille conceperat qui deambulanti Domino ad auram paradisi post meridiem, raucis quodammodo uocibus respondebat: »Audiui, inquit, uocem tuam, et timui, eo quod nudus essem, et abscondi me .« Porro quia meridianus ab illo iam feruor abierat, aura quoque frigoris est alumna. Huc accedebat quia et illum iam innocentia sublata nudauerat. Hec omnia quid aliud innuunt, quam quia illius uiscera exstincti amoris algor obstrinxerat, atque ideo uox illius in auribus Domini raucum sonabat? Hoc frigore iam et Heli sacerdos constrictus  obtorpuerat, qui filiis suis aiebat: »Non est hec bona, filii mei, fama, quam ego audio, ut transgredi faciatis populum Domini .« Nam quia predicatoris huius guttur ab amore Domini algor occluserat, idcirco uox eius quodammodo rauciens, in filiorum suorum cordibus efficaciter non sonabat. Si uis ergo uocem habere uel in predicationibus intonantem, uel in orationibus efficacem, satage semper ut te diuinus feruor accendat, ne uocem tuam torpor frigoris intercipiat. Frigide quippe mentis oratio uel predicatio non admittitur, et tanquam uox rauciens non auditur. Ab hoc plane frigore Abraham alienus exstiterat, de quo Scriptura pronuntiat: »Quoniam apparuit ei Dominus in conualle Mambre, sedenti in ostio tabernaculi sui in ipso feruore  diei .« Et sponsus ille celestis, sicut in Canticis dicitur, pascit et cubat in meridie . Enimuero cum te cordis acumen permouet ad querelam, quid aliud agis quam aduersus Deum per eadem que Deus contulit arma confligis? Et cum ingratum esse Deo non parui sit criminis, 727 formidolose tibi cauendum est ne inde contra Deum prosilias in tyrannidem, unde gratiarum illi debueras actionem; et dum scientiam, que inflat, immoderatius flagitas, caritatem, que edificat , insipienter offendas. Quid enim scis utrum dispensator meritorum omnipotens Deus ad hoc tibi subtilioris ingenii perspicaciam agilitatemque contulerit, ut iam tibi quodammodo signum future remunerationis ostenderet; et occidentem illam  scientiam, quam pro illius amore spreuisti, uiuacis mentis acumine compensaret. Nam cum littere oriantur ex sensu, non sensus procedat ex litteris, cui sensus incolumis est litteras non requirit. In litterario quippe ludo, ubi pueri prima articulate uocis elementa suscipiunt, alii quidem abecedarii, alii syllabarii, quidam uero nominarii, nonnulli etiam calculatores appellantur; et hec nomina cum audimus, ex ipsis continuo quis sit in pueris profectus agnoscimus.



CAPUT u. Quomodo Spiritus sanctus nos doceat.

Cui uero per donum sancti Spiritus intellectus aperitur, quia per conceptum uigorem uiuacis ingenii  cuncta facile comprehendit, his ad discendum gradibus magnopere non egebit. Sicut de tribus illis pueris dicitur: »Quia dedit illis scientiam et disciplinam in omni libro et sapientia, Danieli autem dedit intelligentiam omnium uisionum et somniorum; ita ut Babyloniorum sapientes ad eorum prudentiam non attingerent, eosque magi, harioli, uel aruspices in mysteriorum celestium reuelationibus non equarent .«

Sed et, ueteribus omissis, ad modernos iterum ueniamus. Beatus Benedictus ad litterarum studia mittitur, sed mox ad sapientem Christi stultitiam reuocatur; et, quia scholam pia rusticitate mutauit, hoc descriptum reliquit in capisterio muliercule, quod de se mundi sapientes exprimere nequeunt in  mensa geometrice uel astronomice discipline. Litteras et Martinus ignorat; sed hic fatuus et imperitus perditas trium mortuorum animas ab inferis reuocat. Antonius non rhetoricatur, sed toto conspicuus orbe, litteris, ut ita loquar, uitalibus legitur. Hilarion Platones et Pythagoras proiicit, unoque contentus Euangelio, in sepulcrali se cellule antro concludit; sed ecce demonibus imperat, quem philosophorum studia non exornant. Que si tu quoque apud seculum, ut efflagitas, didicisses, fortassis hodie Dominus intra sortis sue funiculum non haberet. Est enim sapientia de qua scriptum est: »Nam per sapientiam sanati sunt quicunque placuerunt tibi, Domine, ab initio .« Et est sapientia, de qua dicitur: »Non est hec sapientia desursum  descendens, sed terrena, animalis, diabolica .« Et, o quantis hec ipsa terrena et animalis sapientia non concessit iter prosperum, ut uidelicet ante corruerent in periculum mortis quam fruerentur optatis!



728 CAPUT uI. Quod humana sapientia multis periculis subiacet.

Gualterus plane, magistri mei, scilicet Iuonis, socius fuit, qui per triginta ferme annos ita per occiduos fines sapientiam persecutus est, ut de regnis ad regna contenderet: et non modo Teutonum, Gallorum, sed et Saracenorum quoque Hispaniensium urbes, oppida simul atque prouincias penetraret; sed mox ut, studiis toto, ut ita loquar, orbe corrasis, exsilium habitatione mutauit, et iam uelut in  pace compositus docere pueros cepit, emuli sui, cuiusdam uidelicet alterius sapientis necessarii uel fautores, eum simpliciter gradientem ex insidiis occiderunt: qui confossus gladiis, non sacerdotes, ut mihi relatum arbitror, petiit; non de transactis confessionem uel penitudinem gessit; sed usque ad ultimum spiritum hoc solum inclamare non desiit: Heu quale damnum! Si quid autem uel de confessione facienda uel aliud quid dicebatur, ille iam alienatus hoc solummodo repetebat: Heu quale damnum! Hic itaque uelut arachne inextricabilia, ut sibi uidebatur, subtegminis fila contexuit; sed mox ut ea uentus ultime necessitatis impulit, protinus in nichilum omnia dissipauit. Anni quippe nostri,  testante Propheta, sicut aranea meditabuntur .

Ugo, Parmensis Ecclesie clericus, quot utilitatum dotes habuerit, non enumero, quia laciniosi styli deuito fastidium. Hic tante fuit ambitionis in artium studiis, ut astrolabium sibi de clarissimo prouideret argento, ut, dum spiraret ad episcopale fastigium, Conradi imperatoris se constituit capellanum: a quo dum reuertitur regiis pollicitationibus cumulatus, et de consequenda dignitate pene non dubius, incidit in latrones. Presbyter enim quidam in Teutonicis partibus, qui laicum habebat asseclam, pascentes equos illius tentauit inuadere. Cui dum ille sese impiger obiecisset, presbyter eum lancea confodiens, interemit, et tunc liquido deprehendit nil fuisse  quod didicit, dum simul amisit et irridentis uite dulcedinem et concupiti culminis dignitatem.



CAPUT uII. De mundane sapientie effectibus.

Preterea sepe contingit ut nonnulli carnaliter sapientes et diutius uiuant, et nunquam ualeant inuenire quod optant. In sapientie quippe sue uanitate confisi, dum sperant facile cuncta suppetere, arbitrantur utique se religionis testimonio non egere; et dum inanem sapientiam iactant, insipienter uiuere non formidant. Quamobrem a se conspicientibus eorum actus exploditur, uita conspuitur, conuersatio deridetur, fama polluitur, testimonium condemnatur; ideoque qui proposuerant ad uotum carnis uiuere, in contrarium uersa sententia, sepe  compelluntur egere, cum e diuerso quique simplices et quieti rebus exuberent necessariis 729. Unde per Isaiam Dominus dicit: »Pro eo quod uocaui, et non respondistis; locutus sum, et non audistis; et faciebatis malum in oculis meis; et que nolui elegistis: propter hoc ecce serui mei comedent, et uos esurietis: ecce serui mei bibent, et uos sitietis; ecce serui mei letabuntur, et uos confundemini; ecce serui mei laudabunt pre exsultatione cordis, et uos clamabitis pre dolore, et pre contritione spiritus ululabitis .«

Hodieque certe in Romana urbe frater aduiuit, ortus de summis proceribus Galliarum, cuius nomen taceo, quia fratris ignominiam perhorresco. Cui nescio an aliquid utilitatis desit. Tot siquidem  exteriorum bonorum floribus enitescit: nobilis ut imperator; pulcher aspectu quodammodo, sicut Tullius loquitur; ut uirgilius petatur; tuba uehemens in Ecclesia; perspicax et acutus est in lege diuina; scholastice disputans, quasi descripta libri uerba percurrit; uulgariter loquens, Romane urbanitatis regulam non offendit. Quid de monachico prosequar ordine? quid de regularis magisterio discipline? In quorum uidelicet notitia ita conualuit ut nec docere nauiter possit; sed eius, proh dolor! talis est uita, ut eum alteri nullus inuideat, ad se introducere nemo deposcat; et, ut rem non diutius protraham, stulto sapienti monasterialis ad habitandum ianua clauditur: cuius passim rusticis et  imperitis ac dyscolis aditus non negatur. Unde recte uir sapiens ait: »Melior est homo cui deficit sapientia, et deficiens sensu in timore, quam qui abundat sensu, et transgreditur legem Altissimi .«

Quod etiam in Domino meo Leone probatur incluso. Posuimus enim stulte peritum, apponamus etiam sapienter indoctum. Hic plane Leo  litteras non didicerit, grammaticos quoslibet ac mundi philosophos in Scripturarum notitia et consiliorum spiritualium profunditate precellit: ut quicunque ad illum de quouis anime negotio consulentes accedimus, suscipientes ab eo uerbum, ita confidimus ac si prophetici spiritus oraculum reportemus.  Sed quoniam et tibi apprime notus est, et opusculis nostris frequenter insertus, sufficiat unum hic uerbum proponere quod nuper ab eius ore quasi negligenter cecidit, sed a me negligenter audiri non potuit. Nam cum inter cetera spiritualiter uiuendi capitula solerter inquirerem: Utrum ille post solutum nocturne synaxis officium posset dormire si uellet, hoc se funditus nescire perhibuit. Cumque idipsum ego sepius iterarem, et an ille circa diluculum dormiret perquirerem, respondit ille se hoc omnimodis ignorare, quia nunquam penitus expertus esset. Subiunxit etiam se suis assuetum cogitationibus respondere: Accidietur, inquit, cor, palpitent oculi, os per crebra balaustia gannire non cesset, caput etiam nutet et in ima deuergat;  sed quia hec omnia me perimere nequeunt, ad consentiendum huius temporis somno nullatenus superabunt. Nam et nos super hac re distichum feceramus, quod hic inserere otiosum esse non ducimus:

730 Non canonem soluit, qui psallens nocte redormit:
Ne tamen hoc passim ponat caput ante synaxim.
Sed heu me miserum! hoc inter me et domnum Leonem, quod inter fortissimum Dauid et delirum euenit histrionem. Ille siquidem uiribus fortia fecerat, iste sola uoce triumphalia eius gesta decantat. Ille nimirum se Deo nouit per somni mactare conflictum; nos uersiculos facimus ad similitudinem puerorum. Et quale, queso, est effetum uiribus ac  tenuissimi corporis hominem iam per septuaginta fere annos in monastico habitu degere, et adhuc utrum diurne lucis erumpente crepusculo dormire ualeat, ignorare? Hic itaque prudens, hic uere dicendus est sapiens, qui, dum mundum calcibus abiicit, ipsum mundi principem philosophando deludit.



CAPUT uIII. Quod ad Deum accedentes humanis disciplinis non indigent.

Quocirca, dilectisime fili, noli huiusmodi sapientiam querere, que tibi simul cum reprobis et gentilibus ualeat conuenire. Quis enim accendit lucernam, ut uideat solem? quis scolacibus utitur ut stellarum micantium uideat claritatem? Ita qui  Deum uel sanctos eius sincero querit intuitu, non indiget peregrina luce ut ueram conspiciat lucem. Ipsa quippe uera sapientia se querentibus aperit, et, sine adulterine lucis auxilio inoccidue se fulgor ostendit. Unde scriptum est: »Clara est semper, et nunquam marcescet sapientia; et facile uidetur ab his qui diligunt illam; et inuenitur ab his qui querunt illam: preoccupat eos qui se concupiscunt, ut illis se prior ostendat .« Illam ergo sapientiam quere, illam totis uisceribus ardenter amplectere, ex qua non modo ualeas sapere, sed et uiuere, ac per eam sine fine gaudere. In Deo igitur, qui uera est sapientia, querendi et intelligendi finem constitue: hunc assiduus meditare, in eo iugiter requiesce. Cui scilicet in eodem Sapientie libro dicitur:  »Nosse enim te, consummata iustitia est; et scire iustitiam et uirtutem tuam, radix est immortalitatis .« In illo igitur defige totum tue mentis obtutum, ab illo sapientie fonte sume sitibundi pectoris haustum, ut in uisceribus tuis illius uitalis poculi uigore concepto, et ipse celestis gratie madore iugiter uireas, et in alios distillantia fontis irrigui fluenta transfundas. Et queso ut hoc per te quandoque Deus omnipotens exhibeat fratribus tuis quod per Isaiam promisit pauperibus suis: »Egeni, inquit, et pauperes querunt aquas, et non sunt; lingua eorum siti aruit. Ego Dominus exaudiam eos, Deus Isrel non derelinquam eos .« Ubi mox sequitur: »Aperiam in supinis collibus flumina, et in medio camporum fontes; ponam desertum in  stagnum aquarum, et terram inuiam in riuos aquarum .«

Quoniam igitur, fili carissime, temetipsum uelut agnum tenerrimum obtulisti, et hoc demones 731 per era uolitantes incursant, ut uel ex manibus tuis oblata diripiant, uel iniecta praue cogitationis illuuione corrumpant; tu cum Abraham imminentes ad impetum uolucres abige, ut holocaustum tuum immaculatum et integrum ualeas custodire . Ex eorum quippe pharetra procul dubio toxicata cogitationis huius sagitta depromitur, ut litterarum studia remanentibus in seculo ceuis tuis inuideas, et in hoc eos cautos ac prouidos, te uero deceptum et fatuum credas, utpote, si hoc et ipse fecisses, quasi gratiorem tunc hostiam Deo tue  conuersionis offerres: sed hoc totum Deo ueraciter obtulisti quidquid, ad meliorem ac manentem substantiam properans, pro amore illius acquirere contempsisti. Melius est autem totum simul offerre, quam particulariter dispensare. Sicut enim melius est ouem dare quam fructus ouis, ita laudabilius est totam artem Deo simul offerre, quam fructus artis. Iulianus Cesar et Donatus martyr uno tempore didicerunt. Et ille quidem permansit in studiis, hic secutus est uestigia ueritatis. Sed ille in sapientia sua tam feliciter floruit, ut octo libros contra Galileos  et Euangelium scriberet; Donatus autem desipuit, ut celeste fastigium cum triumphalis martyrii gloria  penetraret. Ioannes euangelista apud seculum pene nil didicit, sed, spretis oratorum dialecticorumque uersutiis, ad simplicem Iesu stultitiam puerulus commigrauit. Hic tamen dum per libri sui principium summe lucis mysterium terribiliter intonat, illico philosophorum ceca subtilitas in tenebrosa studiorum suorum profunditate caligit. Preterea beatus papa Gregorius artis grammatice disciplinam eatenus in suis 732 laudat epistolis, ut eam congruere deneget Christianis . Hieronymus ad tribunalia tremenda pertrahitur, flagris atrocioribus uerberatur: cui tamen non aliud quam Ciceroniani nominis crimen impingitur. Deuotatur ille hac se prorsus ultione plectendum si seculares libros ulterius legeret, ac si  Christum per apostatice perfidie sacrilegium denegaret. Dicebatur enim illi: »Ciceronianus es, non Christianus.« Et ille: »Si seculares, inquit, codices ulterius legero, te negaui .« Honesta satis et utilis sapientia! nimirum, que cum Christi negatione confertur, que heretice perfidie comparatur; ut idem ualeat  eam legere, quod Deum negare. Si ergo is qui terrenum illud dogma didicerat, ab eius compescitur usu; quanto magis qui necdum expertus est, ab eius prohibetur accessu? Si ille cohibetur a notis, quanto cautius iste reprimendus est a discendis. Discumbis, frater, ad mensam Dei, sufficiant tibi dapes celestis eloquii. Abiice lolium, quod in uesaniam comedentium mentes inebriat; suscipe frumentum, quod esurientium animas sobria refectione confirmat. Nec fauces anime tue uitalis esce fastidiant alimentum, sed procul abiiciant falsitatis ineptias et quisquilia uanitatum. Omnipotens Deus, dulcissime fili, doctrina te sue legis erudiat, ut cor tuum uere sapientie luce perfundat; te de manibus tuis uiuentis hostie suscipiat holocaustum, et ad spiritalium  prouehat incrementa uirtutum; te semper in se manere concedat, et inuicem ipse in tuis uisceribus delectabiliter requiescat, ut, sicut est ipse pollicitus, tanquam palmes in uite, nunquam desinas pii operis germina pullulare. Amen.


Sit nomen Domini benedictum.





733-734 OPUSCULUM QUADRAGESIMUM SEXTUM. DE FERENDA AEQUANIMITER CORREPTIONE.





ARGUMENTUM.

Ariprandum tironem in militia spirituali laudat quod adolescens ad eremum se contulerit, monetque illum ut exemplo Christi Domini regularem disciplinam non deserat; proinde equo animo ferat non modo seniorum uerum etiam iuniorum correptiones, que ad animi labes abluendas sui aliorumque profectum plurimi faciunt: multa ex occasione dicit de bono correptionis, et cur, et an sine culpa sanctus Paulus sanctum Petrum obiurgauerit.

 ARIPRANDO fratri carissimo PETRUS peccator monachus paterne dilectionis affectum.

Exigis, dilectissime fili, ut tibi aliquid scribam, et qui, me dictante, frequenter aliis scriptitas, ut tibi quoque aliquid scribatur imploras. Sed unde scriptori congruentius incipiam scribere, quam a scribendi ipsius mystica dignitate? In te quippe, qui scribis, tres sunt digiti, et una manus; cui uero scribis, tres sunt persone, et unus Deus. Cum igitur ex diuersis apicibus continuum ducis articulum, ad illum semper unum tua dirigatur intentio, cuius in temetipso per quamdam similitudinem conspicis sacramentum. Et quia, dum in scholarum adhuc gymnasio inter adolescentulos ageres, et ephebi uultus florem necdum pubis ulla uel tenuis lanugo uestiret,  feruor te sancti Spiritus incitauit ut non monasteriale propositum, sed eremi potius arriperes institutum: caue ne, per etatis adhuc imbecillis obtentum, sancti loci regulam uioles; ne rigorem atque seueritatem beate conuersationis enerues; ne mutari uelis solitam seueritatis consuetudinem; ne peregrine adinuentionis presumas superinducere nouitatem. Nam et ipse qui magister est angelorum in celo, morem in terra tenuit quem inuenit;  nec dedignatus est terrenam seruare consuetudinem, qui uenerat exhibere celestem. Nam, ut infinita preteream, cur sibi caput ac pedes unguento conspergi muliebri ministerio passus est, nisi quia Palestine atque Iudaice regionis mos erat ut eius accole crebrius ungerentur? Hinc est enim quod ait: »Tu autem cum ieiunas, unge caput tuum .« Et quid mirum si Dominus in uita seruauerit morem patrie, quem et sepulture sue sacrosanctis exsequiis non dedignatus est custodire? Sic enim Ioannes refert: »Ioseph ab Arimathia et Nicodemus acceperunt corpus Iesu, et ligauerunt illud linteis cum aromatibus, sicut mos Iudeis est sepelire .« Cum ergo is qui est ipsa sapientia, per quam cuncta  sunt condita, in his etiam rebus que nullius pene uidentur esse momenti, traditionem hominum seruare non respuit; quante presumptionis est, si discipline quis regulam frangat, quam a sanctis Patribus traditam non ignorat?




[DE FERENDA AEQUANIMITER CORREPTIONE.]



CAPUT PRIMUM. Correptiones equo animo ferentium emolumenta.

Inter cetera igitur sancte conuersationis insignia, que uidelicet et in aliis florere consideras, et tu  ipse, diuina suffragante clementia, iam irreprehensibiliter seruas, unum pre ceteris caue ne correptiones aliquando grauiter feras, ne qualibet occasione redargui a tuis quoque iunioribus erubescas. Quod uidelicet huius loci tam familiare est atque natiuum, ut qui corripitur [correptus, fugit, nobiscum habitare non possit. Ad hoc enim homo de seculo magisterio regularis discipline submittitur, ut rubiginem quam de mundo lenocinante contraxerat aspere correptionis lima detergat. Unde est quod Sapientia loquitur in Prouerbiis: »Conuertimini ad correptionem meam; en proferam uobis spiritum meum .« Non enim dixit, ad blanditias meas; sed: »Conuertimini, inquit, ad correptionem meam.« Unde quibusdam corripi dedignantibus  ait: »Mane consurgent, et non inuenient me; eo quod exosam habuerint disciplinam, et timorem Domini non susceperint, nec acquieuerint consilio meo, et detraxerint uniuerse correptioni mee .« Hinc admonet dicens: »Disciplinam Domini, fili mi, ne abiicias, nec deficias cum ab ipso corriperis: quem enim diligit 735 Dominus, corripit; et quasi pater in filio complacet sibi .« Iure scilicet non hominis, sed Domini, correptio dicitur, cum in amore Christi a proximo in proximum quelibet seueritas irrogatur; et nimis a sapientia deuiat qui superbum cor diuinis increpationibus non inclinat. Unde et idem Salomon ait: »Qui diligit disciplinam, diligit sapientiam; qui autem odit increpationes, insipiens est  .« Quapropter idem insipiens in Prouerbiorum libro conqueritur, dicens: »Cur detestatus sum disciplinam, et increpationibus non acquieuit cor meum, nec audiui uocem docentium me, et magistris non inclinaui aurem meam?«  At contra quisquis increpationibus equanimiter acquiescit, de catalogo sapientum non recedit. Unde scriptum est: »Auris que audit increpationem uite, in medio sapientium commorabitur; qui uero abiicit disciplinam, despicit animam suam .« uitrici denique priuignis indulgent; patres dura plerumque uerbera propriis pignoribus adhibent. Illi nimirum odientem pascunt; isti uero diligentes erudiunt et affligunt. Unde scriptum est: »Qui parcit uirge, odit filium suum; qui autem diligit  illum, instanter erudit .« Et alibi: »Melior est manifesta correptio, quam amor absconditus. Meliora sunt uulnera diligentis, quam fraudulenta oscula odientis .« Iterum scriptum est: »Erudi filium tuum, ne desperes: ad interfectionem eius ne ponas manum [animam] tuam .« Ad interfectionem quippe filii paterna manus ponitur, cum in eum quem nequiter agentem conspicit, non modo non inuehitur, sed eius insuper plectendis actibus delectatur; et plausibilibus non ueretur uerbis extollere, quem duris debuerat uerberibus



CAPUT II. Quod sapientis est amare correptionem, stulti odisse.


Quisquis ergo sapiens est, austeritatis illate duritiam anime sue uulneribus deputat medicinam. Unde scriptum est: »Si corripueris sapientem, intelliget disciplinam ;« et iterum: »Plus proficit correptio apud prudentem, quam plaga apud stultum .« De quo etiam prudente dicitur: »Qui patiens est, multa gubernatur prudentia; qui autem impatiens est, exaltat stultitiam suam .« Stultitiam quippe suam exaltat impatiens, quia quo per impatientiam suam a quibuslibet frequentius leditur, eo quotidianis contra eos iurgiis atrocius efferatur. Unde legitur: »Semper iurgia querit malus; angelus autem  crudelis mittitur contra eum .« Crudelis angelus contra querentem iurgia mittitur, quia dignum est ut mentem in qua crudelitas habitat, crudelis possessor inuadat; quia, sicut dicit Apostolus: Ira demonium habet. Unde illic, mox ut crudelem mitti contra impatientem docuit, presto subiunxit: »Expedit magis urse occurrere, raptis fetibus, quam fatuo confidenti sibi in stultitia sua .« De hoc fatuo et impatienti scriptum est: »Noli esse amicus homini iracundo, neque ambules cum 736 uiro furioso, ne forte discas semitas eius, et sumas scandalum anime tue .« Porro sicut eger qui non capit antidotum moritur, ita qui non potest corripi, nequit ab anime sue languoribus releuari. Unde rursus per Salomonem dicitur:  »Noli subtrahere a puero disciplinam; si enim percusseris eum uirga, non morietur; tu uirga percuties eum, et animam eius de inferno liberabis .« uis audire quid illis immineat qui respuunt corripi? qui dedignantur a senioribus obiurgari? »uiro, inquit, qui corripientem dura ceruice contemnit, repentinus ei superueniet interitus, et eum sanitas non sequetur .« Ubi et paulo post subditur: »Erudi filium tuum, et refrigerabit te, et dabit delicias anime tue .« Enimuero equo adhuc indomito pes in subtele percutitur, ut postmodum clauis affigi ferrum sibi suppedaneum patiatur. Rudi quoque tauro circulus lente uitis innectitur, ut assuetus hoc procul dubio discat, quatenus iugum postmodum detrectare non  audeat. Sic iunior quique frater etiam tunc obiurgandus est cum non peccat, ut disciplinam uere correptionis postmodum equanimiter ferat. Quo contra de non correpto scriptum est: »Qui delicate a pueritia nutrit seruum suum, postea illum sentiet contumacem .« De quo uidelicet seruo uir sapiens ait: »Cibaria, et uirga, et onus asino; panis, et disciplina, et opus seruo .«



CAPUT III Quod impatientibus correptiones sunt quasi gladii.

Nec ob id tibi, fili carissime, tot Scripturarum testimonia coaceruo ut sancte indolis tue moribus hec iudicem expedire; sed hoc potius ut ceuis tuis ex tua ualeam occasione consulere. Non enim  uas Ierichontinis plenum aquis nobis allatum est, quas ego scilicet instar Elisei , celestis sapientie sale conspergerem, et sic eas amaritudine defecarem. Sed nec ollam te plenam colloquintidis [colocyntidis] prebuisti, cuius amarissimum gustum trita diuini uerbi farina in dulcedinem uerteret, sicque prophetarum filiis comestibilem exhiberet. Non enim arundo uisa es in deserto uento agitata , sed illa potius que mel protulit, unde precursor Domini Ioannes uixit. Aduexisti, frater, aluearium fauis distillantibus plenum; prebuisti te nobis agrum non ligonibus sarriendum, sed plenis iam falcibus desecandum; non scilicet paliuris ac uepribus inhorrescentem, sed exuberantium messium decore flauentem.  Quo contra, de negligente ac fatuo uir sapiens dicit: »Per agrum hominis pigri transiui, et per uineam stulti, et ecce urtice omnia repleuerant .« Impatientibus sane correptiones quasi gladii sunt, sed si uolunt ut hi gladii uertantur in falces, hirsuta uitiorum suorum dumeta, quibus horrent, permutentur in messes. Unde propheta cum premisisset de Saluatore nostro, quia »iudicabit gentes, et arguet populos multos,« protinus addit: »Et conflabunt gladios suos in uomeres, et lanceas suas in falces .« Nimirum congruus ordo, dum primum quidem peccator arguitur: deinde gladii in uomeres, et 737 lancee conflantur in falces. Nam dum impatiens quispiam per disciplinam mitior factus, tanquam planus ager increpationis cultro proscinditur,  deinde suaui semine sancte predicationis aspergitur, et sic demum fecunda bonorum operum fruge uestitur: huic scilicet et gladii facti sunt uomeres, et lancee conuertuntur in falces. Quia qui reprehendi prius tanquam gladio perfodi deuitabat, nunc et uomerum sacre doctrine libenter sustinet, ut fruges ferat; et falcem superne messionis exspectat, ut horrei celestis promptuarium repleat.



CAPUT Iu. Quod in religiosis conuentibus ad regularem discipliplinam necessaria est correptio.

Spiritualis plane quisque conuentus, si fraterni zeli frequenti correptione non utitur, Isrelitice plebis mystica laborat inopia: que uidelicet, incipiente Saul regis imperio, fabrum ferrarium non  habebat. Dicit enim Scriptura: »Quia faber ferrarius non inueniebatur in omni terra Isrel .« Porro sicut ferrum reliqua metalla fortiter edomat, ita correptionis malleus uitia delinquentium reprimit, et quasi cudendo rigide mentis duritiam frangit. Hinc est quod de ipso fabrorum spiritualium principe per Isaiam dicitur: »Ecce ego creaui fabrum sufflantem in igne prunam, et proferentem uas in opus suum .« De ferro quoque Ecclesiastes dicit: »Si retusum fuerit ferrum, et hoc non ut prius, sed hebetatum erit, multo labore exacuetur, post industriam sequitur sapientia .« Sed Philisthei de terra Isrel fabros ferrarios tollunt, cum maligni spiritus, false pietatis  obtentu, zelum correptionis de fratrum labiis auferunt. Unde et illic subditur: »Cauerant enim Philisthei ne forte facerent Hebrei gladium aut lanceam .« Unde paulo post: »Retuse itaque erant acies uomerum, et ligonum, et tridentum, et securium, usque ad stimulum corrigendum .« Dum Philisthei timent gladios, tollunt fabros; ut, dum armorum fabricatura compescitur, non sit etiam qui cetera exercendi laboris utensilia fabricetur, Apostolo quippe testante: »Gladius spiritus est uerbum Dei .« Hunc gladium quia peruersi timent spiritus, fabros de terra Isrel auferunt, dum eos qui redarguere delinquentium errata debuerant, a tenenda censure disciplina compescunt; et hac negligentie dissolutione contingit  ut in seruorum Dei quibusque conuentibus non modo sacre predicationis sermo cesset audiri, sed et honestarum artium exercitia desinant frequentari. Nam quia districta magisterii eos disciplina non reprimit, propriis uoluntatibus dediti, scribere nesciunt; artis honeste uel manuum exercitia nulla condiscunt, cum Apostolus dicat: »Qui non laborat, non manducet .« Que nimirum cum sibi sint necessaria, seculares uiros, uel etiam reprobos adeunt, quoniam hec apud se reperire non possunt. Unde illic dicitur: »Descendebat ergo omnis Isrel ad Philisthiim, ut exacueret unusquisque uomerem suum, et ligonem, et securim, et sarculum .« Isrel ergo ad Philistheos ascendit, sed descendit, ut utensilia sue 738 necessitatis  exacuat, cum sancti ordinis uiri ad secularium ima declinant, ut ab eis sibi commodum cuiuslibet utilitatis acquirant. uides ergo quia si de sacro conuentu correptionum censura subtrahitur, discipline uigor funditus eneruatur, et religio tota destruitur; quia, dum unusquisque proprie sequitur uoluntatis arbitrium, ad secularia rediens, spiritualis obseruantie uiolat institutum. Unde quisquis est cui regularis uite feruor inestuat, correptiones libenter amplectitur; et, tunc etiam cum innocens est, suis reprehensionibus delectatur. Non ut eum conscientia peccasse remordeat, sed quoniam hoc prodesse ceteris audientibus sperat, ut unde ipse, innocens et mundus, arguitur, alii, uel lapsi uel lapsuri, forte corrigantur.



CAPUT u. Cur beatus Paulus beatum Petrum reprehenderit.


Unde nunc ad memoriam redit quod Paulus, sicut ad Galatas scribit, beatum Petrum coapostolum increpauit; sed ei, quem uelut discordando redarguit, uotis interioribus concordauit: »Cum uenisset, inquit, Petrus Antiochiam, in faciem ei restiti, quia reprehensibilis uidebatur. Prius enim quam uenirent quidam a Iacobo, cum gentibus edebat; cum autem uenissent, subtrahebat et segregabat se, timens eos qui ex circumcisione erant .« Ubi mox additur: »Et simulationi eius consenserunt ceteri Iudei, ita ut et Barnabas duceretur ab eis in illam simulationem .« O quam dura superficie  tenus uerba, et, si solis attendantur in syllabis, ab apostolici culminis grauitate funditus aliena. Reprehensibilis est Petrus, cui ad reprehendendum et ad corrigendum commissa sunt omnia regna terrarum . In faciem ei resistitur, ad cuius imperium ianua regni celestis Christi fidelibus aperitur; simulationis auctor asseritur, qui primus est in predicatoribus ueritatis; et, ut copiosior adhuc exaggerari ualeat iniuria, diligenter attende quid sequitur: »Sed cum uidissem quod non recte ambularent in ueritate Euangelii, dixi Cephe coram omnibus: Si tu, cum Iudeus sis, gentiliter uiuis, et non Iudaice, quomodo gentes cogis Iudaizare?«  Quid est hoc, beate Paule, quod priorem tuum increpationibus laceras, obiurgationibus exacerbas?  Quo pacto non uereris eum ante hominum ora confundere, cui speciali iure concessum est uniuersali totius orbis Ecclesie presidere? An fortassis excidit quod uos communis utriusque doctor instruxit? »Si peccauerit, inquit, in te frater tuus, corripe eum inter te et ipsum solum; sin autem te non audierit, adhibe duos uel tres testes .« Tu uero non priuate conuentum, non clam coram testibus allocutum, sed palam omnibus arguis, et insuper ad posteritatis uenture notitiam, quod grauius est, hoc te fecisse conscribis. An et illud oblitus es quod Timotheo ipse iussisti: »Senem ne increpaueris, sed obsecra ut patrem?«  Sed in eo quod B. Petrum Paulus coram omnibus manifeste redarguit, foris quidem contradictor apparuit, sed  739 cordis eius uota compleuit. Gentiles enim uenientes ad fidem non audebat Petrus, eis presentibus qui ex circumcisione crediderant, in conuescendi societate reci, ere, ne uidelicet illi scandalum sustinerent, et mox a fide adhuc tenera sub hac occasione recederent. Et ideo qui cum gentibus edere consueuerat, quibusdam a Iacobo uenientibus, ab eorum se consortio subtrahebat: timens scilicet ex circumcisione credentibus, ne, si eum conuesci gentibus cernerent, perfidie periculum sustinerent. Nam quia Petrus ita per omnia sentiebat ut Paulus, gentes scilicet obseruare ritus Iudaicos non debere, qui Actus apostolorum legit dubitare non poterit: imo huius sententie primus auctor Petrus inter apostolos indubitanter inuenitur, cuius nunc a Paulo quasi  preuaricator arguitur. Ait enim: »Nunc ergo quid tentatis Deum, imponere iugum super ceruices discipulorum, quod neque patres nostri, neque nos portare  potuimus? sed per gratiam Domini Iesu Christi credimus saluari, quemadmodum et illi .« uolebat ergo Petrus permaximo coram omnibus argui, gaudebat obiurgantis inuectione confundi, ut id quod inuitus agebat correptus omitteret, et in eo quod solus attentare timuerat, socium inueniret. Paulus ergo Petro cum restitit, eique procul dubio intrinsecus concordauit, quem extrinsecus arguit; alioquin, quomodo Paulus in alio condemnaret quod ipse non dissimili necessitate compulsus egisset? Nam propter Iudeos, qui legis obseruantiam et ueteres ritus tenendos esse perhibebant, et Timotheum, gentilis uidelicet hominis filium, circumcidit: et ipse, uotum soluens, sibimetipsi caput rasit, et sacrificium iuxta ueteris legis ceremonias obtulit.  .



740 CAPUT uI. An beatus Paulus peccauerit beatum Petrum obiurgans.

In hoc ergo quod Petrum corripere uisus est, obsecundatus est, non aduersatus; et non aduersus eum, sicut Porphyrius opinatur, superbe pugnauit, sed humiliter ministrauit. Hec nimirum Pauli correptio ministerium fuit obedientie, non obiurgatio discipline; non temeritas inuectionis, sed unanimis concordia uoluntatis. Tu itaque, dilectissime, cum super qualibet occasione corripieris, etiam si te deliquisse nequaquam conscientia reprehendat, quod obiectum est, libenter amplectere, culpabilem te coram fratribus tuis humiliter confitere. Quod nimirum  et illis erit imitationis exemplum, et tibi proueniet in augmenta uirtutum. Memento quod per Salomonem dicitur: »Melius est a sapiente corripi, quam stultorum adulatione decipi .« Talis ergo sit uoluntas tua ut is etiam qui te forte durius arguet, cum tui cordis intentione concordet; et in eo quod in te asper inuehitur, morigeretur potius quam obluctetur. Presentibus itaque conuersatio tua luceat, absentibus fama in benedictione redoleat. Esto, quod superius diximus, ager et exuberans copia segetum et spirans odorantibus pigmentorum, ut in te quoque delectetur omnipotens Deus, et dicat: »Ecce odor filii mei, sicut odor agri pleni, cui benedixit Deus .« Ut quoniam Ariprandus ipse uocaris, ares () autem uirtus dicitur, tanquam  ager uberrimus centeni feras fructus aceruum, et Deo prandium merearis offerre uirtutum.


Sit nomen Domini benedictum.





741-742 OPUSCULUM QUADRAGESIMUM SEPTIMUM. DE CASTITATE ET MEDIIS EAM TUENDI.





ARGUMENTUM.

Damiano nepoti inter ceteras uirtutes castitatem precipue commendat: quam ut facilius tueatur, quotidie ut Dominicum corpus percipiat suadet. Deinde contra insidias demonis illum instruit. Postremo, ut se priori commendet, petit: quem de hospitalitate seruanda admoneat.

 DAMIANO carissimo filio PETRUS peccator monachus paterne dilectionis affectum.

 Quia litterarum gerulus anxie parat exire, non possum, que mittenda sunt, elimata styli digestione  conscribere; teque uolo ut potius ueri consideres sensum, quam aucuperis lenocinia phalerata uerborum. Interim itaque, dum presto rescribere nequeo, sufficiat hoc tibi simpliciter scribi, quod Timotheo uelut equeuo per epistolam Apostolus precipit: »Dum uenio, inquit, attende lectioni, exhortationi, atque doctrine .« Cui nimirum iam et ista premiserat: »Exemplum esto fidelium in uerbo, in conuersatione, in caritate, in fide, in castitate .«




[DE CASTITATE ET MEDIIS EAM TUENDI.]



CAPUT PRIMUM. Quod castitatis uirtus iunioribus difficilior sit.

Et ut de ceteris uirtutibus que nunc per epistolam enumerate sunt interim taceam, castitatem, quam ultimam posui, non in membris tantummodo  studeas seruare corporeis, sed hec eadem permaxime regnet ac uigeat in uisceribus cordis. Nulla quippe uirtus est que in adolescentie flore grauiora certamina perferat, quam uidelicet uelut in camino surgentis incendii, titillantis illecebre genuinus ardor impugnat. Sed cum super hoc themate nobis uberius disputare non liceat, quia pre nimia celeritate non uacat, quid mihi imperatrix, Agnes olim scilicet aureo quidem diademate coronata, nunc autem multo felicius et incomparabiliter eminentius in regis eterni thalamo collocata, hesterno iam uespertini temporis elabente crepusculo, retulit, hic annotare succincte raptimque non pigeat; ut apud animum tuum, non tam laciniosa loquendi prolixitas quam insignis exempli dignitas conualescat. Porro dum prefata  Christi sponsa, et B. Petri filia, in omnium dispositione uirtutum delectabiliter pascitur, in tractanda tamen castitatis pudicitieque munditia propensius immoratur. Unde factum est ut, dum nonnulla de salute animarum mutuis confabularemur eloquiis, et precipue quasi quosdam uersaremus in manibus uernantis flosculos castitatis, illa hoc in medium protulit: Postquam imperator, inquit, Otto regnum Italie Berengario uictor eripuit  , captas illico duas eius filias in Teutonicas partes exsilio transmigrauit. Que nimirum, dum uenusti uultus specie et insigni corporum pulchritudine regum referrent generis dignitatem, ceperunt multi regni proceres Adelaidi Auguste uehementer insistere, ut tam elegantis forme decus dotali sibi mererentur copula  sociare. Que nimirum puelle dum omnes procos equa prorsus dedignatione contemnerent, et mortale coniugium sancte superbie supercilio fastidirent, una illarum duos pulcinos suis uberibus supposuit, et tandiu inter uestem et carnem, donec omnino putrescerent, occultauit. Cumque conspiceret homines ad suum uenire colloquium, laxabat occulte uestem, et naribus colloquentium gaudebat exhalare fetorem. Cumque colloquentes ei hanc quotidie narium paterentur iniuriam, tandem cessauit delusa sollicitudo querentium, et uirgo Christi, per simulatam carnis aliene putredinem, inuiolabilem sui corporis  seruauit integritatem. Unde factum est ut utreque postmodum sorores eligerent sanctimoniale propositum, et usque ad finem uite monachicum seruarent irreprehensibiliter institutum.



743 CAPUT II. Quod frequens eucaristie susceptio est presidium castitatis.

Quamobrem pudeat, uel, o fili, uitio libidinis eneruiter, uel in cogitatione succumbere, de quo cernis infirmiorem et fragilem sexum cum tanta gloria triumphare: et, ut frementem bestiam ualeas, ut ita loquar, ex agro tui iuris expellere, satage te, frater, iam quotidie Dominici corporis et sanguinis perceptione munire. uideat occultus hostis labia tua Christi  rubore rubentia, que territus perhorrescat, et mox in tenebrarum suarum latibula pauescendo diffugiat. Quod enim tu per uisibilem panis ac uini speciem suscipis, ille, uelit, nolit, Dominici corporis ac sanguinis intelligit ueritatem.

Porro autem eadem mihi tunc uenerabilis regina narrauit quod nuper in uormaciensi ecclesia, dum longiori per negligentiam tempore eucaristia reseruata fuisset in buxide, sola postmodum illic caro fuerit reperta. Ita dum curiosius in eam multorum uisus intenderet, nil aliud quam ueram ac solidam carnem procul dubio iudicaret.

Rainaldus etiam uenerabilis Cumane Ecclesie pontifex dum adesset, quod sibi paulo ante contigerat, ueridicus enarrator exposuit: Presbyter, inquit, in  ecclesia cui, Deo auctore, deseruio, hodieque nisi fallor aduiuit, qui tam paruam ac tenuem in litterarum habet doctrina notitiam, ut aperte quoque scriptionis articulum syllabatim uix ualeat legere; nimia tamen paupertate constrictus, utcunque missarum cogitur solemnia celebrare. Hic aliquando dum sacri muneris eucaristiam detulisset egroto, ut erat utique deses ac negligens, aliquantulum Dominici sanguinis remansit in calice. Quod cum ille in ecclesiam rediens comperisset, sed fastidio prepeditus noluisset accipere, mox calicem lauit, et in labrum marmoreum in quo erat aqua sanctificata, proiecit. Et, o magnum diuine uirtutis indicium! illam labri partem quam id quod effusum est de calice, contigit, in sanguineum ruborem repente conuertit, ubi scilicet  due maiores gutte sanguinis exprimuntur; sed neque ille, neque alie que iuxta uidentur esse minuscule, nullo possunt studio uel ablui uel abstergi, quo rubor impressi sanguinis aliquatenus ualeat aboleri. Cum ergo purpureus ille cruor tam tenaciter heserit in uase lapideo, quantum putamus ius sibi potestatis uindicat uirtus illa celestis in pectore Christiano? His itaque celestibus sacramentis, fili carissime, te frequentius munire non differas, quibus uidelicet diabolice uersutie et subdole machinationis argumenta repellas. Precinctus erigere, constanter atque robustus sta semper in acie, nec  ignores indeficientem aduersarium contra te infatigabiliter dimicare.



744 CAPUT III. Diabolus transfigurat se in angelum lucis, ut monachum decipiat.

Interea dum hec loquor, et illud nunc ad memoriam redit, quod Hildebrandus Romane Ecclesie archidiaconus, eisdem qui superius memorati sunt et episcopo presentibus retulit: Duos, inquit, sanctos monachos uidi, et non mediocrem apud eos locum familiaritatis obtinui; qui nimirum singulis morabantur in cellulis, apud monasterium quod in loco constructum est qui dicitur Aquisgrani, quorum uidelicet alter, qui maioris uidebatur esse simplicitatis, Marinus; alter autem Romanus uocabatur proprio  nomine. Sed Marinus uix ulla dies erat in qua diabolum uel per speciem aliquam non aspiceret, uel per somnium non audiret, adeo ut antiquus hostis sibi sepe compsalleret, simulque cum eo diuine laudis officia celebraret. Aliquando uero tenebrarum auctor se transfigurauit in angelum lucis, eique quasi legem dictando mandauit: Caue, inquit, quia qui angelum Dei et aspicere et alloqui meruisti, indignum est ut de cetero cum hominibus loquaris. Protinus ille, tanquam mandatum diuinitus accepisset, a fratrum se funditus collocutione remouit, seque sub rigida silentii censura constrinxit. Cui cum frater Romanus primo, deinde abbas monasterii, ut sibi loqueretur uehementer insisteret, et ille predantis labiis  non  mitteret; abbas, fores cellule uiolenter irrumpens, dignis indiscretum fratrem uerberibus castigauit, et sic ad reddendum sermonis officium compulit. Cui mox admonendum subiunxit: Idcirco, inquit, antiquus aduersarius, bonorum semper operum inimicus, silentium tibi tentauit imponere, ut et tu fructum fraterne edificationis amitteres, et illi qui a te subleuandi erant tue consolationis auxilium non haberent. Sic itaque frater, quia non malitia, sed ex simplicitate peccauerat, ad mentem quantocius rediit, et, contempta suggestione diaboli, admonitionibus pii patris humiliter acquieuit.

Sed dum te, fili mi, ad euacuandas antiqui hostis insidias prouoco, quid prefata regina retulerit audisse ex ore beati Leonis noni Romane Ecclesie  pontificis, non omitto. Ait itaque predictus papa: Amita mea, sanctimonialis effecta, in quodam uirorum erat monasterio constituta; ibique in propria degens cellula cum quadam pygmea, id est breuis stature femina, quotidiane laudis officia patienter et humiliter persoluebat.



CAPUT Iu. Quod diabolus signo crucis cognoscitur.

Quadam uero nocte cum ante nocturne synaxis [articulum, uel horam uel aliquid simile] maturius surrexisset, comitemque suam more solito sepius inclamasset; illaque, graui sopore depressa, nullatenus responderet, tandem in iram commota, quid diceret non attendit: Diabole, inquit, surge. 745  Ad quam uocem presto diabolus, eius que dormiebat effigiem representans, accessit; et mutuos reddendo uersiculos, psallere simul cepit; cumque ad illum psalterii locum modulatione continua peruenissent ubi dicitur: »Exsurgat Deus, et dissipentur inimici eius, et fugiant a facie eius qui oderunt eum: sicut deficit fumus, deficiant ,« et reliqua: hic illico malignus spiritus substitit, et hos exprimere uersiculos non presumpsit. Hoc sancta mulier cum apud se miraretur, expauit; et, quod erat, non inaniter suspicans, signum sibi sancte crucis imposuit, statimque malignus hostis euanuit; et quis esset qui sancte mulieri psallendo comes exstiterat, se fraudulenter occultando monstrauit. Huic etiam uenerabili matrone nocturnis horis nequam  spiritus cadauer cuiusdam hominis, qui pro suis sceleribus appensus fuerat, attulit; et, ut illi terrorem incuteret, huiusmodi sibi, ut ita loquar, xenium procurauit. Que mox abbati loci fratrumque conuentui quid sibi nequissimus hostis fecisset innotuit; atque ut pro illo misero fratres omnes in commune preces effunderent, obnoxiis [f. obnixis] precibus impetrauit. Postmodum uero cuidam diuinitus reuelatum est, per orationes fratrum illum misericordiam consecutum. Sic itaque deceptus hostis antiquus, qui dum uiuenti machinatur illudere, iacturam cogitur de mortuo sustinere.



CAPUT u. Christiane caritatis exemplum.

Ad hoc igitur et huiusmodi diabolice tentationis  tibi proponuntur exempla, ut et ipse contra hostis callidi deceptoris insidias solerter euigiles: et, dum te delectat aliorum cum hoste luctantium audire uictorias, ipse te per languidi corporis ignauiam non remittas. Sed iam ista sufficiant. Commenda me fratribus, domno priori ex nostra parte humiliter suggere ut a feruore solito pietatis et misericordie non tepescat, sed susceptionibus hospitum et subsidiis egenorum, in quantum res domestica patitur, insistere non omittat. Sed et illi conueniens exemplum profero, quod huic rei, quam sibi suadere gestio, non mediocriter profuturum esse confido. Nam et eadem Agnes regina que supra inquit etiam quia uir quidam in Alemannie partibus auia saltuum, prerupta montium, opaca syluarum uenandi studio  peragrabat. Hic itaque dum anxius huc illucque discurrit, et sollicitus curiositatis indagine ferarum lustra perquirit, inuenit duas mulieres, matrem scilicet ac filiam, per illos hiemalium cumulos pruinarum et profunda niuium rudera miserabiliter oberrantes. Qui protinus misericordia ductus, comiti suo qui eum solum sequebatur, ait: Leuemus in equis has feminas, singuli singulam, et ad hominum habitacula deuehamus, quia uel oberrantium forte luporum sunt morsibus exponende, uel ui nimii algoris sunt procul dubio moriture. Quod comes penitus abnegat, et hanc se ferre posse stomachatur iniuriam. Cui dominus: Ego, inquit, si tu fastidis, solus utramque leuabo, et hanc quam dicis iniuriam  alacriter sustinebo. Cumque unam 746 post se, et alteram, in medio residens, poneret ante se: tandem socius mente compunctus atque confusus, domino suo cessit unam, et ipse ad subuehendum corripuit alteram. Sic igitur eas per difficillima loca et longos anfractus non sine graui periculo detulerunt, donec scilicet molendinum casu obuium reperirent, ibique eas deponerent. Adiecit etiam dominus ut uni earum uestem traderet, qua uim frigoris aliquatenus temperaret. Hic aliquanto post tempore factus est monachus, et deinceps, ingrauescente molestia, ad extrema perductus est. Tunc fratribus, qui astabant, cum magna cepit animaduersione clamare, dicens: uidetis innumerabilium demonum turbam, que me undique circumuallat, meque terribilibus oculis intueri  et impugnare non cessat? Cumque continuis orationibus et psalmodie fratres insisterent, ille tamen nichilominus tremefactus uisceribus formidaret, tandem ille qui sibi, sicut dictum est in uenatione comes exstiterat, assistens propius exclamauit: Nonne uides quod mulier illa quam tecum simul ad aquimolum deuectaui, uestimentum illud quod sibi tunc dedi tenens in manibus, uentilat, et omnes in hac domo demones uiolenter exturbat? Paulo post, ecce, Deo gratias, eiecti sunt, et a meis obtutibus, mulieris huius impulsu, prorsus euanuerunt. Sic igitur ille sub bone spei securitate defunctus est, et misericordie fructus, quos uiuus exhibuit, oblatos sibi, dum moreretur, inuenit. Nam sepe contingit ut inter multas carnalium actionum tenebras  unum boni operis lumen erumpat, quod hominem ad bonum finem portumque perducat.



CAPUT uI. Per unum opus bonum Dei pietas peccatores saluat.

Unde non otiosum arbitror si et id quod Stephanus eiusdem regine capellanus, uir uidelicet honestus et prudens, enarrauit, attexo. Ait enim quod Stedelandus imperator Gallicie retulit, quod tunc ad unius notitiam, alio postmodum referente, peruenit: Tres, inquit, meretrices erant, obscenis lupanarium feditatibus dedite, et, ut ita loquar, omni  transeunti turpi lenocinio prostitute, sed cum regio illa communi Saracenorum et Christianorum esset habitatione permixta, ille se Christianis quidem turpiter exponebant; Saracenorum uero consortia funditus abdicabant. Cumque se dolerent illi in hoc fedo negotio despici, sueque genti conquererentur iniuriam irrogari, tandem eas ad tribunal presidis pertrahunt, et ut suis quoque, sicut Christianis, in luxurie permixtione consentiant, uehementer insistunt. Sed dum scelus hoc apud eas, modo terrores, modo blanditias intentantes, aliquatenus obtinere non possent, prolata sententia presidis, adiudicate sunt morti. Quid plura? Protinus spiculatores accedunt, nudis ceruicibus uibratos pugiones incutiunt; sed ne supremam quidem cutem incidere, cassatis ictibus,  possunt. Interea dum et iste mori alacriter 747 uolunt, et illi occidere nequeunt, carcerali custodie mancipantur. Nocte uero uni earum, que quasi superior erat ceteris, Saluator apparuit, eique dixit: Noli timere, hodie certamini uestro finem imponam, uosque cum corona martyrii in glorie mee amenitate suscipiam. Sequenti uero die ad tribunalia iudicis deducuntur, inquisitione facta, eadem nichilominus sententia perseuerat; idem est qui fuerat animus; et Agarenorum, sicut prius, per omnia detestantur amplexus. Protinus ergo carnifices, quoniam in ceruicibus earum nil se posse probauerant, earum guttur gladio defecant [desecant], 748 et sic de meretricibus martyres efficiunt. Sed quoniam longius quam incipiendo decreuerat, iam stylus iste  perducitur, cohibendus est calamus, et epistolaris compendii ponendus est modus. Tandem diuine pietatis imploro clementiam, ut inter cetera uirtutum et totius sancte religionis insignia, inuiolabile tibi seruande pudicitie robur infundat, et uasculum tui corporis in sanctificatione et honore custodiat; quatenus is qui dicit in Canticis: »Ego flos campi, ego lilium conuallium ;« sicut pro te dignatus est fieri filius uirginis, sic etiam uernare te faciat floribus castitatis.


Sit nomen Domini benedictum.





749-750 OPUSCULUM QUADRAGESIMUM OCTAuUM. DE SPIRITUALIBUS DELICIIS.





ARGUMENTUM.

Honestum monachum edacitatis et ciborum delectu plus iusto studiosiorem, spiritualium dulcedine epularum ante oculos posita, ad terrenarum dapium contemptum, et celestium deliciarum meditationem et amorem perducere conatur.

 HONESTO fratri PETRUS peccator monachus salutem.




[DE SPIRITUALIBUS DELICIIS.]



CAPUT PRIMUM. De Iubileo, eiusque mysteriis.

Qui coactus in arma progreditur, impulsus tamen fortiter preliatur, corrigit ignominiose trepidationis  opprobrium, dum obtinet ex uirtute triumphum. At si et inuitus incipit, et mox occurrentibus aduersariis corde pauido terga uertit, etiam si fugiens hostilia tela contempserit, nota tamen degeneris infamie non carebit. Tu quoque, frater, in quantum datur intelligi, non ultroneus in militie spiritualis  arma iurasti; et postquam, dato nomine, tirocinii sacramenta professus es, nil insigne, nil forte, nil certe dignum laude gessisti; sed, ex Aegypto progressus, ciborum ac potuum cepisti murmurare penuriam, cunctas Aegypti delicias suspirare , cum illo carnali conquerens Isrel: »Utinam mortui essemus per manum Domini in Aegypto, quando sedebamus super ollas carnium, et comedebamus panes in saturitate!«  Misit ergo te rex Babylonis in caminum ignis ardentem, sed uidere non potuit Dei Filium tecum inter globos flammarum estuantium incedentem. Stuppe, naphthe, picis ac malleole congeriem persecutor intulit; sed diuina uirtus huius erga te uires incendii non exstinxit . Porro de flamma illa dicitur: Quod erupit,  et erecta est super fornacem cubitis quadraginta nouem. Non enim ad quinquagenarium numerum, id est usque ad mystici Iubilei, potuit pertingere sacramentum. Iubileus enim annus requietionis est, ignis ergo ille carnalis concupiscentie non ad requiem pertinet, sed scandala potius generat, dum reprobam mentem titillantibus illecebris estuantem uexat atque perturbat. Non enim ad illum quinquagesimi diei pertinet ignem, de quo dicitur: »Totus autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace .« Sed nec illi congruit qui, quinquagesimo nichilominus die, post Dominice resurrectionis gloriam super apostolos in linguarum uarietate descendit . Uterque igitur  ignis iste descendit, quia nimirum de celo uenit. Ille autem non descendisse, sed ascendisse legitur, ut de carnalis concupiscentie petulantia procedere uideatur.



CAPUT II. Quid fuerit manna, et quid significet.

Noli, frater, noli gule uel carnis deseruire libidini, qui te militem spopondisti sobrietatis auctori. Pudeat te carnalium uoluptatum esse uernaculum, nec collum tuum ingenuo Christi iugo submissum, uinculis subiicias barbarorum. Non Eglon rex Moab sub sua te ditione possideat , sed tecum simul Aoth illum inopinato pugione transfodiat. Nec Agag rex Amalech, cum terreno Isrel sub suo te imperio comprimat , sed cum Samuel  coram te per artus in frusta concidat. Non te destructor ille Hierusalem delectet , qui profecto, quoniam illecebrarum suggerit oblectamenta, carnalium super coquos habere dicitur principatum. Si te dulce quid manducare delectat, diuinum illud ad mysticum manna in cordis tui palato sapiat, de quo dicitur: »Quia gustus eius erat quasi simile cum melle .« Simila scilicet ista de grano frumenti fit, quod in terram cadens, ac mortuum, multum attulit fructum . Sed hec simila melle conspergitur, quia humanitas Redemptoris plena est dulcedine deitatis. Deus enim erat in Christo, mundum reconcilians sibi . uel certe mel in simila, dulcedo est spiritualis in  littera. Hinc est quod ex eodem 751 manna Hebraicus ille populus turtulas sibi confecisse describitur: »Frangebat, inquit, populus illud mola, siue terebat in mortario, coquens in olla, et faciens ex eo turtulas saporis, quasi panis oleati .« Turtula plane nisi prius aperitur, gustari non ualet quod intra eius septa reconditur. Oracula nempe prophetarum quasi quedam turtule sunt, que sub quadam quasi carnalium theca uerborum spiritualis intelligentie contegunt sacramentum. Hanc turtulam aperire non poterat, cui per Isaiam dicebatur: »Lege librum istum. Et respondit: Non possum. Signatus est enim .« Hanc sibi turtulam eunuchus ille reserari petiit, cum Philippo dicenti sibi: »Putasne intelligis que legis?« Respondit:  »Et quomodo possum, nisi aliquis ostenderit mihi?«  Ac si dicat: Turtulam quidem istam in manibus teneo, sed non possum ex ea comedere, nisi eam docta manus aperiat, et medullam mihi spiritus, qui in palea littere latet, exponat. Hanc per semetipsos aperire non poterant, de quibus Ieremias aiebat: »Paruuli petierunt panem, et non erat qui frangeret eis .«

Hoc ergo manna, dilectissime, hunc uitalis alimonie cibum in meditationis tue mortario subtiliter pinse, in feruidi amoris olla iugiter excoque, ut ex hoc anime tue uiscera ualeas uelut a ruine celestis adipe saginare. Hoc intime refectionis edulium cordis tui fauces obdulcet, hoc animum tuum ad illud celeste conuiuium prouocet. Hic denique cibus in  gustu mentis tue delectabiliter sapiat, hic te ad esurienda superne refectionis alimenta succendat.



CAPUT III. Quod in solo Deo est sanctorum spes et requies.

Repressa igitur diuersorum auiditate ciborum, unus duntaxat esuriatur, unus omni desiderio flagitetur: »Unam, inquit, petii a Domino, hanc requiram .« Hec est enim unitas illa que quadraginta nouem surgentis flamme cubitis decrat ; quia carnalis appetitus, dum per multa raptatus oberrat, non habet unum illud, causam uidelicet finemque gaudendi, in quo delectabiliter requiescat. Iubileus autem hac unitate concluditur, quia in solo Creatoris amore omnis sanctorum spes et intentio ponitur, in eo tota eorum requies collocatur.  Per omne quod agunt, ad illum tendunt, et in eo, tanquam in Iubileo, a cunctis mundi uanitatibus requiescunt. Enimuero sicut septimus dies, qui per omnem celebratur hebdomadam, uel certe septimus quietis annus, qui per omne nichilominus septennium celebratur, huius temporis significant requiem, qua sancti solum Deum diligunt, et in eo a cunctis mundi perturbationibus requiescunt; ita per Iubileum, quinquagesimum uidelicet annum, illa ultima requies designatur, qua uidelicet electi omnes secura semper atque interminabili requie perfruuntur. In hac enim uita sola cuiuslibet sancti uiri anima Deo per uim certe spei ac pure dilectionis innititur: nam caro multis aduersitatum calamitatibus perturbatur.  752 Unaqueque nimirum hebdomada Sabbatum dierum, septennium uero Sabbatum habebat annorum; Iubileus autem erat Sabbatum Sabbatorum. Ex septies enim septem quadraginta nouem summa perficitur, cui superaddita monade, quinquagenarius numerus, qui est Iubileus, impletur. In quo nimirum numero sicut septies septem dicimus, sic in intellectu nostro requiem animarum uidelicet et corporum geminamus. In Iubileo quippe nostre quietis, hoc est in illa uita felicitatis eterne, sic electus quisque non solum anime, sed et corporis immutabili quiete perfruitur, ut nulla iam in utralibet substantia cuiuslibet turbinis incommoditate uexetur. In Iubileo tubis clangitur , et ad possessiones suas unusquisque reuertitur; quoniam,  sicut dicit Apostolus, ipse Dominus in iussu, et in uoce archangeli, et in tuba Dei descendet de celo: et mortui qui in Christo sunt, resurgent . Quid est enim in uoce archangeli et in Dei tuba descendere, nisi quodammodo consonantibus tubarum clangoribus intonare? Et quid est mortuos qui in Christo sunt, resurgere, nisi ad possessiones suas unumquemque redire? Tunc enim Abraham, tunc Moyses, tunc certe Pilatus, tunc Herodes, tunc iustus quisque, siue peccator, ad possessionum suarum iura reuertitur; cum carne, quam ad tempus deposuerat, reinduitur: ut cum ipso suo corpore unusquisque recipiat quod meretur. Habent preterea nunc reprobi utriusque substantie quodammodo requiem, quia et animarum suarum et corporum perficiunt  uoluptatem, ut nimirum concupiscentie flamma, que tanquam ex camino Chaldaico, estuanti eorum mente, progreditur, ad septies septem , hoc est ad quadraginta nouem, consurgere uideatur; sed quoniam ad unitatem, que Deus est, ex mentis intentione non tendunt, ad beati Iubilei plenitudinem non peruenient.



CAPUT Iu. Quomodo Deus in nobis quiescat.

Sed qui Iubileum Deo, hoc est requiem, querimus, et ipsi Iubileum Deo in nobis exhibere debemus. In cuius enim corde Deus in hac uita requiescere non permittitur, ei postmodum celestis uite requiem non largitur. Nunquid enim in nobis Iubilei quodammodo quietem non expetit, cum per Isaiam  dicitur: »Super quem requiescet Spiritus meus, nisi super humilem et quietum, et trementem sermones meos?«  Nunquid et columba illa, que tunc eumdem Spiritum presignabat, requiem non querebat? De qua legitur: »Quia cum non inuenisset ubi requiesceret pes eius, reuersa est ad Ne in arcam .« Columba quippe requiem in mundi periclitantis aqua non inuenit, quia Spiritus sanctus in his qui cum mundo depereunt nullatenus requiescit. Ad arcam uero, in qua erant octo anime, columba reuertitur; quia in illis sanctus Spiritus habitare dignatur in quibus per lauacrum baptismatis certa spes est beate resurrectionis. Unde scriptum est: »Spiritus Dei ferebatur super aquas .«  An non se Dominus apud nos requiem pollicetur habere, 753 cum dicit: »Si quis diligit me, sermonem meum seruabit, et Pater meus diligit eum, et ad eum ueniemus, et mansionem apud eum faciemus?«  Hanc apud quemquam non se reperisse requiem conqueritur, dicens: »uulpes foueas habent, et uolucres celi nidos; Filius hominis non habet ubi caput suum reclinet .« Quisquis ergo in corde suo cuiuslibet malitie uenena concepit, festinet de pectoris sui fouea uulpes excutere, ut in eo Dei Filius caput suum merito debeat reclinare. O tu quisquis es, cor tuum, speleum scilicet uulpium, in arcanum caste meditationis uerte mortarium: in quo uidelicet manna celestis eloquii non desinas subtiliter terere, ut oleatus ex eo panis tibi  ualeat prouenire. Panis enim oleatus sacre Scripture est intellectus, Spiritus sancti suauitate conditus. Hec tibi, frater carissime, Spiritus influat [infundat]; hic a te cum Samson torporis atque desidie nexum abiiciat, atque ad fortiter cum hoste certandum feruenter accendat .

In desperatis quidem rebus gloriosum est fortiter agere; insignis preconii est eum qui corruerat in ruinam, inopinatam reportare uictoriam. Marcellus nempe Romanorum consul, dum in manus Gallorum improuidus incidisset, et, armatis hostibus undique circumfusis, aufugii prorsus aditus non pateret, in uitromarum [uirdomarum] regem illorum tanquam fulmen feruentissimus irruit: eoque perempto, plurimas quoque cum collega suo, Marco  uidelicet Scipione, hostium copias interemit. Quid ergo mirum si quod aduersus hominem fuisse per humanam fortitudinem constat, nunc contra diabolum per uirtutem sancti Spiritus fiat? Excutiatur ergo, carissime frater, a te degener huius inoliti torporis ignauia, uiriliter manus arma corripiat, et intortis oppugnantium iaculis 754 clypeum intime circumspectionis opponat. Nec te cum Isboseth in inguine percussuri latrunculi reperiant in lectulo somniantem , sed potius cum Dauid Philisthinorum agmina sentiant insuperabiliter obluctantem . Ut ergo hanc, auctore Deo, merearis obtinere uictoriam, non ultra cum carnali illo Isrel immurmurans dicas: »Anima nostra arida est, nichil aliud respiciunt oculi nostri  nisi manna ;« sed potius letus et alacer cum Propheta decantes: »Quam dulcia faucibus meis eloquia tua super mel et fauum ori meo!«  Auiditas ergo carnalis delicie menti nostre stomachum uegetare non desinat. Ille siquidem carnales epule nichil aliud quam uermem enutriunt; iste uero mori hominem non permittunt, sed in eterni uiroris amenitate custodiunt. Ille sui auidos in igne cum diuite guttam aque sitire compellunt ; iste cum Daniele secreta nobis mysterii celestis aperiunt . De illis uero: »Esca uentri, et uenter escis; Deus autem hunc et illas destruet .« De istis autem dicitur: »Fauus distillans labia tua, sponsa; mel et lac sub lingua  tua .« Et iterum: »Fons hortorum, puteus aquarum uiuentium, que fluunt impetu de Libano .«

De pretiosarum uero uestium uanitate, cuius morbo diceris laborare, non scribo; quia stylum ultra producere, sicut ipse perpendis, charta deficiente, non ualeo. Ad epistolam ergo quam uenerabili abbati tuo Mainardo super hoc themate scripsi,  prudentiam tuam dirigo, rogans ut illam non perfunctoria celeritate transcurras, sed uigilanter in ea que momenti sunt attendas. Omnipotens Deus, dilectissime frater, carnalis sensus in te uires euacuet, et mentem tuam in spiritualis desiderii soliditate confirmet.


Sit nomen Domini benedictum.





755-756 OPUSCULUM QUADRAGESIMUM NONUM. DE PERFECTA MONACHI INFORMATIONE.





ARGUMENTUM.

Sanctus doctor fratrueli suo Classensi monacho salutem dicit, eumque aduersus demonis insidias salutaribus armat monitis. Omnium primum monet ut corporis in eo mundities, temperantia in uictu, orationis studium, animi demissio, obedientie uirtus eniteat. Deinde rogat muliebrem conuictum euitet, nullisque uerborum fucis in congressionibus utatur. Iterum orat affinium amorem restringat, ne munus aliquod ambiat, de aliorum fama ne detrahat, per morbi simulationem sui rationem haberi ne cupiat. Postremo illi suadet ne reprehensiones ad aures admittat, lapsus agnoscat, paucosque e multis, eosque spectate uirtutis imitetur.

 PETRUS peccator monachus MARINO puerulo salutem in Domino.




[DE PERFECTA INFORMATIONE MONACHI.]



CAPUT PRIMUM. Que cura tuende castitatis habenda sit.

Rudis tiro facile in prima belli congressione prosternitur, nisi, adhibito prius campidoctoris officio, diligentius informetur. Tu autem, qui nuper in diuine militie sacramenta iurasti, qui in professione sancti propositi inter pueriles alas nomen dedisti, inter ipsa castrorum spiritualium rudimenta cognosceris tanto propensius salutaribus monitis indigere, quanto non terrenam, sed diuinam potius militiam adorsus es baiulare. De qua nimirum dicit Apostolus: »In carne enim ambulantes, non secundum carnem militamus. Nam arma militie nostre, non carnalia, sed potentia Deo sunt .«

 Porro autem quia consanguinitatis mihi necessitudine iungeris, fratruelis quippe es, arbitror tue salutis curam eo mihi periculosius impendere, quo tenera tua adhuc etas, aliene opis indiga, id uideatur et ex debito quoque propinquitatis exigere. Nam cum Apostolus censeat eum qui ad episcopatus apicem promouetur, filios habere debere subditos cum omni castitate , atque in catalogo uirtutum sacerdotis, etiam filiorum pudicitiam et obedientiam ponat; tu mihi, licet non sis filius, a mea tamen cura non merito iudicaris extraneus, cui germana uideris affinitate propinquus: presertim cum et ipse tibi monachicum tradiderim habitum, non sine causa me a consultationibus tuis diffiteor absolutum. Primo omnium, dilectissime fili, castitatem seruare  uigilanti solertia satage, et omne crimen lethifere pollutionis exclude, ut scias, iuxta Apostolum, uas tuum possidere in sanctificatione et honore . Hec est enim sanctimonia, sine qua nemo uidebit Deum. Seruetur munda corporis tui tunica, et in tanti regis nuptiis nullo petulantis luxurie reperiatur squalore fedata.



CAPUT II. Quod sobrietas est castitatis presidium.


Sit ergo tibi castitas semper in corpore, sit semper in mente; quatenus sic lilia indisciplinate carnis uelut exarate terre cultura candescant, ut radix quoque in sui uiroris gratia inconuulsa permaneat. Carnis titillat illecebra, surgunt libidinis incentiua, ad apostolica mox tela prosiliens , euangelicum quoque gladium bellator feruidus arripe; et frementes cuneos hostiumque barbariem, duce Christo, facile poteris obtruncare. Unum est ut sobrietas quotidie tibi comes sit indiuidua, nec aliquando a tuo sit collegio, gula pruriente, diuulsa. Ubi enim uiscerum pori ciborum repleti sunt, suum illic procul dubio robur sibi uindicat flamma libidinis. Hec enim pestis ariditate  repellitur, et ubi efferi corporis humor deficit, hec etiam arescendo marcescit. Plane ut ignis aque, sic luxuria inimica est frigori, atque ideo ubi genuinum carnis ardorem ciborum fomenta destituunt, feruor quoque luxurie necesse est exstinguatur. Nolo ergo cibis lautioribus inhies: 757 nolo uino affluenter indulgeas, siue de eius coloris saporisue distantia aliquando disputare presumas. Hoc tenuis lageos horror exasperat, illud uenachorice debilitatis eneruat; istud porrothasiam rubet, illud autem aureo Mareotidis decore flauescit; prohibetur lectio; nauseanti uappa est; baptismus irrepsit: exspectaui quidem uinum, sed huic aque perexiguum uini uidetur admistum; huic sane uino Aminea quidem uitis plurimum contulit, sed Rhetica propemodum  superare contendit. Noli itaque callere quid Arigitis, quid Rhodia sapiat; quem suauitatis acrorem cum purpureis Preciis Psythiisque componat. Hec enim omnia gule philosophantis sunt argumenta, et ingurgitationis abominande materia. In sumendis ergo alimentis parcitas asperitatem mitiget, uulgaritatem delibatio castigata commendet. Nec sufficit in esculentioribus  cibis cohibere crapulam, nisi et in ipsis grossioribus nouerit quis tenere mensuram. Sic enim uulgari quolibet cibo crapulantis aliquando gule culpa committitur, sicut et in deformi scorto ceundi uoluptas expletur. Qui uero consueuit uentrem breui panis aridi mensura conficere, non facile de inadipatis nouit eduliis iudicare. Qui timet aquam ad satietatem bibere, mulsi se potionibus ingurgitare non querit. Si uis ergo inter delicias sub sobrietatis legibus uiuere, caue quoque inter ipsa simplicia alimenta edacitatis frena laxare. Suauem uero cibum cur debeamus expetere? qui, quantislibet apparetur impendiis, et antequam in os intret, nobis non sapit; et postquam, flumine glutiente, traiicitur, uenter, cui illapsus est, non discernit. Totius autem nostre  uoluptatis iter, cui tanta ambitione seruimus, breuissima unius palmi summa concluditur. Qui enim Christum desiderat, et ipso pane uescitur, nimirum qui de celo descendit , de quam pretiosis cibis stercus conficiat magnopere non discernit. Quidquid ergo non sentitur post gulam, idem tibi sit quod panis et olera. Nam si gula non sibi thesaurizat, sed uentri; cur ipsa quid quasi delicatius eligit, quod uenter idem indifferenter admittit?



CAPUT III. Quod mortis cogitatio turpes abigit motus.

Ut ergo non sentiat pudicitia periclitata naufragium, inter fluctuantis huius uite discrimina sobrietas magistra tui corporis teneat clauum. Abigendis quoque cogitationibus sollicitus semper inuigila,  quia non enixius expedit carnem ab illecebrosa titillatione reprimere, quam mentem quoque a turpium cogitationum phantasmate custodire. Noui fratrem in Christo, qui districtam hanc mentis sue regulam iugi ac peruigili seruat intuitu; ut quotiescunque libidinis suggestio subrepit, mox cogitationi sue, uelut expeditus ad proficiscendum, dicat: Eamus, inquit, ad circum; illico omnia cemeteria ac sepulturas imaginando perlustrans, putrescentium uirus saniemque cadauerum, scatentes quoque uermes et fetentium ius carnium curioso rimatur intuitu: cumque 758 considerat quia olim carnes ille, in sua uiriditate florentes, his subiacuere molestiis, corpus etiam suum paulo post futurum esse non ambigit quod illas esse iam cernit. Compendium  dat luxurie, qui prebet oculum corruptele; nec est libidini diuersorium, in qua uersatur mente sepulcrum. O quoties ille frater candentem cultrum et uomerem, quasi cauterium quoddam, genitalibus impressit? ita ut, crepitante quodammodo prefixe carnis incendio, ad nares usque fumus per enargiam exhalare uideretur.

Cum necessitatis aliquando casus exegerit ut tuum femine colloquium negare non possis, limis semper oculis, et uelut aliorsus intentus, absentem tui presentiam exhibe: longinquus alloquere, confabulator absiste, terreque defixis obtutibus, neque pallentem neque rubentem eius faciem possis iudicare. Beatus aliquando Romualdus rediens a sibylle  comitisse colloquio, comitanti fertur callide dixisse discipulo: Quam elegantis, ait, et uenusti uultus femina, nisi, proh dolor! unius oculi dispendio laboraret! Cui discipulus: Absit! magister, inquit, sicut decora certe facies, ita quoque oculi, prout sagaciter deprehendi, nichilominus incolumes uigent. Quem magister acerrima protinus animaduersione corripiens: Et quis te, inquit, in faciem feminarum respicere docuit? Tunc ille circumuentum se esse respiciens, penitentia ductus erubuit, et de cetero cautiorem se fore obstinatissima pollicitatione deuouit. uersutus namque aduersarius pictor est, sed qui facile quidem possit ad memoriam uisa reducere, uix autem in parietibus mentis nostre ignotarum nobis specierum lineamenta formare. Si uis itaque  ad perfectionis fastigium prouehi, amodo necesse est in cunctis uirtutum studiis exerceri: uidelicet dum etas tua cerea est, dum mores teneri in quamlibet partem ualent indifferenter adduci. Cum ipsis ergo corporalibus incrementis ceua uirtutum exercitia coalescant, ut consuetudo leuiget quod debilitas humane fragilitatis abhorret. Nunc itaque exiguo cibo exigua nichilominus se intestinorum mensura coaptet; ut dum ipsa uiriditate sua uasculi sinus attrahitur, modica postmodum annone mensura facile repleatur.



CAPUT Iu. Quod silentium est loquendi magister.

Assuescat lingua sub taciturnitatis se cohibere censura, et tacendo discat quod loquendo postmodum  grauiter proferat, ne, si nunc districtum negligit custodire silentium, loquendi postmodum nequeat frenare pruritum. Lentescant nunc genua crebris attrita metaneis, imo cetera membra diuersis exercitationibus edomentur, ne quorumdam more durus postmodum stare uidearis et rigidus; et manimundulus, ut aiunt, quasi sacra Cereris oblaturus. Esto sollicitus ad exhibendum sedulitatis officium, et promptus semper ad obsequia delata respuere, ipse satage omnibus ministrare. Aliquid parari uel afferri precipitur, repente consurge, et festinus accelera, ut iubentis uox 759 in te potissimum fuisse directa uideatur. Illud autem te precipue et sub districta prorsus animaduersione premoneo, ne quorumlibet te fratrum offendant priuata ieiunia.  Noui enim quorumdam mihi similium uitia. Nonnulli namque aliis ieiunantibus tanto liuoris atque inuidie felle torquentur, ut illorum salutem sibimet in perniciem uertant, et, ut ita loquar, per alieni profectus scalam ipsi in precipitium corruant. Non, inquiunt, licet agere nisi quod communis monasterii regula uel maiorum cohortantur exempla. Quibus nimirum facile respondetur quia si regula a regendo dicitur, potius ad districtionem ieiunii quam ad dissolutionem uel uentris pertinere uidetur ingluuiem; atque ideo illi inter eos non immerito maiores sunt iudicandi eorumque exempla sectanda, qui, per angustam ingredientes portam, sub sobrietatis legibus et arctiori crucis Christi noscuntur  uiuere disciplina. Quapropter, cum de uocabulo regule conflictus oboritur, illi magis debent ad ieiunium prouocari quam isti ab arrepti propositi rigore compesci. Correptiones autem, quamlibet duras siue multiplices, noli abhorrere, sed libenter complectere. Sicut enim aurum uel argentum ad claritatis speciem, lima poliente, perducitur; ita et anima nostra, correptionibus erasa, a peccatorum suorum uel a rubiginoso quodam squalore purgatur. Caue etiam ne, quorumdam exemplo, dum obedire detrectas, in negligentem, quod absit! prepositum calumniam querula mordacitate deuoluas. Samuel ergo ad memoriam redeat, qui desidem inertemque magistrum tam patienter, tam humiliter coluit, ut intempeste noctis silentio ter uocatus accurreret,  totiesque interrupti soporis excubias non doleret. Poterat enim modo uelut expostulanti obiicere: Cur, inquiens, non uereris extraneo tanta auctoritate precipere, qui segnis es filiis imperare? qui tamen, Scriptura teste, non tumuit, non querulus sugillauit; sed ad iubentis imperium perniciter peruolans, simpliciter ait: »Ecce ego, uocasti enim me .«



CAPUT u. Quod peccati remedium est confessio.

Peccasti aliquando? Non est enim homo qui non peccet; et forte in notitiam uenit quia prima post naufragium tabula est culpam simpliciter confiteri; prompta confessio facilem pariat ueniam; ne, si defensio falsitatis accesserit, quod acu fortasse fuerat  tenuiter punctum, lata uideatur cuspide perforatum. Hinc est enim quod, cum Dauid perpetrati reatus arguitur, mox ut in uocem confessionis erupit, dicens: »Peccaui Domino ,« ex ore prophete protinus audiuit: »Dominus transtulit peccatum tuum; non morieris.« Et quia se occasio prebuit, hoc etiam te fraudari non patiar, quia nonnulli, a pueris in religionis ordine constituti, sola inobedientia superbie mista depereunt; cum in seculo plurimi, post immanium criminum perpetrata flagitia, per humilitatis studium indulgentiam promerentur. Ecce enim Dauid adulterium homicidiumque commisit : Saul uero 760 Samueli inobediens exstitit . Sed quid, quod ille, nullo interueniente, uel in puncto ueniam  meruit; alterum uero nec propria confessio, nec prophete tam lugubris et amara atque prolixa supplicatio reconciliauit? Plane si Scripture series utrobique discutiatur, copiosior Saul quam Dauid in uerbis penitentie reperitur. Iste siquidem duntaxat id, quod premissum est: »Peccaui Domino;« ille autem: »Peccaui, inquit, quia preuaricatus sum sermones Domini et uerba tua, timens populum, et obediens uoci eorum .« atque id ipsum postmodum repetens, ait: »Peccaui .« Accessit autem et longanimis ualde Samuelis oratio, de quo uidelicet dicitur: »Contristatusque est Samuel, et clamauit ad Dominum tota nocte illa;« sed diuina uoce responsum est: »Usquequo, ait, tu luges  Saul, cum ego proiecerim eum, ne regnet super Isrel?« 



CAPUT uI. Cur Dauidis confessio ueniam meruit, non Saulis.

Quid est ergo quod alterius penitentia pie suscepta; alterius autem sub districte seueritatis est examine reprobata? nisi quod ille scelus inobedientie, spiritu superbie, paruipendens, nequaquam pleno corde penituit; hic autem pauca quidem protulit, sed eius uiscera diuini timoris gladio transfixa ueri luctus amaritudo repleuit. Hec, queso, considerare non negligant qui, cum inobedientie obediant, de grauiorum se immunitate criminum procaciter iactant. Quorum profecto nonnullos sepe uidemus ad agende confessionis iudicium frequentare,  solo se deuote prosternere, tinnulis se et accuratis uerbis magis facete quam humiliter accusare; atque ideo nunquam eorum mores ad idonee correptionis emolumenta procedere, quia uidelicet cum Saul ore penitent, corde tument.

Cum incolumis uigeas, noli sponte languere. Aduertisne quid loquor? Illud namque mihi in plerisque monasteriis non mediocriter displicet, quod nonnulli uegeto corpore, quique prorsus medicinalis industrie non indigeant, hodie uaporandam Nemitori uenam prebent; cras sibimet hirudines adhibent; diuersa perendie medicaminum construunt artificia. Interea similago commolitur, placente examussim fabrefacte tepescentibus tantum cineribus excoquuntur; fluminum sinus siue et marium  perscrutantur; macellum quoque uacare, quia piscis pelagi profunda petierat, non meretur. Imo infelix infortunium creditur si piscosus ager sterilis inuenitur, ubi nimirum et necessitas ubertatem et ubertas parit inopiam. Interea quodcunque siue terre siue maris animal ad uictimam ducitur, peritus coquus necesse est perquiratur, qui uidelicet ignibus tanto discretionis libramine moderetur, quatenus artifici et magistra temperie ad ossa perueniat, et tamen superficiem carnium non comburat, tanquam quibusdam prestigiis uideatur uapor et transiliens exteriora non tangere et penetrans ad interiora transire. Quid plura? discumbentes tandem, 761 imo iacentes, stomacho nauseante, liguriunt, et edaci fastidio uix imperant ut probent  esse uera que fingunt.

Ad locum porro regiminis nunquam ambitiosus anheles, dum, in proximo digressurus, diem proprie uocationis ignores. In eodem plane Classensi cenobio quod nunc incolis, etate nostra quidam monachus uicem prioris obtinuit, qui abbas idem fieri ardentissime concupiuit; sed dum satagit, dum conciliabula cogit, dum fabricat, et uersutie malleos infatigabiliter uersat, in languorem decidens ad extrema perductus est; dehinc in phrenesim repente conuersus, quod sciens mente conceperat, ore nesciens effluebat. Ecce, inquit, in proximo comprehendam, mihi dabitur monasterium, adest uirga; accipiam, et preualebo. Inter hec igitur  uerba defunctus, sinistram de se fratribus spem reliquit.



CAPUT uII. Exemplum Zeuxidis in pingenda uenere.

Negligentes denique negligenter aspice, studiosos autem circa animam suam ac uigiles uigilanter attende. Illud siquidem, ne aliena mala curiose diiudices; hoc autem, ut temetipsum ad bonorum exemplar emulatione sancte imitationis informes. Propone itaque tibi aliquos, egregios uidelicet fratres, ex totius conuentu cenobii, quorum recta uestigia tuto ualeas imitari: et ut facilius possis aspirare quo duco, exemplum tibi de ueteribus dabo. Heracleotes Zeuxis  magno a Crotoniatis conductus est pretio, ut Diane simulacrum insigne  depingeret, et eius imaginem ad probatissimam sue artis industriam sine comparatione formaret. Poposcit autem omnes urbis uirgines in uno spectaculo colligi, ut futuri elegantiam operis ex earum posset specie mutuari. Sed quia pudicas et honestas uirgines in publicum prodire fas non erat, earum fratres ducti sunt ad palestram, ut ex eorum pictor decore colligeret quid de sororum uenustiori nimirum pulchritudine iudicaret. Sed quoniam natura non omnes uni pulchritudinis dotes attribuit, ut quod uni membro prerogat, alii sepe demat; eoque fit, ut unum idemque hominis corpus, quod hic formositate preeminet, illic deformitate laborat; ex omni illo puerorum examine quinque duntaxat pictor elegit, quos ad compilandam cuiusque pulchritudinis  elegantiam pre oculis habuit. Sed quorsum hec tam longa narratione protracta? Nimirum ut et tu ex pluribus paucos eligas, ad quorum normam interioris hominis pulchritudinem effigiare contendas. uerbi causa, sicut ille ab alio relucentes oculos, ab alio subductas aures, ab hoc denique lacteas ac rubore suffusas mutuatus est genas; ita nichilominus etiam tu ab alio promptam obedientiam, ab alio feruentissimam caritatem, ab isto pernoctationis excubias, ab illo diuturni silentii disce censuram; quatenus, sicut ille diuersorum corporum habitudines ad unius simulacri speciem transtulit, sic et tu ex uariis sanctorum uirorum uirtutibus unius in te ueri Dei restaures imaginem, ut ad eumdem 762 postmodum feliciter cognoscendum  reuertaris auctorem.



CAPUT uIII Quod cordis duplicitas fugienda sit.

Caue duplicitatem; esto simplex , ut quod lingua depromitur, mente uersetur. Azyma namque soliditate statuitur, fermentum cauernis scaturescentibus uitiatur. In azyma ueritas et sinceritas; in fermento malitia est et nequitia. Qui simpliciter gradiens, azymus est, nouum hominem induit; qui ex duplicitate fermentum est, in uetustatis errore permansit, ac per hoc ad nouitatis gratiam non peruenit. Quid enim prodest Christianum uerbo tenus se profiteri, et re ipsa antichristianum esse?

 Totus esto semper in prophetis, totus in Euangeliis; occupa cor tuum undique diuersis sacre Scripture sententiis, ut nulla eius pars uacet admittendis cogitationum inanium phantasiis. Quod si sermo fortassis horret incultus, et mel Dei in cordis tui fauce non sapiat: »Quam dulcia enim, ait Propheta, faucibus meis eloquia tua, Domine, super mel et fauum!«  ora, ieiuna, atque omnes a te illecebras terrene delectationis abscinde, ut quod non ex se sed ex te uidetur insipidum, in tuo possit ore dulcescere. Pueri namque illi qui se regis decreuerant epulis abstinere, omnium librorum sapientiam et scientiam grata meruerunt talione recipere. Danieli quoque, quia censure huius auctor exstiterat, hoc est insuper  additum ut uisionum omnium atque somniorum notitiam perciperet . Digno uidelicet retributionis diuine commercio, ut qui se a carnalis edulii uoluptate reprimerent, ad spiritualis intelligentie dapes mentis ora laxarent. Arescat igitur caro, ut mens saginata pinguescat.



CAPUT IX. S. Romualdi consilium ut sobrietatem seruemus, et hypocrisim fugiamus.

Cibi qui esculentiores sunt excludantur, ut intestina bella arbiter occultus inspiciat, et pro stercoris esca, celestis alimenti nobis suauitates apponat. Nec ineptus applices quod sepe suis discipulis uir Domini Romualdus aiebat: Fratres,  inquit, cum in quorumlibet conuentu [uos] reficitis, intentis ad cibum ceteris, in ipso refectionis initio parcite: et cum iam illis ex parte satisfactum fuerit, uos inchoate, quatenus et hypocrisis notam possitis euadere et sobrietatis regulam sine offensione seruare. Porro autem uidi Pomposie monachum apprime diuine legis [scientia] et disciplinis regularibus eruditum, qui, ut ferebatur, hoc cum assidente sibi fratre parili conuentione pepigerat, ut apposita cuique uini, sicut mos est, personaliter obba, uterque quotidie utriuslibet mensura contentus esset. Nimirum ut ex eo quod uni competeret, duo se sub sobrietatis moderamine sustentarent; cum uero socius ille deesset, in ipso estatis ardore, qui nimirum eo 763 loci feruentior incumbit, eo usque in propria  obba uinum acescere permittebat, ut scaturescentes in ea uermes sepius reperiret. Martinus itaque decaluatus, hoc quippe ei uocabulum erat, ad extrema perueniens, cum eius totum corpus hydropis humore immaniter intumesceret, omnes nos, qui lectulo uidebamur assistere, petiit ut eum dignaremur scopis singillatim quilibet uerberare. Cumque sic in fide perfecta et sancta fuisset confessione defunctus, cuidam postmodum fratri in uisione apparuit. Erat autem in cuiusdam splendidissime regionis uernanti et florido nemore, candida decoratus stola, et fulgido preclarus aspectu; recumbebat autem in lectulo tegumentis insignibus et mirificis adornato, de quo uidelicet hucusque sufficiat,  ne, dum historiam teximus, epistolaris compendii limites excedamus.



CAPUT X. Quod sermo de rebus secularibus monachos dedeceat.

Decreueram quidem iam calamo imperare silentium; sed quem longa siti uidemus arescere, perauarum est illi cyathum propinare. Caue itaque, fili carissime, ne quando, intra claustrum monasterii constitutus, de secularibus negotiis colloquia cum secularibus misceas: et sicut referre, ita nichilominus et audire contemnas. Illico plane indignatio sancta respondeat, et pii zeli feruor erumpentes mox inconditi sermonis ineptias frangat: »Que, inquies, est participatio iustitie cum iniquitate?  aut que societas lucis ad tenebras?«  Et reuera quid monacho cum secularibus neniis? Quid mihi perstrepentium iuridicorum fora, tribunalia iudicum, aulas regum, intra monasteriorum septa pertrahere? Quid mortuo homini narrare de preliis, dotales tabulas inter tales, diuortio interueniente, rescissas; illos titulis efferre natalium, infamare alios nouitate cerdonum? His itaque et huiusmodi nugis inaniter occupari, quid, queso est, nisi a perspicuo fonte diuine laudis fauces auertere, et cenosi luti spurcitias ore uersare? Unde non immerito per Ieremiam Dominus conqueritur, dicens: »Duo mala fecit populus meus, me dereliquerunt, fontem aque uiue, et foderunt sibi cisternas, cisternas dissipatas, que continere non ualent aquas  .« Enimuero ipsam claustri tui fabricam respice: ecce enim quadrifida est, ut nimirum ipse loci situs euidenter edoceat quod undique te a mundane conuersationis strepitu semotum esse conueniat. Porro satis indecens est et inhonestum, ac per omnia probatur absurdum, ut quod in tabernis consueuit quis eructare cauponum, quod passim uersatur inter gynecea textricum, in sanctorum choro locum inuenire ualeat monachorum. Sane ubi prophetas et apostolos alloqui me desiderantes aspicio, ubi Christum suum mihi pandentem Euangelium cerno, ego relictis illis, inquiram si nuper Adriam transfretantes adhuc applicuerunt naues? quanti sal ueneat? utrum annone modium taxema  carius uendat? Facessat igitur ab ore militis Christi omnis uani 764 rumoris ineptia; et lingua que immaculati agni, imo summi uerbi rubet sanguine, dedignetur otiosi sermonis sese fecibus inquinare. Noli cuiquam detrahere, sed ne tu aurem quidem dignum ducas detrahentibus applicare. Cum detractoribus, ait Salomon, ne commiscearis; quoniam repente ueniet perditio eorum, et ruinam utrorumque quis nouit? tam uidelicet illius qui detrahit, quam eius qui aurem accommodat detrahenti. Ipse potius, si ratio postulat, peracti sceleris argue, durus inuehere, non uerens presentem austerius increpare; absentem autem non laceres, nec apud alios liuido dente commordeas. Sepe enim, nescio quo pacto, seuerius arguentem  equanimiter sustinemus, quem uel summotenus accusantem perferre non possumus. Exige tibi ut animus tuus ex abbatis iugiter animo pendeat, et nunquam proprii cordis arbitrium, sed eius humiliter sequaris semper imperium. Ora itaque Deum ut per eum tibi, uelut organum scilicet sue ueritatis, aperiat quid tibi agendum esse pro sui beneplaciti dispositione decernat.



CAPUT XI. Quod Christiana nobilitas ex Christo, non ex auis petenda est.

Noli phaleratam aliquando proauorum lineam texere, ut de uana te uelis alieni nominis generositate iactare. Plane qui heres Dei, et coheres est Christi, omnem terreni stemmatis prosapiam superat.  uerumtamen esse Christianum magnum est, non uideri uel dici; et ille plus sepe placet mundo, qui displicet Deo. Quorumdam sane uersuta calliditas, quasi derogando, maiorum suorum nomen exaggerant; et, ut potentes atque magnifici fuisse uideantur, superbie eos uel crudelitatis arguunt. Tenes quod dico? Accuso Achillem multi sanguinis reum, ut tu intelligas bellorum studio strenuum. Arguo Italice peruasionis Annibalem, ut tu audacem non dubites, et robustum. Memineris frequenter orandum ut, corpore terre prostrato, mens erigatur ad celum. uentre uacuo sepius dormi; sitim te ad lectulum comitantem sopor mitiget. Moderata uigilia pure orationis est causa, indiscreta autem et otiosa loquendi fit sepe materia; quia cui  palpitantibus oculis, oscitantibus labiis legere aut orare non licet, aliquando uacare fabulis libet. Quapropter sero lectulum pete, ad uigilias moderatius surge. Preueniat siquidem somnus accubitum, non accubitus somnum; ut quo difficilius necessitas dilata conceditur, a fessis membris auidius rapiatur. Interea rumusculos, et gloriolas, et palpantes adulatores, tanquam serpentini morsus uenena deuita, et uelut abiecta theriaca protinus audiant: »Auertantur statim erubescentes, qui dicunt mihi: Euge, euge!«  Nihil mediocri in te contentus sum, fili; totum summum, totum perfectum est quod in te sentire desidero. Deposita igitur omnis inertie et torporis ignauia, aduersus  temetipsum ipse congredere, tecum dimica, tecum pugna: et, arrepto euangelice discipline 765 mucrone, omnes circumfrementium uitiorum ceruices obtrunca; dura queque et aspera pro Christi semper amore perferens, uirtutis exercitium crede. Quidquid carni uoluptuosum uidetur et blandum, ut reuera diaboli uiscarium, perhorresce. Quisquis enim in monachica regula carnis se sperat blanditias inuenire, uelut ex arido ligno succum conatur exprimere. Scurrilia queque, urbanitates, sales, facetias leporesque uerborum a labiis tuis tanquam gentilitatis quoddam preputium circumcide. Piscatorum namque sumus discipuli, non oratorum, ut ex ore Christiani non latinitas Tullii, sed simplicitas resonet Christi. Omnes 766 uoluntates  proprias frange, undique te cum apostolo Christi mortificatione precinge; undique impressa tibi stigmata crucis ostende, ut quo nunc arctius iudicati uestigia sequeris, eo post sublimius iudicantis consortio perfruaris. Omnes autem sanctos fratres monasterii tui mea uice saluta, carissimos autem  mihi fratres, Boninum et Petrum, si solito more uideris aliquando excelsius canere, hoc distichon meo nomine in eorum manibus pone:

Qui Philomelinis depromitis organa fibris,
Intima uox cordis modulis bene concinat oris.


Sit nomen Domini benedictum.





767-768 OPUSCULUM QUINQUAGESIMUM. INSTITUTIO MONIALIS. AD BLANCAM EX COMITISSA SANCTIMONIALEM.





ARGUMENTUM.

Blancam nobilissimam feminam, que diuitiis, liberis et karissimis rebus quibusque relictis, in monasterium Deo seruitura secesserat, prudentissimis preceptis et salutaribus monitis instruit, quid fugiendum ei sit, quid appetendum, quasi digito commonstrans. Ac primum quidem rudem adhuc et inexpertem spiritualium certaminum bellatricem, tanquam telo acerrimo, premunit; dum eam hortatur ut paupertatem et angustias et tribulationes, que Deo militantibus perferende sunt, fortiter excipiat; et ita sibi persuadeat Deo dilectos uariis in hoc mundo turbinibus tantisper exagitari, donec in felicissime patrie portum ingressi, eterna tranquillitate fruantur. Tum uero eamdem ad perfectiorem statum perducere cupiens, ad Deum amandum tota mentis contentione inuitat. Deinde ad precauendas demonis insidias, mortis contemplationis ei clypeum demonstrat. Adhuc ualidioribus armis eam induit, dum extremi iudicii imaginem ex sacre Scripture penetralibus depromptam ante oculos proponit, et ut assidue meditetur, inflammat. Postremo, timoris presidio satis et abunde uallatam ratus, per amoris uiam rursus in patriam reducit ad felicitatem illius sempiterne contemplationis, quam nec oculus uidit, nec auris audiuit, nec in cor hominis ascendit.

 BLANCAE olim comitisse, nunc celesti Sponso coniuncte, PETRUS peccator monachus iubilum cordis in Spiritu sancto.




[INSTITUTIO MONIALIS.]



CAPUT PRIMUM. Blancam angustias et paupertatem fortiter excipere hortatur.

Ad regales nuptias epulaturus accedo, thalamos auro gemmisque radiantibus adornatos uidere desidero; nuptialibus saginari daptbus auidissime concupisco. Undique igitur mystica deferantur xenia; prophetica simul et apostolica non desint tam excellentibus nuptiis ornamenta. Euangelicus itaque noster Isaias iam procedat ad medium, et munificus exhibeat quod parauit, ornatum uidelicet calceamentorum, lunulas, torques atque monilia, armillas et mitras, discriminalia et periscelidas, murenulas  et olfactoriola, inaures et annulos et gemmas in fronte pendentes, mutatoria et pallia et linteamina, acus et specula et sindones, uittas atque theristra. Hec igitur omnia spiritualibus conferenda sunt nuptiis, ac noue sponse diligenter aptanda, quo ueri Sponsi placere possit obtutibus. His nimirum infulis uenustata, hac ornamentorum erat uarietate composita regina illa, quam Psalmista contemplatus, aiebat: »Astitit regina a dextris tuis in uestitu deaurato, circumamicta uarietate .« Nuptie facte sunt in Cana Galilee: et sicut Euangelista testatur, uocatus est iehsu ad nuptias cum discipulis suis ; sed tanquam pronubus, non ut sponsus; quasi pransurus, non ut nupturus. Iste uero nuptie tanto illas priuilegio superant, ut  hic iehsu iure credatur non amicus esse, sed sponsus. Et quoniam qui adheret Domino  unus spiritus est, sponsus iste non modo sponse iungitur, sed unitur, atque ex hac copula non corruptio  nascitur, sed integritatis potius clausula reparatur. Illic iehsu aquam conuertit in uinum; hic idem iehsu et uinum semetipsum fecit et cibum. Cibum uidelicet, quia ipse est panis uiuus qui de celo descendit ; uinum uero quod letificat cor hominis ; Spiritus eius est de quo iterum dicit: »Poculum tuum inebrians, 769 quam preclarum est!«  Spiritus enim Dei hominum montes inebriat, ut, tanquam a suis sensibus alienati, diuitias huius mundi, honores et gloriam respuant, ad subeunda uero pro Deo queque dura uel aspera flammantibus desideriis inardescant. Hoc musto deebriati fuerant quibus Iudei uere dementes ac furiosi dicebant: »Musto pleni sunt isti .« Hoc musto plenus erat uir ille de filiis prophetarum, quem ad  ungendum Hieu regem miserat Eliseus, de quo dixerunt uesane sapientes ad eum: »Quid uenit insanus iste ad te?«  Quid autem mirum si hi, qui puri sunt homines, cum Spiritu diuino replentur, ab huius mundi sapientibus, atque ideo uere desipientibus, iudicentur insani? cum et ipse qui magister est angelorum dictus sit habuisse demonium ; imo, ut Marcus euangelista testatur, estimatus sit etiam fuisse phreneticus. »uenit, inquit, domum, et conuenit iterum turba, ita ut non posset nec panem manducare; et cum audissent sui, exierunt tenere eum: dicebant enim, quoniam in furorem uersus est .« Hanc sancti Spiritus ebrietatem et tu, o uenerabilis domina, sana mente conceperas cum seculum relinquere  decreuisti: et, uelut columbe simplicis alas excutiens, ad innocentium atque simplicium nidulum conuolasti, tunc dicens; »Quis dabit mihi pennas sicut columbe, et uolabo, et requiescam?«  Nunc etiam secure decantans: »Ecce elongaui fugiens, et mansi in solitudine, exspectans eum, qui me saluam faciat a pusillanimitate spiritus, et tempestate .« Hec te nimirum ebrietas impulit ampla satis atque uberrimis fecunda prouentibus iura contemnere, munita turrium atque castrorum propugnacula declinare, dulcium propinquorum necessitudinem ac uernaculorum affectus abiicere, quodque horum omnium permaximum est, unicum filium, eumque ephebum adhuc atque impuberem, sine coniugalis solatio federis abdicare, et, que constipatis uallata clientum cuneis solebas incedere, iam didicisti in angulo monasterii cum pauperibus Spiritus sancti mulieribus humiliter residere. Hec te sobria, ut ita loquar, ebrietas docuit  ut pro carbasinis lanea, pro purpureis atque nitidulis pulla ac despicabilia eligeres indumenta. Hec te persuasit ebrietas ut siligineas pollines ac fercula dapibus referta postponeres, atque ad libre pensilem te mensuram panis cibarii cohiberes. Hec te plane perita et pudica ebrietas incitauit ut, cum primo adolescentie flore frueris, uiro obeunte relicta, non tam claris tamque magnificis procis annueres, non, ut omnia uidebantur hortari, thalamos iterares; sed, soli iam Christo uicturam, mundo te mortuam exhiberes. Enimuero, tanquam perita negotiatrix nundinis intenta uenalibus, proiecisti mundum, ut acquireres celum; preuenisti mortem, ut sententiam mortis euaderes; elegisti pauperiem, ut diuitiarum non pereuntium copiam possideres.



770 CAPUT II. Quod aliquando iusti ab iniustis idcirco permittuntur affligi, ut statuant ad Deum uel ex necessitate conuerti.


Atqui, ut mirabilior tua uideatur esse conuersio, non te mundus a se repulit, sed solus ardor diuini Spiritus incitauit. Enimuero, sicut prouidentia diuina disposuit ad educendum de Aegypto Isreliticum populum , tunc est Moyses missus, cum iam Pharao ad opprimendum illum duris operibus fuerat excitatus, quatenus Isrelitarum mentes Aegypto deformiter inherentes, alius dum uocaret, quasi traheret; alius uelut impelleret, dum seuiret, ut dum plebs in seruitio turpiter figitur, uel malis impulsa,  uel bonis prouocata moueatur. Hoc etiam in populo Dei frequentius agitur, cum, predicatis celestibus premiis, seuire in electos reprobi permittuntur; ut si, uocati, ad terram promissionis, exire negligimus, pressuris saltem seuientibus impellamur. Atque hec Aegyptus, uita uidelicet presens, que nos oppressit blandiens, adiuuet premens; quatenus, que, dum foueret, iugo nos seruitutis attriuerat, libertatis uiam, dum affligit, ostendat. Hec itaque causa est quod ab iniustis iusti sinuntur affligi, ut, dum futura audiunt bona que diligunt, patiantur etiam mala presentia que perhorrescunt, atque ad faciliorem exitum, dum amor prouocat, cruciatus impellat. Tibi autem cum uite huius undique prosperitas arrideret, non te mundus, qui blandiebatur,  impulit; sed speciosus forma pre filiis hominum  Christus ad sue dotationis amplerum per afflatum sancti Spiritus prouocauit: »Surge, inquit, amica mea, sponsa mea, et ueni: columba mea in foraminibus petre, in cauerna macerie: ostende mihi faciem tuam, sonet uox tua in auribus meis: uox enim tua dulcis, et facies tua decora .« Anima quippe sancta iure Christi amica et sponsa uocatur, quia illi per fidem dilectionemque coniungitur. Sed hec sponsa quasi adhuc iacet, dum in mundanis actionibus implicatur; tunc surgit, cum ad procinctum diuine seruitutis erigitur. Ac si dicat: Que in secularis uite mollitie iaces, iam surge, atque ad familiare contubernium mee contemplationis erigere. »Columba mea in foraminibus petre.«  Si, iuxta Apostolum, petra Christus est , foramina petre uulnera sunt Redemptoris, que profecto non casu quinque sunt, lancee scilicet et clauorum; sed quia nos fueramus quinque sensuum uulneribus sauciati, per has quinque plagas saluti sumus perpetue restituti. Iste siquidem porte erant per quas die Sabbati propheta, ne inferrentur onera grauia, prohibebat. In his ergo foraminibus Dei columba consistit, quia sancta quelibet anima totam proprie salutis spem in sui Redemptoris passione constituit. Ibi uelut ab accipitris incursu defenditur, quia a cunctis malignorum spirituum insidiis custoditur. Ibi plane nidificat, quia illic fetus bonorum operum coaceruat. De hac petra per Psalmistam dicitur: »Montes excelsi  ceruis, petra refugium 771 herinaceis .« Quid enim hoc loco per montes, nisi alte Scripturarum intelligende sunt profunditates? Hi nimirum qui iam dare contemplationis saltus nouerunt, altos sententiarum diuinarum uertices quasi cacumina montana conscendunt. Ad que profecto cacumina quia infirmi pertingere nequeunt, recte illic subditur: »Petra refugium herinaceis.« Quia uidelicet inualidos quosque non intelligentia sublimis exercet, sed sola in Christo fides humiliter continet. Quod autem illic additur: »In cauerna macerie;« solent ex lapidibus macerie fieri, ad custodiam uinearum, sicut per Isaiam dicitur: »uinea facta est dilecto meo in cornu in loco uberi, et maceria  circumdedit et circumfodit eam .« Quid ergo per maceriam lapidum, nisi presidium et excubias intelligimus angelorum? Quibus uidelicet anima in certamine posita, dum uallatur atque circumdatur, a cunctis aduersantium spirituum tentationibus custoditur. Porro quod sequitur: »Ostende mihi faciem tuam;« tunc anima celesti Sponso faciem suam ostendere dicitur, cum eius speciem internis obtutibus quasi reuelata facie contemplatur. »Sonet, inquit, uox tua in auribus meis: uox enim tua dulcis, et facies tua decora.« O quam suaue commercium, imo quam inenarrabilis dulcedo in humanis uisceribus oritur! cum Creator et creatura alternis in se inuicem affectibus delectantur, sicut per Prophetam dicitur: »Suauis sit  ei laudatio mea, ego uero delectabor in Domino .«



CAPUT III. Quod quisque contemptor seculi ad hoc debet semper eniti, ut perueniat ad amorem Dei.

Et hec est summa cuiuslibet sancte anime mundi nexibus expedite atque hic tota uersari debet intentio, ut ad amorem Dei per omnium suorum operum incrementa contendat, et quandoque in ueri Sponsi delectabiliter amplexibus requiescat. Sicut enim quis ad hoc ecclesiasticis gradibus initiatur ut ad sacerdotii culmen attingat, uel potius, ut tua dicamus, ad hoc uirgo dotatione subarrhatur ut nubat, ita nimirum omnes seculum relinquentes ad hoc debent semper eniti ut auctori suo ualeant  arctius in amore coniungi. Alioquin quid proderat iugum Aegyptiace seruitutis abrumpere, Rubrum mare transire, si terram lactis ac mellis irriguam nunquam daretur intrare? Lac quippe fructus est carnis, mel labitur de supernis. Et quia Redemptor noster de celo ueniens carnem suscepit ex uirgine, hec est terra illa uiuentium, ad quam debemus intentis semper amoris gressibus festinare. Hunc Sponsum, uenerabilis soror, uere caritatis ulnis amplectere, super hoc iugiter delectare, inquam, in Domino, et dabit tibi petitiones cordis tui . Huius corpus et sanguinem etiam ore carnis crebrius suscipe, ut hanc eius uocem merito possis audire: »Fauus distillans labia tua, sponsa, mel et lac sub lingua tua .« Terretur  enim aduersarius, cum Christiani labia Christi uidet cruore rubentia. Agnoscit enim 772 presto sue perditionis indicium, et diuine uictorie, qua captiuatus est et obrutus, non tolerat instrumentum. Christus ergo per mysterium suum tibi uideatur in ore, et Christus per sui amoris incendium tibi uiuat semper in corde, ut congruat etiam tibi quod sponsa dicit in Canticis: »Fasciculus myrrhe, dilectus meus mihi, inter ubera mea commorabitur .« Quid enim per myrrham, amarissimam uidelicet aromatis speciem, qua etiam defunctorum cadauera condiuntur, nisi Christi passio designatur? Quid aliud inter ubera, nisi locus cordis agnoscitur? Quisquis igitur amore continuo Christum in arcano sui cordis amplectitur, quisquis imitandi  gratia passionis mysterium iugiter meditatur, huic profecto myrrhe fasciculus Christus efficitur, atque, iuxta Scripture sacre sententiam, inter eius ubera commoratur. Unde et idem Sponsus ad sponsam: »Pone me, ait, ut signaculum super cor tuum, ut signaculum super brachium tuum .« Sepe nos, ob rei memoriam quam obliuioni tradere nolumus, digito nostro uel brachio signum aliquod innodamus; ut, dum signum frequenter attenditur, res, quam intercipere potuisset obliuio, iugiter in memoria teneatur. Quisquis autem Christum quasi amat, sed operari bona dissimulat, iam quodammodo sponsum super cor signaculum posuit, sed super brachium omnino non posuit. Quisque uero bonis  operibus uidetur intentus, sed a diuini amoris torpet incendio frigidus; iam iste sanctitatis imaginem super brachium posuit, sed adhuc in corde Christi signaculum non expressit. Ut ergo sancta anima Christi charactere utrobique signetur, eum in corde suo signaculum ponat, ut amoris eius facibus medullitus inardescat. Ponat etiam consequenter in brachio, ut piis operibus ualenter insistat. Signaculum Paulus in corpore suo, uelut in brachio, Iesum posuerat, cum dicebat: »Ego stigmata Iesu in corpore meo porto .« Signaculum super cor Iesum posuerat, cum alibi gratulabundus aiebat: »Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo!«  Cuius sane stigmata expressa  gerebat in corpore, eius se signaculum habere gloriabatur in mente. Porro autem et ipse celestis Sponsus, electum quemque suum sibi signaculum ponit, eumque grata uice, tanquam ne de memoria deleatur, attendit. Iuxta quod Zorobabel duci Iudee pollicetur, dicens: »In illa die suspiciam te, Zorobabel serue meus, et ponam te sicut signaculum in conspectu meo .« Econtra, de quodam reprobo rege Dominus dicit: »Si fuerit Iechonias, filius Ioacim regis Iuda, annulus dexter in manu mea, inde euellam eum .«



CAPUT Iu. Exhortatio, ut in celestis Sponsi semper amplexibus requiescat.

Ad hanc ergo tu, uenerabilis soror, assidue uicissitudinem  satage, ut et celestis Sponsus per amoris sui gratiam te semper accipiat, et tu ab eo  per amorem quorumlibet temporalium oculos non auertas; 773 quatenus et ille te subtiliter intuens, nullamque offensionis illuuiem deprehendens, dicat: »Tota pulchra es, amica mea, et macula non est in te ;« et tu, eius amore inenarrabiliter estuans, hoc intima uoce depromas: »Dilectus meus candidus et rubicundus, electus ex millibus; caput eius aurum optimum, guttur illius suauissimum, et totus desiderabilis .« Dilectus siquidem candidus uirginitate, rubicundus est passione. Candidus, quia dicit: »Ego lilium conuallium .« Rubicundus, de quo Ioannes dicit: »Qui lauit nos a peccatis nostris in sanguine  suo .« Electus ex millibus; de quo Salomon: »uirum, inquit, de mille unum reperi .« Millenarius quippe numerus totius humani generis est intelligenda perfectio, in quo Saluator tanquam passer est unicus in edificio . Caput eius aurum optimum, quia caput Christi Deus ; qui nimirum, sicut aurum metallis, ita, licet incomparabiliter, omnibus supereminet creaturis. Cuius guttur suauissimum dicitur, quia suorum melliflua suauitate uerborum mentes audientium obdulcantur. »Quam dulcia, inquit, faucibus meis eloquia tua! super mel et fauum ori meo .« Totus etiam desiderabilis, quia in eum, testante Petro, desiderant angeli prospicere  ; uel quia humanitatis eius mysterium, omne desiderium accendit in mentibus electorum, ut eos uidelicet non modo resurrectionis gloria prouocet, sed ad imitationis exemplum ipsa quoque ignominia passionis inuitet. In hoc igitur sponso tuo, ueneranda soror, assidue delectare, in hoc omnia cordis tui uota constitue, in huius semper amplexibus ab omni sopita mundi turbine requiesce.



CAPUT u. Ad cautelam prouocat, ut contra tentationis insidias sit semper accincta.

Sed interim, dum amplecteris sponsum, caue solerter aduersarium: adhuc enim in salo uersaris, nec dum portus statione perfrueris. Procinctus enim iste castrorum non quietis est municipium; uia est  ista, non patria; ambulamus, et non habitamus. Tentatio enim est uita hominis super terram . Quapropter si tentationum bella desunt, gaude quidem, noli tamen nimium secura confidere; sed aduersus repentinos et inopinatos insidiatorum hostium impetus te uigilanter accinge. Sepe namque nonnulli ad Deum de mundo conuersi, in ipso sue inchoationis aditu, pacatissimam carnis tranquillitatem cogitationumque percipiunt; procedente uero tempore, duris tentationum probationibus fatigantur. Quod utique fieri diuina dispensatione cognoscitur, ne in ipso sue nouitatis initio tentationum asperitate frangantur. Nam si eos adhuc teneros ac intimi conflictus ignaros amaritudo tentationis exciperet, ad ea scilicet a quibus necdum longe  discesserant, facile remearent. Unde scriptum est: »Cum emisisset Pharao populum, non eos deduxit Dominus per uiam terre Philisthiim, que uicina est, reputans ne forte peniteret eum si uidisset aduersum se bella consurgere, et reuerteretur in Aegyptum .« Ex Aegypto itaque 774 recedentibus, e uicino pugna subtrahitur; quia derelinquentibus seculum quedam pacis tranquillitas datur, ne, in ipsa teneritudinis nouitate turbati atque conterriti ad ea que contempserant reuertantur. Prius ergo securitatis suauitate mulcentur, prius pacis quiete nutriuntur; post cognitam uero dulcedinem, tanto iam tolerabilius tentationum certamina sustinent, quanto in Deo altius agnouere quod ament. Tu ergo sic in his que forte nunc prosperantur exsultes,  ut ab his que posterius imminent non dormites. Esto igitur cauta et undique circumspecta; sicque te prebe peruigilem ut nunquam te hostes inueniant oscitantem. Confederanda sunt quippe aduersum te et prosapia generis et flos etatis, uenustas forme et memoria facultatis abiecte. Ad euitanda sane istorum tela certaminum, nullus mihi uidetur ualidior clypeus quam meditatio mortis ac extremi terror examinis.



CAPUT uI. De anima, cum egreditur, quibus dolorum anxietatibus coarctetur.

Pensandum quippe est, cum iam peccatrix anima a uinculis incipit carnis absolui, quam amaro terrore  concutitur, quantis mordacis conscientie stimulis laceratur. Recolit uetita que commisit; uidet mandata que negligenter implere contempsit. Dolet indulta penitentie tempora sese inaniter percepisse; plorat immobilem districte ultionis articulum ineuitabiliter imminere. Manere satagit, ire compellitur; recuperare uult perdita, non auditur. Post terga respiciens, totius transacte uite cursum uelut unum breuissimum deputat itineris passum; ante se oculos dirigit, et infinite perennitatis spatia deprehendit. Plorat itaque, quia intra tam breue spatium acquirere letitiam potuit omnium seculorum; deflet etiam, se propter tam breuis illecebre uoluptatem, inenarrabilem perpetue suauitatis amisisse dulcedinem. Erubescit, quia, propter illam substantiam  que uermibus erat obnoxia, illam neglexit que choris erat angelicis inserenda. Iam radios mentis attollit, et cum diuitiarum immortalium gloriam contemplatur, eam propter uite huius inopiam perdidisse confunditur. Cumque sub se reflectit oculos ad huius mundi conuallem tetramque caliginem, super se miratur eterni luminis claritatem, liquido comprehendit quia nox erat et tenebre quod amauit. O si rediuiuum penitentie tempus mereri potuisset, quam dure conuersationis [conuersionis] iter arriperet! qualia et quanta promitteret! quantis se deuotationum uinculis innodaret! Interea, dum hebescentes oculi contabescunt, dum pectus palpitat, raucum guttur anhelat, dentes paulatim nigrescunt et quamdam uelut eruginem contrahunt; pallescunt  ora, membra cuncta rigescunt; dum hec itaque et huiusmodi tanquam uicine morti precedentia famulantur officia, adsunt omnia gesta simul et uerba. Nec etiam ipse cogitationes desunt, et cuncta hec amarum aduersus auctorem testimonium reddunt. Coaceruantur omnia ante respicientis 775 oculos, et que conspicere refugit, coactus et inuitus attendit. Adest preterea hinc horrenda demonum turba, illinc uirtus angelica. In illo, qui medius est, liquido deprehenditur cui parti iure possessio uindicetur. Nam si pietatis in eo uidentur insignia, inuitationis angelice blanditiis oblinitur, atque harmonice melodie dulcedine ut exeat prouocatur; quod si eum sinistre parti meritorum nigredo et feditatis squalor adiudicet, intolerabili mox terrore concutitur,  repentini impetus uiolentia perturbatur, precipitanter inuaditur, ac de misere carnis ergastulo uiolenter euellitur, ut ad eterna supplicia iam cum amaritudine pertrahatur. Iam uero, post egressionem de corpore, quis explicare ualeat quot armate iniquorum spirituum acies in insidiis lateant, quot frementes cunei feralibus telis instructi iter obsideant, et, ne transire libera possit anima, uelut militari more constipate legiones, oppugnant? Hec et huiusmodi frequenter in corde uersare, quid est aliud quam lenocinantia uite huius blandimenta respuere, mundo repudium dare, illices motus carnis elidere, solumque perfectionis adipiscende propositum indeclinabiliter custodire?



CAPUT uII. Sententie Scripturarum de die iudicii.


His addendus est etiam extremi terror iudicii, ut illius amaritudine ualeat mundi huius falsa dulcedo contemni. Ad euitandas namque diabolice pugne molestias ualenter assurgimus, si necessitatis ultime periculum prouide pertractemus. Nam si repentinus ille atque terribilis aduentus Christi digne perpenditur, quid erit in mundo ubi mens humana uel desipiens delectetur? Ille nempe dies est ad quem omnis precedentium seculorum intentio ac summa colligitur, cui cuncta sacrarum Scripturarum uolumina famulantur, de quo beatus Petrus, ut audientium corda digno terrore concuteret: »Adueniet, inquit, dies Domini sicut fur, in quo celi magno  impetu transient, elementa uero calore soluentur .« Unde et mox subdidit: »Cum hec omnia igitur dissoluenda sint, quales oportet esse uos, in sanctis conuersationibus et pietatibus exspectantes, et properantes in aduentum diei Domini, per quem celi ardentes soluentur, elementa uero ignis ardore tabescent?«  De quo et Iudas dicit apostolus: »Ecce ueniet Dominus in sanctis millibus suis facere iudicium contra omnes, redarguere omnes impios de omnibus operibus impietatis eorum, quibus impie egerunt, et de omnibus duris que locuti sunt contra eum peccatores impii .« De hoc et Ioannes in Apocalypsi: »Ecce ueniet cum nubibus, et uidebit eum omnis oculus, et qui eum pupugerunt, et plangent se super se omnes tribus  terre .« Et Malachias ait: »Ecce uenit Dominus exercituum, et quis poterit cogitare diem aduentus eius, et quis stabit ad uidendum eum?«  et paulo post: »Ecce dies ueniet, succensa quasi caminus, et erunt omnes superbi et omnes facientes impietatem sicut stipula, et inflammabit eos dies 776 ueniens, que non relinquet eis radicem et germen .« Et per alium prophetam dicitur: »Adhuc unum modicum est, et ego commouebo celum et terram, et mare, et aridam, et mouebo omnes gentes, et ueniet desideratus cunctis gentibus .« Item alius: »Iuxta est dies Domini magnus, iuxta, et uelox nimis; uox diei Domini amara, tribulabitur ibi fortis, dies ire, dies illa, dies tribulationis et angustie, dies calamitatis et  miserie, dies nebule et turbinis, dies tube et clangoris .« Ubi notandum, tremendi diem iudicii, quam proxime, quamque perniciter aduentare propheta considerat, ad cuius agilitatem expressius inculcandam tot accelerandi nomina coaceruat: ubi scilicet ad auxesim dictionis, bis ponit iuxta, deinde uelox, et nimis, ut liquido doceat quia oculis fidei id iam uidetur in limine, quod infidelibus et cecis corde putatur procul abesse: et isti iam tribunalibus iudicis quodammodo trementes assistunt, quem illi per diuturne longinquitatis absentiam paruipendunt. De hoc ultime et irremediabilis necessitatis die preconatur Isaias, dicens: »Ecce dies Domini uenit crudelis, et indignatione plenus,  et ire furorisque, ad deponendam terram in solitudine, et peccatores eius conterendos ex ea; quoniam stelle et splendor earum non expandent lumen suum, obtenebratus est sol in ortu suo, et luna non splendebit in lumine suo; et uisitabo super orbem mala, et contra impios iniquitates eorum .« Et iterum: »Ecce, ait, ualidus et fortis Dominus sicut impetus grandinis, turbo confringens, sicut impetus aquarum multarum inundantium et emissarum super terram .« Idem alibi: »Ecce nomen Domini uenit de longinquo: ardens furor eius et grauis ad portandum, labia eius repleta sunt indignatione, et lingua eius quasi ignis deuorans, et spiritus eius uelut torrens inundans ad perdendas gentes in nichilum .« Qui rursus  ait: »Eritque repente confestim a Domino exercituum, uisitabitur in tonitruo et commotione terre, et uoce magna turbinis et tempestatis, et flamma ignis deuorantis .« De quo uidelicet igne Petrus ait. »Celi autem qui nunc sunt, et terra, eodem uerbo repositi sunt, igni reseruati in die iudicii et perditionis impiorum hominum .« De hoc et propheta dicit: »Auditam faciet Dominus gloriam uocis sue, et terrorem brachii sui ostendet in comminatione furoris et flamme ignis deuorantis .« De hac etiam ultione tremenda per Moysen Dominus dicit: »Gladius meus manducabit earnes .« De hac Ieremias ait: »Gladius Domini deuorabit ab extremo terre usque ad extremum eius, non est pax uniuerse carni .«

Gladius enim deuorare terram dicitur, et pax uniuerse carni deesse perhibetur, quia quisquis nunc carnaliter conuersatur, uel terrena immoderatius ambire conuincitur, ultime districtionis necesse est gladio perimatur. De quo nimirum gladio per Ezechielem Dominus dicit: »Egredietur gladius meus de uagina sua ad omnem carnem ab Austro usque ad Aquilonem; ut sciat omnis caro quia ego Dominus eduxi gladium meum de uagina sua irreuocabilem .« De hoc utique gladio et Amos propheta dicit: »In gladio morientur omnes peccatores populi mei, qui 777 dicunt, non appropinquabit, et non ueniet super nos malum .« Hic diuini iudicii terror interiores Nahum prophete aures  turbauerat, cum dicebat: »uox flagelli, et uox impetus rote, et equi frementis, et quadrige feruentis, et equitis ascendentis, et micantis gladii, et fulgurantis haste, et multitudinis interfecte, et grauis ruine, nec est finis cadauerum .« Enimuero de diuino iudicio quid uiderit Daniel, manifeste describit, dicens: »Aspiciebam, donec throni positi sunt, et antiquus dierum sedit, uestimentum eius quasi nix candidum, et capilli eius quasi lana munda; thronus eius flamma ignis, rote eius ignis accensus; fluuius igneus rapidusque egrediebatur a facie eius .« Et paulo post: »Iudicium sedit, et libri aperti sunt .« Qui nimirum libri, ipsi intelligendi sunt sancti, quorum nunc meritum  ab eis per custodiam humilitatis absconditur, et tanquam uolumen codicis, ne legatur, inuoluitur. Tunc autem, ad eorum gloriam, uniuersorum oculis aperitur; ut in eis preuaricatores tanquam per digeste scriptionis articulum legant diuine legis mandata, que, dum aduiuerent, seruare contempserant. Illic iam compelluntur et legere, qui hic per arrogantie fastum uerba Dei dedignabantur audire. Illic iugum Domini leue, et onus eius suaue mitibus  et patientibus fuisse considerant, quod hic superbie sue ceruicibus intolerabile iudicabant. Illic superbum omne confunditur, et quidquid eleuatum fuerat, sub tante maiestatis indignatione curuatur. Unde per Isaiam dicitur: »Oculi sublimes hominis humiliati sunt, et incuruabitur altitudo uirorum.  Exaltabitur autem Dominus solus in die illa; quia dies Domini super omnem superbum et excelsum et super omnem arrogantem, et humiliabitur; et super omnes cedros Libani sublimes et erectas, et super omnes quercus Basan, et super omnes montes excelsos, et super omnes colles eleuatos, et super omnem turrim excelsam, et super omnem murum munitum, et super omnes naues Tharsis, et super omne quod uisu pulchrum est; et incuruabitur sublimitas hominum, et humiliabitur altitudo uirorum, et eleuabitur Dominus solus in die illa, et idola penitus conterentur; et introibunt in speluncas petrarum et in uoragines terre a facie formidinis Domini et a gloria maiestatis eius, cum surrexerit percutere terram .« Que nimirum  uerba seriatim fortassis exponerem, nisi epistolaris compendii regulam excedere deuitarem. Illud duntaxat summotenus uideo perstringendum, quia rebus insensibilibus dies diuini iudicii dicitur imminere; sed per figuras rerum ratione carentium, stoliditas intelligitur hominum reproborum. Cedri quippe Libani sublimes et erecte, potentes sunt huius seculi, per excellentiam quidem terrene sublimitatis elati, sed bonorum operum fructibus infecundi. Quercus autem fructus quidem proferunt, sed non quibus homo reficitur; sed unde sues aluntur. Sues autem immundi intelligendi sunt spiritus, qui spurcis sordentium hominum operibus saginantur. Porro montes excelsi et colles eleuati , superbi quique sunt, quasi per aggestum  tumide cogitationis in alta porrecti; sed frumento, quo ualles abundant, cunctisque spiritualium 778 studiorum frugibus alieni. Iam uero turris excelsa et murus munitus illos insinuat qui, cum peccatores sint, in quadam se uelut innocentie arce constituunt, seseque defensionis clypeo contegentes, reprehensorum suorum iacula ad se pertingere non permittunt. Tharsis autem exploratio gaudii dicitur. Quisquis enim, in hoc seculo, unde gaudere possit explorat, huic superueniens dies Domini, quibus perpetualiter amarescat, meroris atque tristitie molestias irrigat. uenit etiam dies Domini non super omne quod pulchrum est, sed super omne quod uisu pulchrum est; quia ille diuini iudicii  pondere premitur, qui intrinsecus quidem uitiorum latenter ingruentium deformitate confunditur, foris autem quadam adumbrate uirtutis uel potius honestatis pulchritudine palliatur. Sed cum plurima suppetant, nos enucleatius exponere ista postponimus, quia prolixioris styli laciniam deuitamus. Exempla quoque de diuini terrore iudicii plura his supersedemus inserere, quia cum huic tremendo examini omnis eloquii celestis intentio militet, nos in exaggeratione eius elaborare diutius non opportet. Ad hoc enim pleniter intimandum, etiam si cetera cuncta deessent, sola illa ueritatis uerba sufficerent, quibus ait: »Erunt dies illi tribulationis tales quales non fuerunt ab initio creature quam condidit Deus, usque nunc, neque fient  .«



CAPUT uIII. Hic admonetur ne sub pietatis specie ad seculum reuertatur.

Tu autem, domina mea, domina, inquam, mea, imo et regina, Domino meo, celesti scilicet regi, per annulum uiue fidei et arrham sancti Spiritus desponsata: tu itaque hec et his similia, que de diuini furoris et indignationis amaritudine leguntur mundi amatoribus imminere, crebrius perlege, subtiliter meditare; ut hoc uelut amare confectionis antidoto sibilos antiqui serpentis eiusque lethale uirus possis euadere. In memetipso quippe frequenter expertus sum quia, cum uisceribus meis huius cogitationis amaritudo diffunditur, a cunctis male  blandientis mundi, ut ita loquar, humoribus, mentis mee stomachus exsiccatur. Sepe enim malignus spiritus, uelut auis in ramo arboris, sic in lingua ponitur adulantis, et tanquam per organum uasis, in uas uirus effluit, quod lethaliter in audientis interiora transfudit. Tu autem obtura aures malesuadis cantibus Sirenarum, et Scyllee uoraginis prudenter euade naufragium; sicque cor tuum in sancto proposito terror iudicis figat, ut nequaquam hoc uentus assentatorii fauoris euellat. Antiquus enim ille seductor, qui dudum Eue per serpentem uersutie sue uirus inuomuit , adhuc fortassis et tibi tanquam filie morem seruans, per aliud suum uasculum sibilabit: Reuertere, inquiens, domum sub ipso sacre professionis habitu, rege familiam,  expone pie uiuendi formam, tene super filium eiusque ceuos grauitatis ac modestie disciplinam, prouide lapsuro non absonam legibus 779 sponsam, nec resilire permittas sibimet obsequentium clientelam. Hec igitur fabricans nequitie spiritus non curat qua te ad seculum retrahat ueste, dummodo confidat quod per seculares actus tibi principetur in mente.



CAPUT IX. De monacho, qui de eremo ad cenobium rediens, per immunditiam lapsus interiit.

Porro autem, cum plurima suppetant, id potissimum, quod nobis ante paucos dies contigit, referre congruum iudicamus. Monachus quidam simplicis  nature humilisque modestie nobis aliquando cohabitaturus adhesit, ac per octennium fere nobiscum in eremo non solum caste, sed, iuxta fratrum quoque omnium testimonium, laudabiliter uixit; et, quoniam scribendi peritus exstitit, non pauca nobis librorum uolumina pollucibiliter exarauit. Nuper autem, cum obeso uegetus corpore ac robustior solito uideretur, cepit obstinate deposcere ut ad suum permitteretur monasterium remeare. Quod nimirum malignus cordi eius intulit aduersarius, ut perspicue postmodum ipsius rei declarauit euentus. Nam mox, ut, iuxta petitionem, ad suum monasterium est reuersus, cum alio quodam monacho dierum malorum sene, litteris eque perito, atque librario, per femoralis fluxus egestionem cecidit; sicque omne  quod mundus diutius uixerat, repentina sceleratissimi criminis contagione fedauit; neue sine uindicta tam plectibilis culpa transiret, egritudine mox irruente, decubuit, paucisque deinceps diebus ex hac uita confessus et confusus exiuit. Sic, sic igitur, qui stat uideat ne cadat . Et qui solo precepto, cum uxore Loth, post terga respicere non ueretur, conspecto saltem salis statunculo , ac Deo desuper uindice terreatur.



CAPUT X. De sepultura Sophie marchionisse, et eius fetore intolerabili.

At fortassis econtra dicitur quia corpusculum tuum gracile nimis et delicatum, ab ipsis lactantis infantie rudimentis esculentissimis ac pene regalibus  fuit epulis molliter enutritum; nec sororum potes nunc mensulis esse contenta, que magnificis olim fueras ferculis assueta; sed nec olere quidem, uel communibus cum eis uti potes eduliis, que marinas exquisitasque delicias Indicis assueueras infercire pigmentis. His itaque male blandientibus suadelis, imo litis melle sagittis ex diabolica pharetra manifeste uibratis, tu discipula Crucifixi prudenter occurre, easque a te conditionis tue sedula consideratione repelle. Perpende igitur quia caro, que nunc accuratis dapibus enutritur, paulo post uermibus scaturire compellitur; ipsaque tunc fit esca rodentium, que nunc delectabiliter saginatur iucunditate ciborum, ac tanto grauiorem exhalat putrefacta fetorem, quanto suauiorem exhalat putrefacta fetorem, quanto suauiorem sibi procurauit  780 educata mollitiem. Ecce, dum ista conscribimus, Sophia nobis ad memoriam redit, duorum scilicet marchionum, Uguzonis soror, Rainerii filia, que ante hoc fere sexennium, dum sana adhuc esset et incolumis, abbatem monasterii sancti Christophori martyris ut sibi sepulturam construeret petiit; illoque renitente, eamque delirare perhibente, difficilius impetrauit. Factumque intra monachorum claustra sepulcrum mox ut ingressa conspexit, nescio quo iudicio, in egritudinem corruit, ac paulo post abortiit, et obiit. Cuius profecto tumulus cum esset gypseus, artificiosisque cementariorum studiis undique communitus, tantam fetoris illuuiem per continui circiter anni circulum exhalauit,  ut tolerari uix posset, nec fratres quiescere in tota illius claustri medietate permitteret. Et cum multa circumquaque sepulcra subsiderent, eademque minora satis impendia percepissent, nullum, preter hoc solum, molestias naribus ingerebat, ut luce clarius innotesceret quoniam humana caro quanto tenerius ac mollius educatur, tanto deterius in putredinem ac nauseam uertitur. Enimuero fratres cum me cur id fieret inquisissent, quod uidebatur, exposui: Hoc, inquam, ut opinor, ad salutem uestram diuinitus agitur, ut in illo uno corpore quod tam pulchrum uenustumque uidistis, quid etiam de ceteris mulieribus in tentatione luxurie sentiri debeat, liquido colligatis; quoniam caro illa et tunc putredo ueraciter erat cum ad se spectandam  lubricos intuentium oculos prouocabat; quid enim tunc fuerit, nunc euidenter ostendit. Et quelibet hominis caro, que nunc uiuere conspicitur, nequaquam de se post obitum putredinem generat; sed, que semper fuerat, tunc se tantummodo putredinem manifeste declarat.



CAPUT XI. De ueneti ducis uxore, que prius nimium delicata, demum toto corpore computruit.

Sed, ad id quod asserimus roborandum, congruum est ut etiam de uiua carne proferamus exemplum. ueracis itaque et honesti uiri didici relatione quod narro. Dux uenetiarum Constantinopolitane urbis ciuem habebat uxorem, que nimirum tam tenere,  tam delicate uiuebat, et non modo superstitiosa, sed artificiosa, ut ita loquar, sese iucunditate mulcebat, ut etiam communibus se aquis dedignaretur abluere; sed eius serui rorem celi satagebant undecunque colligere, ex quo sibi laboriosum satis balneum procurarent. Cibos quoque suos manibus non tangebat, sed ab eunuchis eius alimenta queque minutius concidebantur in frusta; que mox illa quibusdam fuscinulis aureis atque bidentibus ori suo, liguriens, adhibebat. Eius porro cubiculum tot thymiamatum, aromatumque generibus redolebat, ut et nobis narrare tantum dedecus feteat, et auditor forte non credat. Sed omnipotenti Deo quantum huius femine fuerit exosa superbia, manifesta docuit ulciscendo censura.  uibrato quippe super eam diuini mucrone 781 iudicii, corpus eius omne computruit, ita ut membra corporis undique cuncta marcescerent, totumque cubiculum intolerabili prorsus fetore complerent; nec quispiam tantam perferre narium iniuriam potuit, non cosmeta, non seruulus, uix una duntaxat ancilla, non sine speciei redolentis auxilio, in eius obsequii sedulitate permansit. Eadem tamen raptim accedebat, et protinus fugiens abscedebat. Diutius igitur hoc languore decocta et miserabiliter cruciata, amicis quoque letantibus, diem clausit extremum. Quid ergo sit caro, doceat ipsa caro; quodque perhibet mortua, testatur et uiua.



CAPUT XII. De suppliciis damnatorum.


Sed, o utinam qui eiusmodi sunt, sic pena temporalis afficeret, ut non eos etiam tartarus exspectaret! Illic enim, iuxta quantitatem gaudii retribuitur mensura tormenti; quantoque hic altius per iactantiam tumoris extollitur, tanto illic uoracis incendii barathro profunditus absorbetur. Unde est quod de peruersa anima sub Babylonis specie dicitur: »Quantum se exaltauit, et in deliciis fuit, tantum date illi tormenta et luctus .« Et alibi: »Potentes potenter tormenta patientur, et fortior erit cruciatio .« Nam et ipse carnales illecebre, uel cetera uitia, que hic prauos homines inflammabant, illic in picem resinamque uertuntur,  et ultricibus flammis uires tribuunt. Plane sicut Scriptura dicit , illic est umbra mortis, que profecto nichil est aliud nisi obscuritas diuisionis [uisionis]; quia damnatus quisque cum eterno igne succenditur, ab interno lumine tenebratur. Natura uero ignis est ut ex se ipso et lucem exhibeat et ardorem, sed transactorum illa ultrix flamma uitiorum habet ardorem, non habet penitus lucem. Unde est quod de illo, quem a se repellit, ueritas dicit: »Ligate illi manus et pedes, et mittite eum in tenebras exteriores .« Si ignis itaque, qui reprobos cruciat, lumen habere potuisset, is, qui repellitur, nequaquam mitti in tenebras diceretur. Hic etiam Psalmista ait: »Super eos cecidit ignis, et non uiderunt solem  .« Ignis enim super impios cadit; sed sol, igne cadente, non cernitur, quia illos, quos gehenne flamma deuorat, a uisione ueri luminis cecat, ut et foris eos dolor combustionis cruciet, et intus pena cecitatis obscuret; quatenus qui auctori suo corpore et corde deliquerunt, simul corpore et corde puniantur; et utrobique penam sentiant, qui, dum hic uiuerent, prauis suis delectationibus ex utroque seruiebant. Unde bene per prophetam dicitur: »Descenderunt ad infernum cum armis suis .« Arma quippe peccatorum sunt membra corporis, quibus peruersa desideria, que concipiunt, exsequuntur. Unde recte per Paulum dicitur: »Neque exhibeatis membra uestra, arma iniquitatis peccato .«  Cum armis uero descendere ad infernum, est cum ipsis quoque membris, quibus desideria uoluptatis expleuerunt, eterni iudicii tormenta tolerare, ut 782 tunc eos undique dolor absorbeat, qui nunc suis delectationibus subditi, undique contra iustitiam iuste iudicantis pugnant. Que tamen supplicia in se demersos et ultra uires cruciant, et eis uite subsidium exstinguendo seruant: ut sic uitam terminus finiat, quatenus semper sine termino cruciatus uiuat; quia et ad finem per tormenta properat, et sine fine deficiens durat. Fit ergo miseris mors sine morte, finis sine fine, defectus sine defectu; quia et mors uiuit, et finis semper incipit, et deficere defectus nescit. Erant ergo nunc luxurie  dediti, et ad proprie carnis arbitrium uiuant, ut anima postmodum et carne simul intereant; nunc medullas mundane dulcedinis sorbeant, ut repleti tunc perpetui cruciatus absynthio totis uisceribus amarescant . Necesse quippe est ut illic dentibus strideant, qui hic edacitate gaudebant; illic ab eis irremediabiliter plangitur, a quibus hic uoluptuose ridetur: quique hic olfaciunt nidores aromatum, et acredinem inhiant pigmentorum, illic eos et sulphureus fetor excruciat, et terra picei fumi caligo circumdat. »Ducunt enim in bonis dies suos, et in puncto ad inferna descendunt .«



CAPUT XIII. Quod monachus frigidus uilis alga; monachus autem feruidus, uitis est fructuosa.


uerum hec illis exaggeranda sunt mentibus, que post terga relictam Aegyptum repetunt, que sedere super ollas carnium ignobiliter concupiscunt , ut his cogitationum fluctibus terrorumque procellis quodammodo mare Rubrum fiat, quod eis in medio, ne reuertantur, obsistat. Tu autem, ueneranda soror, que scilicet euangelice quadrige ac rotarum celestium animalia sequeris, quorum sunt pedes recti , queque, cum ambulant, non reuertuntur; nequaquam, ut pro certo confidimus, Loth sequeris uxorem , sed Anne potius imitaberis stabilita uirtutem, cuius scilicet uultus non sunt amplius in diuersa mutati . Et quoniam quod ab adulatore laudatur,  ab ecclesiastica auctoritate contemnitur, utramque hanc perpende sententiam. »Laudatur peccator in desideriis suis, et qui inique egerit, benedicitur ;« hoc adulantis est. »Maledicti, qui declinant a mandatis tuis ;« hec Ecclesie uox est. Quod autem in reprobos, iuxta quantitatem criminis, equa sit etiam mensura maledictionis, testatur propheta Dauid, qui nimirum in Iudam Iscariotem triginta maledictiones intulit, sicut ille Dominum triginta argenteis sacrilega uenalitate distraxit. Quarum uidelicet sicut prima est: »Constitue super eum peccatorem,« sic extrema est illa: »Operiantur sicut diploide confusione sua ;« quas si quis per psalmi seriem subtiliter querat, certum est quoniam  non eas ultro citroue reperiat. In serie Scripturarum disce consequenter et ordinem rerum. Prius enim lex scribitur, deinde historia texitur Iudicum, postremo liber ponitur Regum; quoniam hic diuine legis mandata perficimus, postmodum ad iudicium uenimus; ad extremum, si causa non 783 dissonat, cum Christo sine fine regnamus. Hi prouentus afferendi sunt segetum, qui celestibus horreis inferantur. uitis plane si sit ferax uuarum, cuncta precellit arbusta siluarum; sin uero sit sterilis, ceteris iudicatur abiectior ac uilior esse uirgultis. Unde est, quod ad prophetam diuina uox ait: »Fili hominis, quid fiet ligno uitis ex omnibus lignis nemorum que sunt inter  ligna siluarum? nunquid tolletur de ea lignum, ut fiet opus, aut fabricabitur de ea paxillus, ut dependeat in eo quodcunque uas?«  Sic profecto monachus, si ad proferendos fructus boni operis sit intentus et feruidus, nichil inter homines eo ualet esse prestantius; alioquin si frigidus, et infecundus arescat, ac dormiens stertat, iure tanquam uilis alga despicitur, et ipsis quoque secularibus non equatur. Si quis uero studiis adipiscende perfectionis inferuet, sed adhuc tamen per infirmitatem de prioris uite uitiis intus aliquid retinet: secularis quispiam, licet religiosus esse comprobetur et pius, nequaquam est huic per omnia comparandus. Melius quippe est uitiosum aurum quam es purum; et pretiosius est hebes margaritum  quam marmor parium; pallens quoque carbunculus amabilior est quam ceruleus sit hyacinthus. Tu quoque si, uelut in aurore diluculo constituta, de pristine uite tenebris adhuc in te aliquid sentis, noli diffidere, peruenire celeriter ad plenitudinem lucis. Caue tantummodo ne in carnis mollitie requiescas, sed in sancte discipline laboribus te uigilanter exerceas.



CAPUT XIu. Quod Dominicus duodecim simul psalteria cum disciplina cantauit, et tertium decimum cepit.

Utinam daretur tibi nunc dominum meum uidere Dominicum, qui quod nos imperite lingue conamur officio, ipse te efficaciori luculentissime uite doceret et informaret exemplo. Hic denique a tribus iam circiter  annorum lustris lorica ferrea uestitur ad carnem, duobus autem ferreis circulis in corpore cingitur, duobus item per brachiorum armos arctatur. Sed quia de illo in aliis nostris opusculis iam plura digessimus, nunc quod uix ante sex dies ad nos ueniens retulit proferamus. Ait itaque: Contigit me nosse quod scripseris nouem me uno die psalteria decantasse cum corporalibus disciplinis; quod certe cum audiui, tremefactus expaui, et conscientia remordente congemui; ue, inquam, mihi, ecce hoc de me, nesciente me, scriptum est; et tamen utrum hoc a me fieri potuisset ignoro. Ergo rursus experiar, et an hoc implere potuerim indubitanter agnoscam. Quarta igitur feria me uestibus exui, et armata scopis utraque  manu, totam noctem ducendo peruigilem, psallere ac me uerberare non destiti, donec die altero, decursis duodecim ex more psalteriis, die tertio decimo ad psalmum: »Beati quorum ,« usque reptaui. Porro, quod nobis durum sepe uidetur et asperum, quam ille puerile deputet ac despectum, uno doceamus exemplo. Frater 784 quidam cum se scoparum ictibus nimis abhorreret atterere, atque ut ipse sibimet plagas inferret atque perferret, grauissimum iudicaret; tandem tamen domni Dominici crebrius insistenti, adhortationibus acquieuit, ac per modulationem totius psalterii, et insuper quinquaginta psalmorum, sibimet disciplinam inferre propriis manibus non cessauit. Erat autem  nox illa precedens Dominicam diem et B. Michelis festiuitatem. Cumque facto mane ad predictum senem frater ille uenisset, timensque ne de indiscretione redargueretur, quod egerat, per ordinem retulisset; hac ille uoce respondit: Noli, frater, pusillanimus esse, uel pro hac tua, que nunc est, infirmitate diffidere; potens est enim Deus ex imis te ad altiora prouehere, et tanquam lacteole tue conuersationis infantiam ad iuuenilis roboris incrementa firmare. Et adiiciens ait: Nos etiam primo pedetentim cepimus, sensimque ad quod nos diuina pietas perducere uoluit, licet imbecilles ac fragiles, educti sumus. Sicque factum est ut non eum de immoderato feruore, sicut ille timebat, argueret; sed ne desperationi succumberet, tanquam  qui minimum quid egerit, animum refoueret. Huius itaque sancti senis exemplo faciende discipline, mos adeo in nostris partibus inoleuit, ut non modo uiri, sed et nobiles mulieres hoc purgatorii genus inhianter arriperent. Nam et relicta Tethbaldi, sublimis utique generis et non infime dignitatis, mihi aliquando retulit, per prefixam huius discipline regulam centum annorum se penitentiam peregisse.



CAPUT Xu. De celestis Hierusalem beatitudine sempiterna.

Tu itaque libenter audi semper facta bonorum, uel si imitari potes, cumulum ubi perpetue retributionis acquirant; uel si impossibilia sunt, uberius te in humilitate custodiant. Erigatur spiritus ad ea que  promittuntur in patria, ut exsiliens paruipendat quidquid asperitatis horret in uia. Cum pondus auri radiantis attenditur, labor itineris leuigatur. Ubi loco premii corona proponitur, stadii cursus alacriter transilitur. Perpende igitur quam beatus sit qui, cum tanta reproborum multitudo repellitur, ipse ad nuptiale conuiuium ingredi, cum splendida electorum societate, mereatur; quante dignitatis sit adesse semper obtutibus Conditoris, contemplari presentissime speciem ueritatis; facie ad faciem Deum cernere, choris angelicis interesse: ubi sic presentibus quique gaudiis sunt repleti, ut de futura nunquam sint aduersitate solliciti: ubi dum quieta mens incircumscripti luminis amenitate perfruitur, de suorum quoque conciuium premiis inenarrabiliter gratulatur.  Illic uite fontem et sitientes hauriunt, et haurientes sitiunt; quia ibi non potest, uel auiditas passionum gignere, uel satietas fastidire. Ex eo plane, quod auctori uite semper assistunt, omem uim beatitudinis trahunt. Hinc floride iuuentutis eterna uiriditas, hinc uenustas est pulchritudinis, et indeficiens uigor incolumitatis. Ex illo itaque 785 eternitatis fonte percipiunt, ut eternaliter uiuant, ineffabiliter gaudeant: et, quod est longe prestantius, ad eiusdem Conditoris similitudinem conualescant. Sicut enim Ioannes euangelista testatur: »Cum apparuerit, similes ei erimus, quoniam uidebimus eum sicuti est .« Tunc mors absorpta est in uictoria ; omnisque humane nature funditus corruit corruptela. De hac  porro ciuitate sanctus ille Tobias aiebat: »Porte Hierusalem ex sapphiro et smaragdo edificabuntur; et ex lapide pretioso omnis circuitus murorum eius; ex lapide candido et mundo omnes platee eius sternentur; et per uicos eius alleluia cantabitur  .« De hac et Ioannes ait: »Quia singule porte eius erant ex singulis margaritis, et platea ciuitatis aurum mundum, tanquam uitrum perlucidum .« De qua etiam mox adiecit: »Quia non eget sole, neque luna; sed claritas Dei illuminabit eam, et lucerna eius est agnus .« Ibi preterea natura humana, que uitiata fuerat, cunctis passionum squaloribus defecata tripudiat, et azyma facta, in sue puritatis atque sinceritatis munditia perseuerat. Cum spiritu siquidem, et caro spiritualis  facta, concordat; ac totus homo sui Conditoris arbitrio in nullo penitus dissonat. Tunc impletur quod sponse sponsus eloquitur: »ueni, sponsa mea, tempus putationis aduenit .« Surculus enim cum putatur, remanente quod utile est, abscinditur quod superfluum est. Sic ex humana natura manet quidem omne quod Conditor fecit; tollitur autem quod diabolus addidit. Illic arcana singulorum patent oculis omnium. Illic omnium mentes in mutui amoris unione conflate, nulla inuicem uarietate dissentiunt; sed in communi uoluntatis studio omnes unanimiter federantur. Apud nos, cum una festiuitas colitur, altera non habetur; illic autem omnium solemnitatum semper est coaceruata letitia, quia illi presentes assistunt, qui solemnitatum sunt procul dubio  causa. Deest illic ignorantia, deest impossibilitas; quia in 786 Sapientia, cui uniti sunt, cuncta sciunt; in Omnipotente omnia possunt. Illic reuelata facie contuebimur, quomodo Pater ineffabiliter Filium gignat, quomodo Spiritus sanctus ex  utroque procedat. Illic uidebimus quomodo is, qui nusquam deest, non per partes, sed totus ubique est, quomodo etiam fieri possit, ut et intendat singulis tanquam uacet ab uniuersis; intendat uniuersis tanquam uacet a singulis; quomodo is, qui celestibus preeminet, abyssi fundamenta sustentet; qui mundi intima penetrat, quomodo exteriora cuncta circumdat. Illic odoris suauitas cunctorum excedit uires aromatum, omnem superat fragrantiam pigmentorum. Illic beatorum aures harmonice dulcedinis organa melodia permulcent. Illic pratis iucunda satis amenitate uernantibus, candentia lilia nunquam decidunt, roseque purpuree cum croceis floribus non marcescunt. Et certe de illa celestis Hierusalem beatitudine sempiterna incomparabiliter  plus est in re quam mens possit humana concipere; plus mente concipitur quam ullis sermonibus explicetur. Quid ergo plura de illis beatorum ciuium gaudiis eloquar? Quandoquidem eorum felicissime uoluntati cuncta prorsus elementa deseruiunt, et cuncta ad eorum nutum, omnia ad eorum uertuntur arbitrium. uera quippe est sententia illa qua dicitur: »Omnia quecunque uoluit Dominus, fecit in celo et in terra; in mari et in omnibus abyssis .« Et quod de capite dicitur, de membris quoque illius dignum est ut credatur. His te gaudiis, uenerabilis soror, Deus omnipotens introducat, ipseque tibi sit premium, cum assumit, qui factus est pretium, cum redemit. Commenda me Moysi, et Aaron ducibus tuis, sanctis uidelicet uitali et  Rodulpho presbyteris  ; qui uidelicet nouerint, quia idcirco, contra morem epistole, titulos inseruimus, ut inelimati atque prolixi styli duplex fastidium leuaremus.


Sit nomen Domini benedictum.





787-788 OPUSCULUM QUINQUAGESIMUM PRIMUM. DE uITA EREMITICA, ET PROBATIS EREMITIS.





ARGUMENTUM.

Teuzonem monachum, mox sanctitate insignem, qui ab abbate dissentiens, e monasterio discesserat, et ipsum sanctum doctorem, qui una cum eodem abbate ut eos inuicem reconciliaret, ad se uenerat, post multas contumelias, tandem e cella expulit, mansuetudinem et modestiam traducere conatur; dum ei tante superbie causas et fontes exponit: nimirum, quod sub nullius disciplina, sed tanquam sibi ipsi preceptor, monastice uite institutum sectatus; quodque, cum eremitam profiteretur, in media tamen urbe et secularium multitudine uitam traduceret. Igitur, ne singulare uiuendi genus sequatur, admonet: quod quam perniciosum sit, monachorum quorumdam tristi exitu probat. Discretionis quoque freno cohibendas esse monachorum actiones ostendit. Ac demum, ne de seipso tam preclare sentiens, alios contemnat, uirtutes ei quorumdam ante oculos ponit, qui tamen modestissimi erant, nec ut ille, se efferebant. Tandem ut ei humilitatis exemplum prebeat, ueniam ab illo petit, si quid asperius fortasse a se dictum uideatur.

 Domno TEUZONI eremite PETRUS peccator monachus resumende caritatis aculeum.

Minus se proximum amare conuincitur, qui perlate lesionis iniuriam sic in auctorem expostulare dissimulat, ut omnino se sub silentii censura constringat.  Nam dum sibimet quasi ex uirtute patientie consulit, lapso fratri salutifere correptionis manum porrigere paruipendit; dumque patientie immoderate deseruit, imminute caritatis sententiam non euadit. Non enim dicit Dominus: Si peccauerit  in te quis, patere et tace; sed, si peccauerit in te, inquit, frater tuus, uade et corripe eum, ut uidelicet correptus ad cor redeat, et corrigens quod errauit, ad eius, unde pessundatus fuerat, rursus caritatis celsitudinem conualescat. Sunt siquidem duo, lapsus et lesus. Charitas ergo, que inter utrumque diiudicat, sic debet iustitie lances appendere, sic inconcusso examine equitatis inter eos iura seruare, quatenus non modo enixius studeat, ne lesus, quod absit, per impatientiam corruat, quam ut per satisfactionis digne commercium, et is quoque qui lapsus est, surgat.




[DE uITA EREMETICA ET PROBATIS EREMITIS.]



CAPUT PRIMUM. Albizo et B. Petrus Damianus cum quanta sunt difficultate intra limen admissi.

 Per longiora te ignotarum regionum loca, per precipitia montium, per saxosa Alpium prerupta quesiuimus, tandem ad ianuam pertingentes post multa precum quidem nostrarum, tuarum autem uolumina altercationum, cum iam lapsus pene deficeret spiritus, uix demum tanquam importuni capitis homines admissi sumus ; intenti autem et non mediocriter auidi edificationis documenta suscipere, protinus in ipso mutue collocutionis exordio coacti sumus iurgiosis quibusdam contentionibus deseruire; et qui gestiebamus de spirituali certamine subtilia quedam et occulta discutere, uix tandem suffecimus perplexas questiones atque inutiles arroganter obiectas, inepte uidelicet litis materiam propulsare:  quippe conueneramus Eliam, uel Paulum uidere in eremo humiliter latitantem, citra spem reperimus quodammodo Xenocratem in gymnasio grandiloque 789 proponentem: imo quibus mens erat imitationis gratia agnum conspicere mitem, ferocem potius taurum incurrimus cornibus immaniter uentilantem. Inter ipsas tamen questionum contentionumque densissimas grandines, prout licuerat, mitis ille predicator ad memoriam recurrebat, dicens: »Stultas, inquit, et sine disciplina questiones deuita, sciens quia generant lites; seruum autem Domini non oportet litigare, sed mansuetum esse ad omnes .« Et iterum: »Noli uerbis contendere: nichil enim utile est, nisi ad subuersionem audientium .« Illud quoque non prorsus exciderat:  »Profana autem et uana eloquia deuita: multum enim proficiunt ad impietatem .« Hec, et huiusmodi nobis tacite conferentibus, illud etiam cum eodem Apostolo, clamoso quodam silentio, conscientia respondebat: »Si quis, inquam, uult contentiosus esse, nos huiusmodi consuetudinem non habemus .« Quid plura? Tandem cum in arcto positi multiplicium obiectionum uallaremur angustiis, ubi ratiocinandi copia suppetere desiit, ad sanctorum mox exempla confugimus, ut illis saltem fides habeatur quorum auctoritas ad probationem cuiuscunque negotii incunctanter admittitur. Cumque super quodam disceptationis articulo sanctus Romualdus in testimonium duceretur, presto quesitum  est utrum ipse Romualdus aut tunc exstiterit sanctus, uel nunc sit in paradiso receptus. Et licet contra fidem totius Ecclesie nostrarum prouinciarum hec de sancto uiro questio moueretur: ad astruendam tamen partis nostre sententiam, illos in testimonium sanctos adsciuimus, quorum celeberrima et uetus opinio etiam apud plebeios quoslibet et ignaros nutare non possit: Leonem uidelicet, atque Gregorium, clarissimos olim Romane sedis antistites, quorum quidem alter authentica canonum decreta promulgat; alter Ecclesiam perspicuis ac profundis celestis eloquentie fontibus irrigat. Sed his nominatis, tantumdem est. Nam et super his nichilominus questio geminatur: Quo pacto quis certum teneat, utrum et isti tales fuerint, quibus sine retractatione  debeat fides accommodari, siue etiam digni sint intra sanctorum catalogum percenseri.



CAPUT II. Rursus uterque quam inhoneste fuerint eliminati.

Cumque hec et alia plura in sermocinationis decursu impudenter effluerent, que non modo illum fructum edificationis, ad quem gliscebamus, afferrent, sed superuacuam potius interminabilium questionum caliginem generarent; tandem recolentes illud quo dicitur: »uerbum abbreuiatum faciet Dominus ,« quasi de spumosi maris procellosis turbinibus emergentes, ad tuti portus sinum applicare studuimus, dum de caritate, in qua nulla questio uidebatur, adorsi sumus. Erat quippe inter te et abbatem tui monasterii non ferenda simultas et  inueterata discordia. Ille igitur utpote uir mitis, ac simplicis animi, sponsionibus suis cuncta digne satisfactionis et humilitatis iura transcendit, 790 et nos sequestri federis inter se et te exsecutores instituit. uerum nos dum alienis amicitiis inconsulte consulimus, in implacabile odium proprii capitis deuoluti sumus: quin potius in oblatrantis Charybdis latus incidimus, qui nos Scyllee uoraginis naufragium euasisse credebamus: dehinc paucis quasi rationibus irrationabiliter redditis, et cum iurgio et timore impatienter effusis, ad trabale scilicet odium non euellendum, sed enixius radicandum; tandem per semicinctia correpti, uiolenter excludimur, et pre damnatis foribus familiare colloquium ulterius non meremur. Digna nimirum ultione multati, ut  qui in commendande caritatis crimen incidimus, et quod in homicidias durum est, perpetuo digni odio censeremur. uerumtamen ne de his leuiter ridere uideamur, que piis mentibus fraterna sunt compassione legenda, inhoneste confusionis historiam hucusque contexuisse sufficiat.



CAPUT III. Quod monachis in urbe morantibus arrogantie tumor obrepat.

Nunc unde tibi huius origo morbide tabis obrepserit, tantummodo te si sit possibile audire patienter, ego non grauabor exponere. Nulla siquidem disciplina, ut dicitur, monastice institutionis attritus, sub nulla maiorum custodia maceratus, in ipso conuersionis  noue tironicio adhuc durus et rigidus, huius propositi iter arripiens, ante cepisti docere quam discere, prius depromere quam legum mandata seruare. Huc aceedit quod eremiticam uitam non in eremo, sed intra populose urbis menia ducere decreuisti; ubi nimirum quidquid a tam magnifici nominis auctore precipitur, sic arripiatur, tanquam si a sibyllino aditu uaticinii oraculum reportetur. Sed, queso, si monachus es, quid tibi cum urbibus? Si eremita, quid tibi cum ciuium cuneis? Quid enim celle, uel fora strepentia, uel turrita conferunt propugnacula? Enim uero qui, tanquam deficientibus siluis, solitudinem in urbibus querunt, quid aliud credendum est, nisi quod solitarie uite non perfectionem, sed fauorem potius et gloriam aucupantur?  Illic igitur, captato uulgi fauore, circumfluus, quid tibi mens uel improuisa dictauerit, proprio iudicio lex habetur; quidquid preceps lingua decurrerit, sententia deputatur. Nec te metiris iuxta testimonium proprie conscientie, sed secundum opinionem potius assentatricis turbe, apud quam uidelicet uenalis pallor in uultu, et auditum nomen ieiunii stuporem mentibus ingerit. uinum namque in urbe nescire, prodigium est; in eremo bibere, satis ignobile. Oleum in eremo magne delicie; in populo autem, qui saltem aruina non uescitur, abstinentie palma donatur. Cilicium in eremo uestimentum, in urbe spectaculum. Cruribus pedibusque nudatis incedere in eremo quidem regula, in foro autem afflictio cernitur indiscreta. In eremo stratum molle iuncus  est, uel papyrus, inter ciues applauditur centone contentus. Quod enim illic conuersatio rara mirabile reddit, hic societas 791 fraterna commune. Ac per hoc quod illic preconio laudis attollitur, hic generaliter inditum gloriam non meretur.



CAPUT Iu. De abstinentia quorumdam fratrum.

Sed, o utinam presens adesses, et quid in his siluis ab ignotis atque despectis agatur, oculo iudicante, perpenderes! Tamen ut se, si fortassis inest tumor arrogantie, deprimat, uel breuiter aliquid te de illorum conuersationibus erudire non pigeat. Nam, ut omittam de continua frugalitate, et penuria uestium, de rigore silentii, de iugi instantia remotionis, nonnulli apud nos sunt qui, inter cetera  districtionis impendia, tanta censura a uini perceptione se cohibent, ut iam pene per decennium, ne in paschalibus quidem festis, de predicto liquore gustauerint; quorum uidelicet alii sunt iuuenili adhuc flore uernantes, alii iam ad uenerande senectutis maturiora uergentes, alii etiam uuis et aceto se nichilominus priuant; plerique autem saginis, ouis, et caseo tanquam carnibus abstinent.



CAPUT u. De Martino Storaci.

Quemdam habemus in cellula rusticum idiotam, uix quinquaginta psalmos utcunque balbutientem, eosdem tamen per dies singulos, subiectis semper litaniis, septies iterantem. Qui iam per tria ferme  lustra non prodiit, sed neque capillos totondit, neque barbam rasit. Hoc siquidem et ipsi crines euidenter asserunt, qui iamiam forte prolixiores illo talotenus fluunt. Quanquam nos hoc districtionis genus minime probemus. Huius itaque continuo tenore talis est uita, ut tribus per hebdomadam diebus nil penitus comedat, tribus autem quamdam mensuram panis cum aqua percipiat; Dominicis autem et precipuis festis non quidem pulmentum, siue liquamen aliquod, sed quamdam sibi frixuram quasi edulium preparat. Quam sane uidisse, et non tetigisse, propemodum refectionem ducimus; gustasse autem, uel etiam olfecisse, partem penitentie deputamus. Porro autem duo in eius cellula serpentes iam per plures annos, ut fertur, familiariter spatiantur. Qui  etiam, ut ipse fatetur, dum ille solo prostratus litaniarum uotis insistit, circa caput eius hinc inde blanda mites allusione discurrunt; et uirosi morsus obliti, tanquam patrifamilias domus, clientelam deuote sedulitatis impendunt. Ecce, et uenenate bestie inter se in exhibendo monachis obsequio concordant, cum uidelicet ipsi monachi uiperina inuicem a se, proh dolor! immanitate resiliant. Mirum, quod tantum fetorem eo loci, nunquam querulus, tolerat: mirum, quod lutulentam ad bibendum aquam per tot dies in dolio uelut sentinam seruat, mutatoria numquam lauat, uestes nunquam mutat, nisi eucaristiam percepturus: quas tamen mox exuit, et ad id munus propter munditiam in 792 tuto reponit. Nisi post solis occasum nunquam accipit cibum,  seruata tamen diebus Dominicis reuerentia, in quibus uidelicet circa sextam horam, unam ex his qua pro sacramentis fiunt, oblatiunculam percipit, et sic propter regulam ieiunium soluit.  Quid autem de inopinatis eius uigiliis dixerim? quandoquidem mihi ipse retulerit; die quidem, inquiens, nullo tempore quietem membris indulgeo; uespere autem psallens et orans, tunc demum sopori uiscera fatigata concedo, cum iam iam nocturne synaxis articulum propinquantem cognosco, quatenus mox, ut corpus sopor irruens totis uiribus occupat, repente illum, quasi tintinnabulum feriens, ab audacis uiolentie inuasione depellat. Sepe rogatus ut pro necessitatibus ecclesiasticis, uel federanda pace procederem, cum mihi detrimentum  esse pernoscerem, licet aliis proueniret, hunc fratrem ea fide consului, ut illi diuina gratia dignaretur infundere quid mihi decerneret expedire. Protinus sancta simplicitas ad id quod propositum erat, compendiose responsionis clausulam fixit. Quid, inquit, candele prodest, si aliis luceat, dum se interim edax flamma consumat? Hoc responsum, fateor, letus arripui, et tanquam diuinitus datum, salua tantummodo caritate et obedientia seruare decreui.



CAPUT uI. De Leone Sitrie, et aliis tribus monachis.

Sed dum in unius uiri uirtutibus enumerandis prolixius immoror, ab aliis uel summotenus perstringendis,  longa mora prodiente, retardor; ueniam autem ad dominum meum Leonem, et uere Leonem, qui antiquum draconem, caput scilicet, auctoremque malitie, continuis ad bellum concertationibus prouocat; et ab ipso impuberis adolescentie tirocinio usque ad prouectam iam senectutem, tanquam consertis cominus armis, aduersus illum infatigabiliter pugnat. uere, inquam, Leo, qui et mundum peruigil dormit, et diuine contemplationis quodammodo soporatus intendit. Quid ultra de hoc uiro dicendum est, quam quod uidemus illum et mundo mortuum et cruci Christo confixum? Hic nempe perfecte mortificationis est norma, hic singularis uite regula, hic ad perfectionis apicem festinantibus imitabilis disciplina. Quidquid fere districtionis, quidquid  continentie superius dictum est, in hoc uiro consequenter intellige; precipue tamen in eo caritatem, humilitatem et mansuetudinem uenerare. Sermo denique eius dulcis ad instar mellis solatur mestos, docet inscios, concordat iratos. Quis enim correptionis illius austeritate deterritus non redire disposuit? Imo quis quantalibet ingruentium tentationum pressus caligine sine consolatione recessit? Bene siquidem currentibus blandum, delinquentibus se prebet austerum. Sed hoc modo, ut et blanditiam in auctoritatem austeritas erigat, et eamdem austeritatem blanda rursus mansuetudo compescat. Rigor autem abstinentie in eo tantus est, ut in eius facie imago potius quam uiuentis hominis 793 corpulentia uideatur. Percunctanti olim  mihi, quod possem inuenire solatium, quia tamen exigue mensure panis mihi inter ipsa ieiunia uideretur; tale dedit presto consilium: Aliis, inquit, diebus medietatem tibi mensure illius appone, die autem illa, qua relaxare aliquid de consuete regule censura uolueris, totam tibi summam prefixe quantitatis indulge; et tunc sufficiens erit raro censum, quod nunc modicum uidetur indifferenter oblatum. Hoc autem in tante angustie necessitate remedium, utcunque ex consulentis merito placuit; sed curiosa mee edacitatis intentio, fateor, non quod prestolabatur, audiuit. Nuper etiam mihi inter familiaria mutue collocutionis uerba subintulit: Frater, inquit, mi, faciant alii magna quedam, prout gratia illis diuina prestiterit; infirmitati autem mee non  erubesco sufficere, si per dies singulos duos annos penitentie possit implere. Aliquando autem, dum me tentationibus resistere prudenter instrueret, quod suum erat, alii contigisse narrauit. Noui, inquit, fratrem quem, dum fornicationis spiritus grauiter fatigaret et ille crebris orationibus uehementer insisteret, tandem nocte quadam super stratum quiescenti angelus Dei cominus astitit, et arrepto ferro testiculos eius abscidit. Cumque ille uigilare se crederet, sed numinis auctoritate pressus, quid ageretur inquirere non auderet, tantam doloris uim in genitalibus pertulit, ac si reuera materiale chriurgium partem corporis secuisset. Ab eo itaque tempore frater ille non modo huiusmodi passionibus  non subiacuit, sed et tanquam carne premortua, nullum ulterius in se libidinis stimulum sensit. Sciscitanti autem mihi quis ille fuerit frater, Nihil mea interesse respondit. Longe uero post, cum iam obliuio potuisset obrepere, inter cetera conueni hominem: Nunquid non, inquam, mi pater, tale aliquid tibi accidisse professus es? Tunc ille ex improuiso conuentus, quod dixisse se credidit, negandum esse non duxit. Sed cur ego in singulis immoror, qui tantam uirorum illustrium densitatem mihi imminere contemplor? Pretereo igitur dominum meum Lupum, uere uidelicet mansuetudinis agnum. Qui profecto et antequam se carceri, quem pro eterna libertate nunc incolit, perpetim inclusisset, per trium circiter annorum continuata curricula  uinum non bibit, nullumque sibi pulmenti liquamen indulsit. Transeo Petrum, qui nullum cubilis in cella sua patitur superesse uestigium, sed nudum iugiter terit, siue hiberno, siue estiuo tempore, pauimentum. Leonem quoque non numero, qui lumbos suos super nudum ferrea semper catena circumdat, ne sobrietatis limitem supergressio immoderate refectionis excedat.



CAPUT uII. De Leone eremita Prezensi.

Sed ecce Leo rursus alius occurrit, qui, iam pene emense senectutis oblitus, annosum diu uiuendo senium gerit; et licet emeritus miles diuini procinctus castra tirocinali, ut ita fatear, feruore custodit. Qui nimirum inter 794 cetera dona uirtutum, sic  uigiliarum studio preeminet, ut nulla totius anni, uel perexigua nocte, prius a fratribus ad nocturnale conueniatur officium, quam ille psalterium morose habeat, decantando cum suis litaniis, impletum; postmodum uero, iuxta morem eremi, psalterium pro defunctis exsoluit. Porro autem cum iam, ut fert opinio, centum quadraginta etatis annos excedat, postquam se constanter inclusit, hac etiam lege constrinxit, ut quotidie se scopis grauioribus atterrat; nullo etiam die nisi celebrioribus festis, circa uesperam tantum, comedendi consuetudinem soluat. In omni tamen uita sua nunquam sanguinem minuit, nunquam antidotum sumpsit. Illud quoque pretereundum non est, quia sic oleo letitie gratia illum diuina perunxit, ut nec senilis grauitas tristia  sibi ora contrahere, nec uita remotior in eius uultu potuerit rigidum quid uel asperum generare; sed semper hilaris, semper letus, semper occurrit urbana quadam serenitate festiuus.



CAPUT uIII. De Dominico Loricato.

Sed cur ergo sanctos commemorando uiros, diuersa passim loca perlustro? quandoquidem intra limen, et pre manibus teneo, ad cuius digne efferenda preconia impar uiribus non assurgo. Certe cellulis altrinsecus constitutis, solo basilice mediantis interstitio, ego illeque diuidimur; cuius si uirtutibus enumerandis inuigilo, ante dies elabitur quam scribendi materia deficere posse uideatur. Dominicum  dico, doctorem uidelicet, et dominum meum; cuius quidem lingua rustica est, sed uita artificiosa satis et lepida, que sane uita satis utilius ad edificationem uiuis operibus predicat, quam sterilis quorumdam lingua, que accurata phalerate urbanitatis uerba inania trutinat. Longo iam annorum elabente circulo, ferrea ad carnem lorica precinctus, infederabilem pugnam cum iniquis spiritibus conserit; semper paratus ad prelium, non solum corde, sed et corpore premunitus, aduersus hostiles acies feruidus bellator incedit. Hanc autem continue uite consuetudinem indifferenter habet, ut uix dies ulla pretereat, quin duo psalteria modulando utraque manu scopis armata, nudum corpus allidat, et hoc remissiori quidem  tempore. Nam quadragesimalibus circulis, siue cum penitentiam peragendam habet , tunc per dies singulos dum se scoparum tunsionibus afficit, ad minus tria psalteria meditando persoluit. Centum autem annorum penitentia, sicut ipso auctore didicimus, sic expletur. Porro cum trium scoparum millia unum penitentie annum apud nos regulariter expleant, decem autem psalmorum modulatio, ut sepe probatum est, mille scopas admittat; dum centum quinquaginta psalmis constare psalterium non ambigitur, quinque annorum penitentia in huius psalterii disciplina recte supputantibus inuenitur. Sed siue quinque uices ducas, siue uiginti quinquies, centum fiunt. Consequitur ergo, 795  ut qui uiginti psalteria cum disciplina decantat, centum annorum penitentiam se peregisse confidat. Quanquam et in hoc plerosque noster Dominicus superet; quia cum nonnulli unam manum in disciplinis agendis exerceant, iste ut reuera Beniamin filius [filius Gera filii Iemini] contra rebelles carnis illecebras utraque manu infatigabiliter pugnat . Hanc autem centum annorum penitentiam, ut mihi ipse professus est, facile sex diebus ex more consummat.



CAPUT IX. De ratione discipline.

Memini quoque quia cuiusdam Quadragesime imminentis initio mille annos imponi sibi per nos ad penitentiam petiit: quos certe omnes ferme antequam  ieiunii tempus transigeretur expleuit. Si cui autem hoc penitentialis discipline genus, quia durum, uideatur etiam fortasse superfluum, et quod ipse facere negligit, fieri etiam nolit: quid mihi peccatori super hac sententia uideatur, paucis absoluam  . Deuotio sancta fidelium cum se pro peccatorum suorum memoria uerberibus afficit, communicare se sui Redemptoris passionibus credit. Nam et ipse Saluator noster, Euangelio teste, flagellis cesus est ; et apostoli in conspectu concilii uerberibus sunt affecti ; et Paulus quinquies quadragenas una minus,  accepit . Quod etiam innumeri martyres duris subiacuere uerberibus; cui uacat eorum historias legere, non poterit ignorare. Ab illis ergo et hunc penitentie modum nos suscepisse gandemus, a quibus nimirum omnium studiorum spiritualium instrumenta didicimus. Porro si ieiunia, uigilias, nuditatem, cilicia, genuum flexiones, et cetera his similia, idcirco remedia penitentie constituimus, ut per hec uitiorum illecebras deprimamus, et delectationibus carniste diuerso amaritudinem apponamus: que inter hec congruentius dici penitentia potest, quam cum se peccator nudum sui iudicis conspectui representat, et deprehensorum more latronum, ipsam que peccauerat, carnem uerberando castigat? Huc accedit quod nonnullos legimus  post culpam in exstasi ad iudicium raptos, hanc exsoluisse uindictam . Credendumne ergo est quin hunc penitentie modum, quem Deus ipse a nolentibus exigit, a deuotis et ultro offerentibus suscipere contemnat? Hec per excessum commendande discipline gratia diximus, ut teneris et delicatis monachis detrahendi audaciam tolleremus. Nunc ad Dominicum, de quo ceperat, sermo recurrat. Enim uero cum hunc iam et incurua senectus deprimat, et crebris insuper languoribus contabescat, mirum unde illi tantus feruor incendat, ut in spiritualibus exercitiis semper inuictum, semper infatigabilem se reddat. Nam ut, ipso referente cognoui, sepe duo psalteria cum disciplinis stando continuat, ita ut neque interim  sedeat, neque uel ad momentum a percussionibus incredibili mentis feruore quiescat. Inquirenti mihi aliquando, utrum posset cum ferree uestis pondere aliquantisper genuum flexibus insudare; sub hac mihi dedit obscuritate responsum: 796 Cum incolumitas mihi uotiua respondet, quandoque per omnes totius psalterii quindenos psalmos centies genua flectere consueui. Quod quidem tunc non diligenter attendi, postmodum uero quod dictum fuerat, mente reuoluens, a depresso homine mille metaneas in uno psalterio fieri admiratus expaui. Quadam die post uesperam, cellulam meam ingressus: Magister, inquit , hodie feci quod hactenus me fecisse non memini, octo  nempe psalteria. inter diem et noctem modulanter expleui. uidebatur autem tunc totus uultus eius ita scopis attritus, ac sulcantibus quibusdam uibicibus liuefactus, tanquam si pila fuerit, ptisanarum more, contusus. Psalmodia sane illi idcirco tam facile prouenit, quia non tam uerba, ut ipse asserit, lingua perstrepente reuoluit, quam sensum mentis uiuacitate percurrit. Aliquando a me remotus habitabat; cumque ad me ingressum quibus tunc se uite legibus ageret inquisissem, respondit se carnaliter uiuere, et quintis, semper feriis cum Dominicis diebus a solito se abstinentie rigore laxare. Requisitus  utrum pulmento quolibet, ouis uel caseo uesceretur: negauit. Rursus si piscibus aut pomis? Pisces, ait, et poma, si qua sunt, egrotantibus prebeo, quorum non minimam multitudinem iacere in nostris partibus ingemisco. Cumque illum durus exactor in angusto concluderem, dicens: Unde ergo illis diebus remissius uiuis, si nichil corum comedis que necesse sit uel ignibus decoqui, uel in arboribus inueniri? respondit: Feniculo, inquit, cum pane libenter uescor. Mox nimirum perite cognoui quam carnaliter homo uiueret, qui suas delicias in feniculo constituisset. Habet plane uberem lacrymarum gratiam, sed alternam. Cum enim reclusus sub districto se silentio reprimit, mox, ut uoluerit, affluenter plangit: at si colloquio frequentetur, fletum se amisisse  conqueritur. Nam et ego illi sepe penuriam mee tarditatis impropero, dicens: Heu! inquam, mi pater, iste tue lacryme infecunde sunt, que alias orando lacrymas parere nequeunt. Optarem namque, quod consequens est, nimirum, ut sicut tu mihi pater es, ita nichilominus et tue lacryme mearum quoque lacrymarum fierent genitrices.



CAPUT X. Tenende discretionis admonitio necessaria.

Possem tibi adhuc multa quidem, et alia non ignobiliora de his, qui nobis noti sunt, fratribus scribere, si non magnopere luxuriantis styli fastidium deuitarem. uereor etiam ne pagina hec in manus eorum de quibus loquitur ueniat; et eorum animos, qui laudari in hac uita laudabiliter exsecrantur, offendat.  Hec autem idcirco tibi exempla proposui, ut dum maiora fortassis aliorum bona consideras, tua diiudices; et tumorem singularitatis obiiciens, cum multis te aliis in sacre militie stadio currere non ignores. Mox ut dicuntur ea Iob, que proprias uires excedant, protinus ad penitentie patrocinium conuolat , 797 ita ut etiam ori suo digitum superponat, dicens: »Leuiter locutus sum .« Postquam certe audiuit Elias septem millia uirorum ante Baal genua non flexisse, didicit iam non de singularitate tumescere, dum plures innocentie sue consortes haberet. Et ii sane, quorum superius mentionem feci, non clari, non famosi, non certe uulgi opinione notabiles; sed despicabiles et pannosi ita se bonis omnibus inferiores iudicant, ut etiam nobis  se, nostrisque similibus quolibet conuersionis indicio non preponant. Nobis autem scilicet conuescentes non dedignantur communi mensa participare, imo tanquam suppares omne nobis caritatis officium familiariter exhibent. Tu quoque si recte, si discrete, si fructuose per uiam uis uere religionis incedere, sic tibimetipsi sis austerus et rigidus, ut aliis uidearis hilaris et remissus; sic intra temetipsum studeas in rectitudinis arce precellere, ut noueris te et infirmis fratribus misericorditer inclinare; sic in tribunali mentis tue iustitie frena dispone, ut tamen delinquentibus non obdurescas, uenialiter indulgendo. Sit in corde meror, in uultu letitia; in fratris aduentu caro tua sentiat refrigerium,  nec multum timeas, si solite seruitutis non impleas pensum. Pulsante cellulam tuam fratre protinus tristes ruge discedant, contracta se ora resoluant, serena facies occurrat, festina frons letitiam preferat. Peccatum in te mortis periculum deputa, in aliis fragilitatem conditionis appella. Decerne alium ferula dignum, unde te scorpionibus arbitraris obnoxium. Non sis iustior iusto; et qui times peccata committere, non dubites ueniam peccantibus impertire. Non est illa recta iustitia, que in desperationis foueam mentes pertrahit alienas. Non est medicina laudabilis, que sic putrida resecat, ut simul etiam sana corrumpat. Noxius ignis est, qui sic nititur uepres exurere, ut insiliat etiam domos globis furentibus conflagrare. Enim  uero, qui aliorum uitia ex more libenter carpit, peccati macula non euadet; quia licet zelo iustitie ferueat, aliquando necesse est ut in laqueos detractionis impingat. Plane, nisi multum nostra nobis uita splendesceret, non tantopere nostris oculis aliena conuersatio displiceret. Si districti circa nos essemus, ut dignum est, iudices, non tam rigidos experiretur aliena culpa censores; in alios scilicet discipline nostre uigor extenditur, dum circa excessus proprios sola pietatis et mansuetudinis iura seruantur. Sed quorsum ista? Quia diceris omnes fratres tuos tam austera, tam superciliosa diiudicare sententia, ut per totius anni circulum nonnisi semel, et tunc non a tui monasterii sacerdotibus, sed aliunde quesitis, diuina percipias sacramenta. Dico  quod dicis: Quis hunc presbyterum ordinauit? Respondetur, ille episcopus. Et ipsum, ais, ad episcopatus officium qualiter, aut quis promouit? Papa scilicet; qualiter autem, ipsi uiderint; moxque subiungis: Esto tandem quod papa gratis episcopum consecrauit; nunquid et papa ipse ad apostolice sedis apicem gratis ascendit? Hac igitur inter mirabilium questionum perniciosa caligine, quantum in te est, seculum omne confundis, et uelut mare, de temetipso tempestatem 798 generans, nec ipse quiescis, nec alios uiuere in tranquillitate permittis. His enim et huiusmodi ineptis hesitationibus hereses sepe et schismata pestilenter emergunt, que incautas hominum animas a catholica unitate precidunt. Ut enim uerbis te  apostolicis alloquar: »Tu quis es, qui iudicas alienum seruum? Suo enim domino stat, aut cadit, stabit autem: potens est enim Deus statuere illum .« Non omnes qui in pretorio sunt, promendi iudiciales calculos archisterium sortiuntur; neque omnes qui sunt intra Ecclesiam, claues Ecclesie susceperunt. Cum ad aliena iudicanda quis arroganter extenditur, ad ea profecto consideranda que sua sunt, obtusior inuenitur. Tunc enim socialis uite congruenter est ordo dispositus, si unusquisque proprii iuris limite sit contentus: ubi autem alter alterius terminum supergreditur, omnis profecto recte uiuendi linea necesse est confundatur. Sufficiat ergo nobis considerare que nostra sunt,  ne dum aliena immoderate persequimur, a nostri laboris fructu et digna mercede uacuemur. »Qui enim totam legem seruauerit, offendat autem in uno, factus est omnium reus .« Et Paulus: »Modicum, inquit, fermentum totam massam corrumpit .«



CAPUT XI. De monacho flumine enecato.

uidi nempe monachum eremitam uitam districte satis et rigide perferentem: qui nimirum et uultu pallidus, et corpore uehementer afflictus, fixis in terram oculis, mundo mortuus uidebatur; uinum quoque per undecennium non gustauerat. Sed, o terribile Dei iudicium, et profundum summe districtionis abyssum! Tedet dicere. Hic aliquando  in phrenesim decidens, atque in belluini furoris rabiem immaniter efferatus, ex manibus in diuersa nitentium, et uinculis quibus nectebatur se repente proripuit; et ubi plurimus rotabatur uortex, in spumosi fluminis uoraginem mersus interiit. Sed quanquam quouis mortis articulo meritum suum cuique perire non possit, ad hoc tamen ista premisimus, ut in quibuslibet nostris bonis operibus nunquam pertinaciter confidamus; sed metuentes semper quid superna de nobis sententia statuat. De his qui nobiscum sunt, iudicare mens nostra temere non presumat; et si enim uidemus in presenti quo gradimur, ignoramus tamen quo cursus noster fine claudatur. Patet uia que teritur; sed occultum est quo peruenitur.



CAPUT XII. De monacho qui diaboli patrocinium quesiuit.


Et quia se occasio prebuit, terribilem nichilominus et alterius monachi casum pretereundum esse non ducimus, etsi non magnopere huic opusculo congruere uideamus. In Perusino monasterio, sancti uidelicet Saluatoris, cui nuper et ipse prefui, quidam monachus paulo ante fuerat, nomine Guinizo, astutus nimis 799 et callidus, secularibus argumentis ac litigiosis contentionibus uehementer intentus. Hic itaque dum et in mutandis abbatibus et fratribus perturbandis estuans non quiesceret, ad hoc usque peruenit, ut diaboli ad superandos emulos patrocinium quereret et eius se dictioni etiam corporaliter manciparet: cui tamen seductor  spiritus exigenti ante promisit, quod tertio, priusquam moreretur, die, suum sibi exitum nuntiaret. Credidit infelix, et diu postmodum uiuens, ita sub hac deceptoria securitate permansit: tandem in egritudinem lapso adest fideiussor iniquus, et perendianum, sicut spoponderat, obitum innotescit. Protinus aduocatis ille fratribus, cuncta hec que cum nequissimo pepigerat, per ordinem narrat. Cumque illi instarent, dicentes: Esto confessus, age penitentiam; repente ille obdormiebat, et siue pulsantibus, siue clamantibus, euigilare non poterat; si non illi obticescerent, uel aliud quid preter penitentiam loqui uellent, mox ille expergefactus, inuicem loquebatur; sed rursus audito  nomine penitentie, obrigescebat in sensibus sopore correptus, donec horrende morti traditus, ad eum cui deditionem fecerat est infeliciter deuolutus. Postmodum uere per plures noctes nigra canum turba non cessabat sepulture eius assistere, et quasi depositum custodire, ita ut non minimo uidentes horrore concuterent. Heu quam perniciosa res spiritus contumax et litigiosus in monacho! Hic enim, quia temporalem habere pacem cum suis fratribus noluit, eterne pacis gaudium, in tartarum demersus, amisit. Hoc autem et si presenti stylo usquequaque non congruat, idcirco tamen inter hec apicibus mandare curauimus, ut rem memorabilem, ne obliuio tolleret, quasi ad paxillum funiculo stringeremus; atque hic quisquis inquietus ediscat ad quem  finem lis animosa perducat.



CAPUT XIII. De patientia monachi excecati.

Inter omnia igitur que diuina nobis sunt lege mandata, nichil est monacho propensius enitendum, quam ut patientiam in omnibus habeat, qua uidelicet aliene prauitatis iniuriam equanimiter ferat. Hec plane uirtus ad perfectionis culmen monachum prouehit, et terribilem in Dei hostibus dimicantem animum facit. Hec omnium uitiorum uictoriam tribuit, et contra furentes mundi precipites impetus humanam mentem insuperabilem reddit. Et quid amplius dicam? Quandoquidem quidquid de rigore abstinentie, quidquid de quacunque corporis afflictione superius dictum est, uel dici potuit, pene  nichil sit, si ipsa uirtutum nutrix patientia desit, Apostolo testante, qui ait: »Corporalis, inquit, exercitatio ad modicum utilis est; patientia autem ad omnia utilis est .« Adolescentem me in Fauentina urbe propter litterarum studia constitutum audire contigit quod enarro. Inter duos sibimet conuicaneos obortis inuicem simultatibus, alterius oculos alter effodit. Cecus itaque postquam se mundo nimium inutilem uidit, monasterium 800 petiit. Postmodum uero cum et ipse illator iniurie languore correptus, conuersionis habitum anxie quereret, sed ad idem monasterium deferri, propter illum quem creduliter attrectauerat, incongruum iudicaret, monachis super hac re secreto mussitantibus, tandem fama negotii ad acutiorem uidelicet  non uidentis peruenit auditum. Cumque ille, quod imminebat plenius didicisset, cepit mox obnixe deposcere, et quibus ualebat precibus instantissime flagitare, ut illum fratres cum omni caritate susciperent, semetipsum insuper custodem scilicet, ac ministrum eius obsequiis insudare iuberent. Importunis sane insistens precibus, tandem obtinuit, et ei quem carnis lumine uidere non poterat, perspicuo caritatis oculo ministrabat. Decumbenti itaque sedulus minister assistere, tegminibus confouere, necessaria queque porrigere, percipiendis etiam alimentis suasorie prouocare. Nam et ad digestionis occultum, ut dicebatur, sepe se ferre et referre gaudebat egrotum. Sic nimirum, sic qui geminum  lumen carnis amiserat, caritate simul et patientia, quasi duobus in anime facie oculis resplendebat.



CAPUT XIu. Ubi scriptor ea que dicta sunt, humili satisfactione concludit.

Superiora tibi, Teuzo pater, ex epistola proposui, ut desinas de singularitate tumescere; istud autem ideo, ut discas iuniorum fratrum etiam offensas, si forte contigerint, equanimiter tolerare; nimirum quod moribus tuis duxi maxime necessarium, hoc in disputatiue narrationis ordine seruaui consequenter extremum. Iam igitur ab illa rigida nimis et torosa mentis tue animositate compesce, teque in patientia cum fratribus tuis et blanda caritate compone. Quisquis enim per feralitatem amicis  suis contubernalibus non concordat, ferarum more solus necesse est ut bestialiter uiuat. Qui ergo Redemptoris sui discipulus non dedignatur existere, discat se mitem proximis suis et humilem exhibere: »Discite a me, inquit, quia mitis sum et humilis corde .« Qui denique sancti Spiritus templum esse desiderat, ut id ipsum repetam, ab humilitate simul et quiete mansuetudinis non recedat. Ait enim: »Super quem requiescet Spiritus meus, nisi super humilem et quietum?«  Non igitur eorum animos uerbositatis questionibus pulses, non eos tanquam torue ceruicis taurus cornicibus uentiles; ne dum a te fugitur, illud in tui opprobrium iaculetur, quod de boue cornupeta antiquitus dicebatur:

 Fenum habet in cornu  .
Tranquillum ergo te et quietum cunctis uidentibus exhibe; et precipue his qui ex Deo sunt, omni te obedientia et humilitate substerne, ut qui in te Christum querunt, Christum consequenter inueniant; et in mansuetudine quam exterius uiderint, ipsum auctorem mansuetudinis altius in mentis tue solio presidere deprehendant. Plane si pectus tuum arca  Dei est, sicut protecto dignum est, non in eo sola sit uirga que feriat, sed et manna, quod in fraterne 801 mentis palato dulcescat; nec in eo zelus sit amaritudinis, qui deterreat, sed zelus potius caritatis, qui salubriter corrigat. Sicque correptionis aculeus uulnus delinquentium pungat, ut et mansuetudinis oleum leniori quodam fomento demulceat. uerum nos dum edificationis fraterne studio ardenter insistimus, modum epistole supergressi sumus; ideoque etiam titulos contra morem epistole singulis quibusque periochis congruenter affiximus, ne laciniosi styli satientatem lectoris animo gignere uideretur.

Nunc igitur, dilectissime mi pater et domine, pedibus tuis me protinus [f. prostratus] aduoluo, fusisque lacrymis ueniam humiliter peto: uidelicet ut  ori meo clementer indulgeas, et me, qui tibi audacter insuggillare presumpsi a caritatis tue dulcedine non repellas, dummodo nempe hec que superius comprehensa sunt, salubriter admittantur. Ego non abnuo satisfactionis 802 gratia, et nudas ferule uestre scapulas subdere, et de cetero paternis sanctitatis uestre legibus reuerenter obtemperare. Spero autem quod et hec mea uobis non erit infructuosa correptio; quia dum menti uestre tam scilicet graui, tam mature, tam certe sancte amarum forte sapit, quod ausu iunioris arguitur, in uobismetipsis liquido potestis addiscere, quid uobis dura loquentibus, de alieno debeatis corde sentire. Rogo autem, uenerabilis pater, ut pro me peccatore semper orare digneris. Quia autem faciem uestram  ulterius in hac uita uisurum me esse non spero, diuinam deposco clementiam, ut, soluto militie cingulo, sic nos in mutuos representet aspectus, quatenus et unum superne uidelicet Hierusalem ascribatur emeritis municipium, et socialis in utrumque procedat recompensatio meritorum.


Sit nomen Domini benedictum.





803-804 OPUSCULUM QUINQUAGESIMUM SECUNDUM. DE BONO RELIGIOSI STATUS ET uARIARUM ANIMANTIUM TROPOLOGIA.





ARGUMENTUM.

Hac epistola, cum in ipso statim exordio deprauatos hominum mores, et calamitosum suorum temporum statum deplorasset, illorum felicitatem extollit qui, tempestates seculi fugientes, ad tutissimum religionis portum confugerent. Quo in genere Casinenses monachos precipue admiratur: montem ipsum Casinum arce Netice non dubitans comparare, que diluuii tempore omnis generis animantium refugium fuisset. Hinc, occasione arrepta, ad animantium naturas proprietatesque describendas digreditur, quas  ad hominis mores et utilitatem mire traducit atque accommodat.

 Domno DESIDERIO archangelo monachorum, sanctoque conuentui, PETRUS peccator monachus seruitutem.

Qui seculum reliquistis, quas ereptori uestro Deo gratias debeatis, is perite considerat, qui mundi furentis flagitia non ignorat. Pudor enim, et honestas  periit; et dum ecclesiastici uigoris sensim disciplina collabitur, inundans uitiorum ac prauitatum omnium in dies pestis augetur. Ut illum propheticum nostro potissimum tempore uideatur impleri: »Non est, inquit, ueritas, non est misericordia,  et non est scientia Dei in terra. Maledictum, et mendacium, et homicidium, et furtum, et adulterium inundauerunt .« Et quia hec non modo principalis censura non reprimit, sed fieri cum fauorabilis assensus exsultatione permittit; et ex eo risus excutitur, cui non modo gemitus, sed et furor et impatientia debebatur; recte per eumdem prophetam postmodum dicitur: »In malitia sua letificauerunt regem, et in mendaciis suis principes: omnes adulterantes, quasi clibanus succensi sunt a coquente .« Et quoniam ardor auaritie, siue luxurie, prius tanquam laquearia domus atque tigilla principes corripit, deinde per subiectos sese uelut per planiora diffundit; paulo post addidit: »Omnes calefacti sunt quasi clibanus, et deuorauerunt  iudices suos; omnes reges eorum ceciderunt, non est in eis qui clamet ad me .«

Et quia bonos principes malus populus non meretur, atque ideo totus mundus uelut unum corpus continuata criminum contaminatione perfunditur, diuina uox per prophetam exprobrat, dicens: »Ubi est rex tuus, Isrel, maxime nunc saluet te in omnibus urbibus tuis; et iudices tui, de quibus dixisti: Da mihi regem et principes .« Ubi et presto subiungitur: »Dabo tibi regem in furore meo, et auferam in indignatione mea .« Unde fit ut dum mundi principes non iura, sed lucra conseruant, subiectos quoque procliues in malum nulla legalium sanctionum censura refrenet. Hoc mundus nostro tempore patitur, quod per Isaiam  dicitur: »Omne caput languidum et omne cor merens; a planta pedis usque ad uerticem non est in eo sanitas .«




[DE BONO RELIGIOSI ET uARIARUM ANIMANTIUM TROPOLOGIA.]



CAPUT PRIMUM. Quod religiosi quasi oues sunt de lupi faucibus erepte.

Quamobrem summopere curandum uobis est, dilectissimi, ut immensas Deo gratias iugiter referatis, qui uidelicet hoc tempore de mundo estis electi, quo constat in eo quempiam difficile posse saluari. Implestis enim quod per Zacariam, Domino uociferante, precipitur: »O, o, fugite de terra Aquilonis .« Et rursum: »O Sion, fuge, que habitas apud filiam Babylonis .« Quibus nimirum ueritas dicit: »Ego uos elegi de mundo; et quia de mundo  non estis, propterea odit uos mundus .« Nam uelut si ferox bestia pecus inualidum mordicus apprehendat, pastor autem, uel unum membrum de faucibus furiose deglutientis educat; ita uos Christus de ore cruenti predonis 805 eripuit, dum, pereunte mundo, in obsequium uos sui famulatus allegit. Hinc est quod per Amos prophetam dicitur: »Quomodo si eruat pastor de ore leonis duo crura, aut extremum auricule, sic cruentur filii Isrel, qui habitant in Samaria .« Sic itaque per exuberantioris gratie munus non ambigitur uobis fuisse collatum, quod per eumdem prophetam alibi dicitur: »Plui super ciuitatem unam, et super ciuitatem alteram non plui. Pars una compluta est, et pars super  quam non plui, aruit .« Corda quippe terrena atque carnalia uelut estu squalentia diuturne siccitatis arescunt, que fluenta superne gratie compunctionis imbribus non infundunt. De qua uidelicet terra diuina uox ait: »Mandabo nubibus ne pluant super eam imbres .« At contra de mente illa, que Dominum ueraciter sitit, que fontem sapientie indeficienti desiderio concupiscit, per Isaiam dicitur: »Effundam enim aquas super sitientem, et fluenta super aridam. Effundam spiritum meum super semen tuum, et benedictionem meam super stirpem tuam, et germinabunt in te herbas, quasi salices iuxta preterfluentes aquas .«



CAPUT II. Quod monasteria uiuaria sunt animarum.

 Cum ergo uos omnipotens Deus mundo subtraxit ac sub monastica sibi disciplina seruire constituit, quid aliud fecisse cernitur, quam uelut olim in cataclysmo, de multis pereuntibus uos paucos elegit, ac in bituminate arce latibulum , ut uiueretis, induxit? Claustrum quippe monasterii uiuarium est animarum. Ibi quippe uiuunt pisces, qui iuxta legis edicta pennulas habent; atque ut in corpus Christi transferantur, Isrelitarum mensis delicias prebent. Pisces quippe qui squamarum pennulas habent, dare saltus etiam super aquas solent. Quid ergo pennatis piscibus nisi electe anime figurantur, que profecto sole in celestis Ecclesie corpus transeunt; quia modo uirtutum pennulis fulte, saltus dare per celeste desiderium sitiunt, ut superna per contemplationem  appetant, quamuis in semetipsas iterum ex mortali carne relabantur? Claustrum itaque monasterii utrum gurgustium, siue uiuarium piscium solummodo, sicut dictum est; an etiam captabulum celestium pecorum uel certe auiarium uolucrum per spiritalem intelligentiam rectius possumus appellare? Hanc denique triplicem animalium speciem ponit Psalmista cum dicit: »Pecora campi, uolucres celi, et pisces maris .« Hanc et Osee propheta commemorat cum ait: »In bestias agri, et in uolucres celi, sed et in pisces maris congregabuntur .« Quo igitur horum trium uocabulo cenobium rectius exprimetur? Sed ut liquido cernitur, uniuersa hec tria uocabula claustro monasterii procul dubio congruunt, dum in eo unanimis  et indiuise caritatis igne conflata spiritalium animalium diuersitas continetur. Ibi quippe spiritales, sicut dictum est, uiuunt pisces, sacrarum Scripturarum fluentis iugiter innatantes. Nisi enim esset spiritale gurgustium, ubi non terreni, sed 806 celestes pisces spiritaliter uiuerent, nequaquam Dominus ad B. Iob de typica Behemoth pelle dixisset: »Nunquid implebis sagenam pelle eius, et gurgustium piscium capite illius?«  Ibi pecora agri illius, scilicet de quo per Iacob dicitur: »Ecce odor filii mei, sicut odor agri pleni, cui benedixit Dominus .« De pecoribus autem, ipsis electis scilicet in sancte caritatis unanimitate uiuentibus, Isaias ait: »Habitabit lupus cum agno,  et pardus cum hedo accubabit; uitulus et leo et ouis simul morabuntur .« Nam per sancte caritatis uiscera, lupus cum agno habitat; quia ii qui in seculo raptores fuerunt, cum mansuetis ac mitibus in pace conquiescunt. Et pardus cum hedo accubat, quia is qui peccatorum suorum maculis uarius fuit, cum eo qui se despicit ac peccatorem fatetur humiliari consentit. uitulus autem, et leo, et ouis pariter commorantur; quia et is qui per contritum cor ad quotidianum se Deo sacrificium preparat; et alius qui tanquam leo ex crudelitate seuiebat; et alter, qui uelut ouis innocentie sue simplicitate perdurat, in caulis sancte Ecclesie conuenerunt. Ibi quoque celi sunt uolucres; ii nimirum qui uirtutum plumis sese in ardua subleuant,  ac terrena quelibet, et sub se transire de sue mentis arce prospectant. Dumque per terrena repere sub carnali concupiscentie iugo despiciunt, libertatem eris petunt, seseque ad celestia, librata mentis contemplatione, suspendunt. De quibus nimirum uolucribus Dominus in Euangelio loquitur, cum granum sinapis in arborem creuisse testatur: »Cum autem creuerit, inquit, maius est omnibus oleribus, et fit arbor, ita ut uolucres celi ueniant, et habitent in ramis eius .« Nec mirum se et pecoribus agri, et uolucribus celi ac piscibus maris, homo per figuram spiritalis intelligentie comparetur, cum et ipse homo, propter quem scilicet cetera creata sunt, omnis creatura dicatur: »Euntes, inquit, in mundum uniuersum, predicate  Euangelium omni creature :« Nam et naturales actus pecorum per spiritualem intelligentiam reperiuntur in moribus hominum; sicut et in hominibus aliquid inuenitur, quod ad officia pertineat angelorum. Rerum quippe conditor omnipotens Deus, sicut terrena queque ad usum hominum condidit; sic etiam per ipsas naturarum uires, et necessarios motus, quos brutis animalibus indidit, hominem salubriter informare curauit. Ut in ipsis pecoribus homo possit addiscere quid imitari debeat, quid cauere, quid ab eis mutuari salubriter ualeat, quid rite contemnat: quatenus dum a rebus quoque ratione carentibus homo rationalis instruitur, ad auctorem suum per uiam sapientie caute semper et inoffenso tramite gradiatur. Sed ut liquidius ualeat  elucere quod loquimur, non grauemur aliquas hic animalium naturas apponere; et qualiter humanis congruant moribus, strictim, ac prout epistolaris breuitas patitur, breuiter intimare. Nec tamen ut experti simus huiusmodi nobis peritiam arrogamus; sed id duntaxat quod ab his qui rimandis rerum insudauere naturis, nobis est traditum, indiscusse et irretractabiliter iudicamus nostris opusculis inserendum.



807 CAPUT III. De natura leonis.

Leo itaque, cum sit fortissimus bestiarum, ac, Scriptura teste, nullius pauescat occursum , uidetur etiam naturalis habere quodammodo  subtilitatis ingenium. Nam cum a uenatoribus queritur, eorum protinus odore concepto, ut persequentium se deludat indaginem, uersute struit fraudulentie nouitatem. Caudam quippe per terram trahens, uestigia sua, dum graditur, operit; sicque uenantium laqueos, ne capiatur, euadit. uenatores plane hominum iniqui sunt spiritus, qui nimirum uenatorum more carnes querunt, dum quoslibet homines, ut carnaliter uiuant, immaniter persequuntur. Sed quisquis ad illum leonem pertinet, de quo per Iacob dicitur: »Catulus leonis Iuda, uenatoris odorem concipit, quia uersuti hostis insidias deprehendit .« Cuius uidelicet odorem argute conceperat, qui dicebat: »Non ignoramus astutias eius .« Illis econtrario ignorantibus, de quibus  Ioannes dicit: »Qui non cognouerunt altitudinem Satane . »Hic etiam uestigia sua cauda, que postrema pars est corporis, operit; quia uite ueteris prauitatem tegmine noue conuersationis abscondit, sicut dicitur: »Beati quorum remisse sunt iniquitates, et quorum tecta sunt peccata .« Et alibi: »Remisisti iniquitatem plebi tue; operuisti omnia peccata eorum .« Sic igitur impressa uestigia cauda leonis operit, cum ueterem uitam posterioris rectitudinis tegumentum obducit . Ad hoc etiam pertinet, quod idem leo cibum fastidit hesternum, et esce proprie reliquias auersatur. Et tu, o homo, eo quo satiatus fueras, prorsus abhorre peccatum, ne tanquam canis reuerti uidearis ad uomitum . Adde  quia leo apertis oculis dormit; sic et tu, sic quiesce sopitus a mundo, ut peruigiles semper oculos habere perseueres in Domino. Sic dicitur: »Ego dormio, et cor meum uigilat .« Leena mortuum parit catulum. Qui profecto per triduum mortuus perseuerat, donec tertia die pater eius adueniens, in faciem eius insufflat, sicque uiuentem celeriter excitat. Contemplatiua quoque te uita ab hoc mundo mortuum pariat, cui Pater omnipotens spiritum sue uiuificationis immittat. Et hoc modo, qui catulum leonis de tribu Iuda die tertia suscitauerat; te quoque inter fidei, spei et caritatis triduum, non mundo, sed sibi uiuentem reddat, ut libera cum Apostolo ualeas uoce cantare: »uiuo autem, iam non ego, uiuit uero in me Christus .«



CAPUT Iu. De authalopo.


Authalopum [antaplon uel aptalon] quoque acerrimum nimis et uiolentum est animal, adeo ut nec illi uenator accedere, nec persecutor quisquam audeat propinquare. Habet autem longa cornua in serre similitudinem figurata, quibus nimirum pregrandia ualeat arbusta secare, terreque deponere. Cum uero sitierit, ueniens ad Euphratem 808 bibit: prope quem uidelicet fluuium frutex quidam nascitur, qui Gericine uocabulo nuncupatur, habens uirgulta subtilia atque profixa. ueniens itaque authalopus ad Gericinam, dum ludere lasciuiens tentat, cornua sua uirgultis crebrescentibus obligat. Cum uero diutius pugnans, sese nullatenus ualet  educere, magnis incipit uocibus exclamare. His excitatus clamoribus uenator accurrit, eumque dum propriis nexibus arctatur, occidit. Tu, serue Dei, qui duobus es Testamentis admonitus, quasi totidem cornibus inuicte munitus, quibus nimirum et temetipsum inuiolabili ualeas tuitione protegere, et aduersantes spiritus robustissime uentilare; postquam Deum, fontem scilicet uiuum, laudabiliter sitire cepisti, postquam magni Euphratis, id est celestis eloquii fluenta bibisti, noli iam causarum secularium uacare negotiis; noli te, uelut petulcum animal, uoluptatum carnalium irretire uirgultis; ne dum te hec suis nexibus obligant, repente nequissimus aduersarius impetat ac lethale uulnus tanquam improbus uenator infligat. Excitat enim uenatorem  uox clamoris, cum te accendit flamma libidinis. Nulla quippe uox criminum sonorius eleuatur in celum, de qua ad Abraham dicitur: »Clamor Sodomorum et Gomorrheorum multiplicatus est, et peccatum eorum aggrauatum est nimis; descendam et uidebo utrum clamorem, qui uenit ad me, opere compleuerint .« Sed ut uires amittant incentiua libidinum, declinanda est procul dubio societas feminarum.



CAPUT u. Quod feminarum aspectus est fugiendus.

In quodam nempe monte Orientis, lapides sunt igniferi, qui masculus et femina nuncupantur, et dicuntur Pyroboli. Qui nimirum cum a se inuicem procul sunt, non accenduntur; si uero femina appropinquauerit  masculo, protinus ex eis ignis egreditur; ita ut omnia que circa montem sunt flammis uaporantibus exurantur. Ab ipsis ergo lapidibus edocemur, ut si consumi libidinis incendio nolumus, muliebris aspectus speciem declinemus, ne de conspecta forma flamma prosiliat, que in nobis non montis, sed mentis fruteta peruadat.

Ad exstinguendum itaque libidinis incentiuum opere pretium est ut etiam castoris imitemur exemplum. Cuius scilicet testiculi medicinalibus curis sunt permaxime necessarii. Castor itaque cum se uidet a uenatore propter genitalia persequi, hec mordicus abscindit, et ante uenatoris faciem proiicit. Sic illico uenator abscedit, dum id propter quod eum persequebatur extorsit. Si uero contigerit ut  alter eum rursus uenator inueniat, eumque acrius et instantius persequens, euadendi aditum iamiam penitus desperare compellat, in arcto situs, in os se uenatoris erigit, sibi deesse uirilia, propter que perurgetur, ostendit. Sic sic ab insectantis uenabulo liberatur, dum ostendit sibi deesse quod queritur. Tu quoque si uis casses intimi uenatoris eludere, solerter a te stude titillantes illecebrose libidinis fomites amputare. 809 Precide a pectore tuo omne luxuriandi propositum, et sic quasi radicem luxurie uerenda repellis, dum libidinis actum cum ipsa penitus uoluntate deponis. Et dum malignus spiritus tanquam improbus uenator telis aduersum te luxurie dimicat,  tu in uires te protinus erige, ac deesse tibi luxuriandi materiam testones ostende, dicens illi: Cur me persequeris? cur me propter rem que in me iam non est irretire conaris? En ego uerenda non habeo, dum, amputato luxurie seminario, castitatis propositum inuiolabiliter seruo. Dicit enim mihi per Isaiam Dominus meus: »Non dicat eunuchus: Ecce ego lignum aridum, quia hec dicit Dominus eunuchis qui custodierint Sabbata mea, et elegerint que uolui et tenuerint fedus meum: dabo eis in domo mea, et in muris meis locum, et nomen melius a filiis et filiabus .« Ego siquidem ex ipsis sum, de quibus per semetipsum in Euangelio dicit: »Sunt eunuchi qui se castrauerunt propter regnum celorum .« Hoc itaque modo sollicite cauendum  est, ne uersutus hostis tentationum suarum aculeis corda nostra transfigat, et castitatis, siue cuiuslibet boni operis fructum, astute fraudis arte decerpat.



CAPUT uI. De herinaceo.

Huius autem figuram etiam herinaceus representat, qui nimirum dum toto corpore spinis sit obsitus, uindemiarum tempore ingreditur uineam, et quam meliorem uiderit occupat uuam. Quam mox tam uiolenter exagitat, ut omnia eius in humum grana prosternat; indeque descendens, tandiu super eadem grana prouoluitur, donec spinarum eius aculeis omnia transfigantur. Sic undique onustus remeat, atque hec filiis suis alimenta comportat.  Custodienda est ergo boni operis uinea, ne super eam antiquus hostis ascendat, et spiritualium uirtutum turgentia ac per hoc matura grana deiiciat; deinde tentationum suarum aculeis insuat, eaque bestiis terre, hoc est, aduersariis potestatibus cibum tendat. Sicque labefactatus atque frustratus a laboribus suis homo, id quod in Canticis legitur gemebundus exclamet: »Posuerunt me custodem in uineis, uineam meam non custodiui .« Sicut enim ab hericio botrus exuitur acinis; sic a diabolo incautus quilibet homo nudatur operibus bonis. Mille formis enim et callidus nequitie spiritus noue semper artis prestigias struit, ut possit non modo nudare, sed et funditus deuorare quos decipit.



CAPUT uII. De uulpecula.


Cuius utique uulpecula quoque prebet imaginem, que dum se mortuam fingit, mortem uolucribus ueraciter ingerit. Nam dum esurit, et anxie requirenti quod comedat non occurrit, querit ubi sit rubra terra; et dum reperit, toto corpore in ea prouoluitur, ut 810 quasi caro nuda et cruenta uideatur: mox sese in terram quasi mortuam proiicit, flatum intra se reprimit, ut non respiret. Dumque hoc modo cruenta uideatur et turgida, ab incautis uolucribus non indubitatur exstincta. Descendunt itaque ut eam comedant; sed illa repente prosiliens arripit, easque ueraciter deuorat, quas  ad se deuorandam fallaciter inuitabat. Huius itaque deceptor antiquus specimen exprimit, qui carnalia lucra querentibus se quasi mortuum fingit, illisque opera sua, tanquam membra sua quibus uescantur, exponit: »Manifesta enim sunt opera carnis, que sunt, sicut dicit Apostolus, fornicatio, immunditia, luxuria, auaritia, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes .« Hec plane sunt iniqui spiritus uiscera, hec reproborum et carnaliter uiuentium quotidiana sunt alimenta. Ad hec dum perditi quique uelut esurientes inhiant, eos malignus spiritus tanquam uolucres uulpis dolosa deglutit, eosque in sui corporis uiscera traiicit. De quibus  nimirum per Prophetam dicitur: »Introibunt in inferiora terre, tradentur in manus gladii, partes uulpium erunt .« Huius uulpis pars erat Herodes, qui capitis sui nomine censebatur, cum Dominus aiebat: »Ite, dicite uulpi illi .« Hec uulpis in Scriba illo, uelut in scrobis sue fouea latitabat, qui ex ore ueritatis audiebat: »uulpes foueas habent .« Huius uulpis fetus et illi sunt, scilicet heretici, de quibus in Canticis dicitur: »Capite nobis uulpes paruulas, que demoliuntur uineas .«



CAPUT uIII. De polypo.

Et quid mirum si regna diaboli in dolosa uideantur callere uulpecula, cum et in piscibus non inferior  artificiose fraudis reperiatur astutia? ut dum cunctis animantibus homo preponitur, per hec etiam, quibus preest, cauere pericula moneatur. Polypus quippe petram in uadosis littoribus inuenit, cui se miro modo constrictus affigit, eiusque colorem ac speciem induit. Obductus itaque terga in similitudinem saxi, plurimos piscium sine ulla suspicione fraudis allapsos intercipit; et dum scopulum simpliciter opinantur, casibus eos furtiue artis occludit. Talibus igitur argumentis sponte ueniens rapina decipitur; et dum non metuit fraudem, ignorat ultimi naufragii uitare uoraginem. Sed quid petra, nisi Christus? quid polypus, nisi homo dolosus et peruersus, atque ob id hereticus? Hic affigitur petre, et saxei mentitur schema coloris; quia, sicut  magister eius, se transfigurat in angelum lucis . Adheret petre, quia etsi non per operationem, saltem per professionem sancte copulatur Ecclesie, et uelut incautos pisces arripiens deuorat, dum hebetes quosque ac simplices perfidie sue erroribus implicat. Unde et Apostolus ait: »Sustinetis enim si quis uos deuorat, si quis uos decipit .« uerumtamen in huiusmodi uersutiis et fraudibus animalium aliquando salutaris allegorie deprehenditur sacramentum.



811 CAPUT IX. De hydro et crocodilo.

Hydrus enim animal est habitans in gurgitibus fluminum, crocodilis feraliter inimicum. Hic itaque  cum uiderit crocodilum aperto ore in crepidine fluminis dormientem, prouoluitur in limo luti, ut faucibus illius lubrico corpore facilius possit illabi. Tunc in os crocodili dormientis perniciter insilit, quem ille desubitatus repente deglutit. Hydrus uero uiscera eius cuncta dilaniat, donec, eo iam prorsus exstincto, de cadauere illius uiuus et uictor erumpat. Quid hic crocodilus, nisi figuram tenet mortis et tartari? quid hydrus, nisi uictoriam innuit Saluatoris? Limo igitur hydrus obuoluitur, dum Redemptor noster humane carnis luto uestitur. Hic uentrem ingreditur crocodili, quia Dominus claustra penetrauit inferni. Hic demolitur intima uiscerum; et Dominus mortis euertit imperium. Ille corroso ac penetrato cadauere post uictoriam redit, quia  Saluator noster postquam infernum moriendo momordit, cum triumphali de sepulcro gloria resurrexit. Unde morti per prophetam [Apostolum] uictor insultat: »Ubi est, inquit, o mors, uictoria tua? ubi est stimulus tuus?«  Et iterum: »O mors, cro mors tua; morsus tuus ero, inferne .«



CAPUT X. De charadrio.

Charadrium quoque figuram nostri Saluatoris exprimere non ambigimus, si mirabilem eius naturam non sine admiratione pensamus. Est igitur hoc uolatile totum album, nec ulla nigredinis macula reperitur in plumis. Quisquis autem est in egritudine constitutus, per presentiam huius uolucris  ualet absque dubietate colligere utrum se in proximo conualescere, an imminente mortis articulo necesse sit interire. Nam si infirmitas est ad mortem, mox ut agrotum uiderit, protinus oculos suos auertit, eumque ultra non respicit. Et sic indicium datur, quoniam ex incommoditate concepta languidus moritur. Alioquin si languidus ille uicturus est, presto charadrius obtutum suum in eius ora defigit, ac intra se omnem illius egritudinem concipit; deinde contra solis ardorem impiger euolat, egroti ualetudinem soli se obiiciendo comburit, ac per erem uolitando dispergit. Mirabile uisu! extemplo se languidus erigit, et defecatus omni passionum grauedine conualescit. Quod Redemptori nostro uolucris huius figura conueniat, luce clarius ratio  manifestat. Instar quippe charadrii candidus est Christus, quia nulla criminis apparuit macula denigratus. »Quippe qui peccatum non fecit, nec dolus inuentus est in ore eius .« De quo et sponsa dicit in Canticis: »Dilectus meus candidus et rubicundus .« uirginitate uidelicet et innocentia candidus martyrii sanguine rubicundus. Qui nimirum ad infirmum Isrel populum pius uisitator aduenit, 812 sed faciem suam ab eo  auertit: ad gentilem uero populum, eque scilicet languidum cum respexit, pietatis in eum oculos clementer infixit, in semetipsum eius egritudinem transtulit, eumque saluti pristine reformauit.  »uere enim, sicut per Isaiam dicitur, languores nostros ipse tulit, et peccata nostra ipse portauit. Et nos putauimus eum quasi leprosum, et percussum a Deo et humiliatum; ipse autem uulneratus est propter iniquitates nostras, attritus est propter scelera nostra. Disciplina pacis nostre super eum, et liuore eius sanati sumus .« Aegritudinem uero per erem uolitando dispersit, quia potestates ereas suis uiribus debellauit. Ad ardorem solis ascendit, ac uim languoris exussit, quoniam ad Patrem rediens, qui est sol iustitie, mortemque deglutiens, ascendit in altum, captiuam duxit captiuitatem, dedit dona hominibus .



CAPUT XI. De phenice.


Sed et phenix, uolatile scilicet, quod in Indie uel Arabie partibus habitat, eumdem Redemptorem nostrum morte simul ac resurrectione designat. Ipse enim dicit: »Potestatem habeo ponendi animam meam, et potestatem habeo iterum sumendi eam .« Hec igitur auis mox ut quingentos uite sue annos impleuerit, ligna Libani montis ingreditur, et per alas utrasque diuersis aromatum odoribus oneratur. Hoc itaque sacerdos ciuitatis Heliopoleos quibusdam significationum indiciis deprehendit, et mox coaceruatis sarmentis atque ramusculis congeriem struit; super quam uidelicet struem phenix aromatibus onusta descendit, seseque supposito sarmentorum igne comburit. Alia  uero die sacerdos accedit, ligna que composuerat exusta reperit: quorum cineres curiose perscrutans, inuenit uermiculum ualde pertenuem, sed eximii odoris suauitate flagrantem: secundo die rediens, reperit eum auiculam per plumas et alarum remigia figurantem: tertio demum die sacerdos adueniens, uidet perfectam et integri status astare phenicem. Phenix itaque alas refertas aromatum suauitate deposuit; quia Redemptor noster de celo cum gemino ad nos utriusque testamenti odore descendit, dicens: »Non ueni legem soluere, sed implere . Omnis, inquit, Scriba doctus in regno celorum, similis est homini patrifamilias, qui profert de thesauro suo noua et uetera .« Qui nimirum prius reperitur esse uermiculus;  ille profecto qui dicit: »Ego autem sum uermis, et non homo .« Ille, inquam, quem uermis ille signabat, qui matutinus exsurgens hederam super caput Ione positam dente percussit, et arescere compulit . Precedente quippe uelut matutino sole, Euangelice gratie Dominus, synagogam, ut reuera sterilem hederam districte sententie sue dente precidit, ac marcescentem prorsus et aridam reddidit. Deinde phenix plumefacta et in erem alarum remigiis armata sustollitur; quia uictor mortis Dominus ad Patris usque 813 confessum coniubilantibus undique supernis uirtutibus eleuatur. De quo per Psalmistam dicitur: »Qui ascendit super cherubim, et uolauit: uolauit  super pennas uentorum .« Enim uero et nobis pro modulo nostro penne sunt insite, uirtutes scilicet spirituales, quibus si uiriliter utimur, ad celestia subleuamur; sin autem ex desidie torpore deponimus, necesse est ut in subripientium uitiorum profunda mergamur.



CAPUT XII. De sarra siue serra.

Huius rei typum tenet sarra [serra], marina scilicet bellua que, cum prolixas habeat pennas, mox ut uiderit nauem uelificantem, alarum et ipsa precincta remigiis, contendit uelificare post nauem. Sed uix per quadraginta stadia in huius certaminis labore persistens deficit, et sic defessa, alas inter discrimina  marina deponit. Fluctu itaque uorante compellitur ut ad locum unde remigare ceperat, iterum relabatur. Nauis plane, que uelificat, sanctam Ecclesiam, uel unamquamque fidelem animam signat. Que nimirum ligno crucis euecta, spumantes fluctiuagi mundi procellas euitat, uirtutumque remigio ad portum perpetue quietis anhelat. Sed hanc sarra dum persequitur, deficit; quia mollis et dissoluta quelibet anima feruide quidem incipit, sed in labore lassescens ad perfectionis littus, quod subire decreuerat, non pertingit. Sunt enim aliqui, qui dum alios ire per honeste uite tramitem cernunt, pio desiderio prouocati post eos iter arripiunt. Sed dum uel nimii laboris, uel inundantibus cuiuslibet aduersitatis fluctibus obruuntur, protinus a labore deficiunt;  et sic ad similitudinem sarre, unde uelificare ceperant, relabuntur. De quibus utique scriptum est: »ue his qui perdiderunt sustinentiam .« Et uir sapiens: »Est amicus socius mense, et non permanet in die necessitatis .« Sed talibus rectores Ecclesiarum impigra debent exhortatione succurrere, ac inter ipsa seuientis procelle discrimina fluctuantes ualido predicationum brachio roborare, ut eos naufragari pelago sorbente prohibeant, dum ad perseuerantie robur inconcussa constantie radice confirmant.



CAPUT XIII. De echino.

Quod echinus etiam, breuis uidelicet pisciculus,  innuit, qui naues ingentes plenis currentes uelis immobiliter sistit. Mirum certe quomodo piscis perexiguus corpore, tam enormem carabi molem ualeat inconcusse compescere, ut tanquam fixa radicibus uideatur herere. Echinus ergo figit in fluctibus nauem; rector Ecclesie non confirmet animas tentationum inundationibus fluctuantes? Sicut illi, qui dudum uestigiis in pelago titubantibus, ceperat mergi, sed ereptoris meruit dextera sustentari, dictum est: »Et tu aliquando conuersus confirma fratres tuos .« Ergo presules 814 animarum solerter inuigilent, ne quos de casibus seculi semel eripiunt, rursus eos raptor inuadat, rursus ad uomitum redire compellat.



CAPUT XIu. De tigride, et quid mystice per eam intelligendum.


Cuius utique rei per quamdam similitudinem tigris indicio est, que, sicut astruitur, ubi uacuum rapte sobolis cubile reperit, pernix illico uestigiis raptoris insistit. At ille quanquam equi fugacis agilitate precurrat, agilioris tamen fere quodam quasi uolatu se preuerti posse non dubitat: cumque nullum sibi patere suffugium conspicit, huiusmodi technam captiosa fraude molitur, ubi feram sibi contiguam deprehendit, globosam de uitro spheram ante illius oculos proiicit; at illa respiciens uelut e speculo proprii corporis imagine luditur, et sobolem suspicatur. Retentat igitur cursum, dum amplecti desiderat fetum: sed ecce dum inani se frustratam  specie comperit, totis ad comprehendendum equitem uiribus fundit: sed dum stimulis ire uelocior imminet fugienti, ille spheram sequentis obtutibus alteram obiicit: nec tamen sedulitatem matris memoria fraudis excludit. Nam tigris quasi lactatura prolem cassam uersat imaginem. Hoc itaque modo et tigris orbatur, et ultio de uenatore non sumitur. Ut autem hoc ad usus ecclesiasticos non incongrue transferatur, quid uenator, nisi predicator? Unde per prophetam dicitur: »Mittam eis multos uenatores, et uenabuntur eos de omni monte et de omni colle .« Et quid hic tigris, nisi diabolus debet intelligi? Tigridi itaque catulum rapimus, cum de mundo, qui est cubile diaboli, conuersum quemlibet hominem ad sanctitatis habitum prouocamus. Cum ergo spiritalem  post nos tigridem currere per tentationum suarum argumenta sentimus, uitream illi spheram obiicimus, dum fragiles sibi homines, ubi suam imaginem uideant, demonstramus. Suos autem sibi demonstrare, est ab eius pestifera uisione nostros abscondere. In suis autem hostis antiquus suam cernit imaginem, in quibus utique reperit proprie nequitie prauitatem. De his nempe uitreis hominibus, eiusque imaginem refundentibus, in Apocalypsi dicitur: »Si quis adorauerit bestiam et imaginem eius, et acceperit characterem in fronte sua et in manu sua ,« et reliqua. Studeamus igitur a tigride catulos custodire, quos tulimus; ut a ferinis cruente bestie uberibus rapti, lacte quotidie celetis eloquii non desinamus recreari, ne, quod absit,  illud nobis ualeat obiici, quod Phariseis dictum est: »ue uobis, qui circuitis mare, et aridam, ut faciatis unum proselytum; et cum factus fuerit, facitis eum filium gehenne duplo quam uos ;« sed id potius, quod de se ueritas Patri dicit: »Quia quos dedisti mihi, non perdidi ex eis quemquam .« De quo et Ioannes dicit: »Qui cum dilexisset suos, in finem dilexit eos .«



815 CAPUT Xu. De pelicano, et quid figuret.

Quanto denique suos amore dilexerit, per nature sue uim etiam pelicanus ostendit. Hic enim ales, sicut tradunt ii qui rimandis animalium insudauere naturis, natos suos incomparabiliter diligit, sed dignam  ei uicem ingrata soboles non rependit. Eius quippe filii mox ut incipiunt crescere, utrumque parentem adoriuntur unanimiter impugnare, qui repercutientes eos, quia discipline modum tenere nesciunt, quodammodo eruditionis ferulam in gladios uertunt, dum nimiis uerberibus filios interficiunt; tertia uero die super mortuos mater incumbit, latus suum rostro percutiens aperit, unde super exstinctos maternus cruor instillat, qui protinus eos ad uitam incolumes suscitat. Que nimirum res non tam figura, quam euangelica uidetur historia. Per Isaiam namque Conditor hominum manifeste conqueritur: »Filios, inquit, genui, et exaltaui, ipsi uero spreuerunt me .« Qui etiam percussus est ab eisdem reprobis filiis, sicut pelicanus a pullis suis, sicut  per aliam scripturam dicit: »Insurrexerunt in me uiri iniqui absque misericordia, quesierunt me interficere, et non pepercerunt in faciem meam spuere, et lanceis suis uulnerauerunt me.«

Pelicanus autem suos pullos repercutiens perimit; quia Deus peruersum populum graui captiuitatum atque bellorum clade percussit. Sicut ei per prophetam dicitur: »Percussisti eos, nec doluerunt; attriuisti eos, et noluerunt accipere disciplinam .« Sed ingratis filiis bonum pro malo redditur, cum ad uitam materno sanguine reuocantur. Sapientia quippe Dei, mater scilicet omnium uiuentium, in cruce pendens latus aperuit, sicque peremptos ad uitam sacrosancti sanguinis sui profluuio reuocauit. Sed sicut auis huius, quam dicimus, fetus duritiam  exprimunt ingrate sobolis; sic e diuerso upupa figuram exhibet pietatis. Ut sicut in uno reperit mens discreta quod spernat, sic in altero Christiana pietas quid imitetur addiscat.



CAPUT XuI. De upupa, aquila et fulica.

He siquidem uolucres cum senili grauantur etate, ut iam nec uolare ualeant nec uidere, filii parentibus suis pio compatientes affectu, uetustas sibi pennas euellunt, et eorum oculos alis propriis confouent, ac totum corpus undique uelut obliniendo ac palpando demulcent; donec toto corpore renouati, plumis undique reflorentibus, adolescant. Sic per pie prolis obsequium tanquam primo pubescentes flore, et uisum recipiunt et uolatum.

 Sed quid miramur upupam misericordie uiscera parentibus exhibentem, cum uideamus et fulicam in alieni quoque generis fetum maternam extendere pietatem? Sicut enim a naturarum scrutatoribus perhibetur, aquila, que 816 regina dicitur auium, pullos suos coruscantibus solis radiis obiicit, atque in eris uastitate libratos, pio teneros ungue suspendit. Quisquis autem illorum intrepidam oculorum aciem inoffenso tuendi uigore conseruat, hunc mater ad propagandum regii decus generis idoneum iudicat. Si quis autem lumina sua solis radio perstrictus inflexerit, uelut degener, et indignus tam excellenti nobilitate proiicitur; et tanquam exheredatus ac spurius inter filios non habetur. Et qui  per infirmitatem luminis ab ingenuitate destituitur, generis hereditatem quodammodo inter ingenuos filios non sortitur. Sed aquilinum hunc pullum a genuine prosapie sublimitate deiectum plebeia quedam auis, fulica uidelicet, que Grece dicitur , uelut adoptiuum suscipit, et tanquam naturale inter proprios fetus clementer enutrit. Et hoc modo quem aquila crudeliter paterne fecit hereditatis exsortem, ista sibi quasi materne pietatis intuitu suis adoptauit filiis coheredem.



CAPUT XuII. De uulturibus et mustella.

Ut igitur arma uirtutum in spiritali certamine constituti etiam a uolucribus mutuemur, sicut humanam, imo Christianam obstupescimus in fulica  pietatem, sic etiam altius admiremur fecundam in uulturibus uirginitatem. Perhibentur enim uultures ceterarum auium more concubitui nullatenus indulgere, sed absque ulla prorsus masculini sexus admistione concipere; ut, si ad castitatis habende munditiam humana nos exempla non prouocant, saltem de uirginitate uulturum prodiens pudor impellat; nec tantum eos, qui ex hac fuerint stupenda singularitate progeniti, breuis uite finis angustat, cum usque ad centum annos longeua se eorum uita producat.

Apes etiam sicut sunt immunes a coitu, ita etiam nullatenus corrumpuntur in partu; et sicut in conceptu sexus sexui non miscetur, sic in edendis fetibus nequaquam uirginalis integritas uiolatur. Non  enim uulua, sed, ut ita loquar, bucca sobolem procreant, et illibate prorsus et integre ab omni corruptele contagio perseuerant. Nam ore filios e foliis legunt, et sic successure posteritatis examen emittunt.

Sed cur nos uirginitatis fecunde miraculum in uolatilibus tantum predicemus, cum in uilibus quoque reptilibus conceptum, simul et partum non leuius admiremur? Mustella quippe, sicut physici perhibent, per os quidem concipit, sed per aurem parit. Cui profecto, si dignum ducimus immundis ac minusculis rebus humana conferre, congrue forsitan quosdam fratres minus quidem ieiunantes, sed humiliter obedientes, possumus coaptare. Per oris quippe conceptum intelligimus cibum, sicut ueritas  dicit: »Omne, quod in os intrat, in uentrem uadit, et in secessum emittitur .« Per auris uero partum signatur obedientia, sicut scriptum est: »Populus, quem non cognoui, seruiuit mihi, obauditu auris obediuit mihi .« Sunt namque nonnulli fratres, qui uel pre ualetudine corporis, uel mentis fragilitate ieiunare uix 817 possunt, sed ad exsecutionem obedientie, quecunque illis iniunguntur, feruenter se accingunt; et quo ualidius robur per alimenta percipiunt, eo grauioris obedientie labores ferunt. Per os ergo cibum tanquam semen delectabiliter edendo concipiunt, cuius cibi fructum cum labore per obedientiam tanquam per aurem parturientes emittunt. Semen ergo quod per os intrat,  per aurem egreditur; quia, ut ita fatear, conceptus esce fructum parit obedientie; et quem cibus edendo uelut concipiendo delectat, labor obedientie quasi parturiendo fatigat.

Aspis autem econtra, quoniam incantationibus aures obturat, obstinate mentis inobedientiam signat. Nam cum eam ad os spelunce marsus, ut egrediatur, incantat, illa protinus unam aurem terre strictius imprimit, alteri caudam uelut impenetrabile sufflamen opponit. Sicque dum uox uenefici aurium eius interiora non penetrat, illa in cauea sua immobilis perseuerat. Huius porro serpentis multorum prauitas hominum imitatur exemplum, qui, dum hic terrena diligunt, illic in posterioris uite longeuitate non confidunt, quasi terram et caudam auribus  suis, ne uox predicationis ingrediatur, opponunt.



CAPUT XuIII. De ascida et alcyone.

Sed sicut aspis eos exprimit qui cor in terrenis ac temporalibus figunt, sic ascida [asida] figurat eos, qui spem suam in celestibus ponunt. Est enim animal pennatum quidem, sed uolare non ualens; est etiam naturaliter obliuiosum ac memorie uiribus uacuum; et ideo nunquam parit, nisi cum in astra prospiciens uergilias iam surgere in superiora cognouerit. Aestiuo itaque tempore, iuxta Iunium scilicet mensem, parit, et in solis feruore confidens oua sua sabulo uel arenis abscondit, ut, dum mater sui fetus obliuiscitur et locum deposite sobolis intercipit prorsus obliuio, calor solis et clementia simul  eris oua confoueant, ac uelut ad materne sedulitatis accubitum fetus erumpat. Obstetricante igitur sole, nascuntur ascide pulli, uelut ipsa matre desuper accubante confoti. Hec itaque uolucris, dum obliuionis proprie conscia de se paritura diffidit, ad celum prius oculos erigit, ut fetibus suis eris clementia suppleat, quod materna stoliditas negat. Nos etiam, ut ex nobis boni operis germen erumpat, non hesitemus fauorem diuini Spiritus de celestibus flagitare, ut cordibus nostris, que propria fatuitas hebetat, ipse uires edende salutifere prolis infundat.

Auis etiam, que alcyon dicitur, in edendis fetibus mirabilis perhibetur. Et sicut illa, quam diximus, estiuum querit in edendo calorem; sic ista brumalem eligit non sine marinis littoribus hiemem. Brumali  quippe tempore in arena marini littoris oua deponit, cum uidelicet procellarum impetus feruentius in cumulos eleuatur, ac littoribus ualidior fluctus illiditur. Sed, o superne dispositionis stupendum ualde miraculum! mox ut alcyon super littoreas arenas 818 oua deposuerit, quantumlibet undosus, quantalibet sit tempestate concussus, placida pontus tranquillitate mitescit. Elationes fluctuum concidunt, et omnes furentium uentorum turbines conquiescunt; et donec auis hec oua sua confouet, mare tranquillum et quietum iacet. Septem porro diebus editis ouis incumbit; septem quoque, postquam nat sunt, pullos enutrit. Hoc enim breuissimi spatio temporis adolescunt, alarumque remigiis auolare pubescentes  incipiunt. His itaque quatuordecim diebus tempus serenum, mare tranquillum, et nulla prorsus efflantium stridet uentorum procella. Cuius profecto typum sancta tenet Ecclesia, que per septenarium numerum et fouet et nutrit; quia quos per septiformis gratie Spiritus in baptismate ad fidem parit, per eiusdem Spiritus dona ad sancte operationis incrementa perducit. Sed in exponendo uolucris huius partu postponimus moram terere, ne et ipsi uideamur fastidium legentibus parturire. Hoc ergo ideo non exponendo transcurrimus, ut tantummodo legentibus sit miraculum, sed ut altius considerantibus fiat spiritalis intelligentie sacramentum.



CAPUT XIX. De columbis, ibide et hyena.


Columbarum quoque non uulgare quoddam prebet natura miraculum. Est enim in Indie finibus arbor, Grece peredixion [peridexion] uocatur, cuius utique fructus nimis est dulcis et ualde suauis. In huius igitur arboris gratia columbe non modice delectantur, cuius nimirum eas fructus reficit et umbra defendit. Teterrimus enim draco ferali eas immanitate persequitur, et cruenti gutturis barathro inhiante absorbere molitur. Sed sicut columbe draconem, ita nichilominus draco formidat eam, quam prediximus, arborem: sed precipue timet umbram, ita ut si umbra fuerit a parte arboris dextra, ille licet procul fugiat ad sinistram; quod si umbra cernitur in sinistra, ille uertatur ad dextram.  Donec ergo columbe sub arboris illius umbraculo fuerint commorate, nullis eas crudelis bestia ualet insidiis ledere; alioquin si procul eas inuenerit, sine ullo contradictionis obstaculo repentinus inuadit. Nos plane quibus simplicitas columbina precipitur, necesse est ad sacrarum Scripturarum arborem fugere, si cruentam draconis intimi rabiem uolumus euitare.

Sed quem draco signat, eumdem et ibis nichilominus indicat. Est enim uolatile luridum, et immundum, et obsceno fetentium sordium squalore pollutum. Nam morticinis semper cadaueribus uescitur, et prope littora siue maris, siue stagnorum, siue fluminum iugiter commoratur. Querit enim si quid putridum, siue corruptum ab aquis cadauer  eiicitur, ut illo, quia se timet fluctibus credere, satietur; et quia, natare nesciens, nequaquam se gurgitibus audet immergere, quibuslibet immunditiis fluctu uomente proiectis auiditatis sue rabiem contentus est satiare. Sed quem ales iste designat, qui famis rabie fluctuum extrema circumdat, 819 nisi illum de quo Petrus ait: »Quoniam aduersarius noster diabolus, tanquam leo rugiens, circuit, querens quem deuoret?«  Quid aquis eiecta cadauera piscium, nisi putrida ac marcida significant corda carnaliter uiuentium reproborum? De quibus dicit Apostolus: quia »sunt homines reprobi, naufragi circa fidem .« Mare quippe uiuentia corpora retinet, cadauera proiicit; in fluentis  quoque Scripturarum hi permanere possunt, qui Deo uiuunt; quisquis autem a fide uel rectis operibus moritur, corruptus ac fetidus a Christi corpore, quod est Ecclesia, necesse est euomatur, dicente Scriptura: »Quia tepidus es, incipiam te euomere ex ore meo .«

Enimuero, quia ab eo, quod ante conceperat, calore tepescit, quasi de uiro, qui fuerat, sese in feminam uertit, et hic hyene merito comparatur, que nonnunquam de masculo in feminam, aliquando de femina in masculum commutatur, atque ideo immundum animal dicitur, et ob id humanis esibus prohibetur, de qua per Ieremiam dicitur: »Spelunca hyene hereditas mea facta est mihi .«



CAPUT XX. De panthera.


Huic panthera per diuersitatem nature uidetur omnino contraria, quod animal calore quidem uarium, sed specie pulchrum et simplicitatis gratia mansuetum, soli tantum draconi probatur esse contrarium. Hec itaque panthera cum diuersis se uenationibus refecerit, mox in suo speleo se recipiens dormit: post triduum uero refecta sopore consurgens magnum emittit cum clamore rugitum, cum quo simul rugitu tam mire suauitatis atque flagrantie odor egreditur, ut omnes pigmentorum uel aromatum species uincere uideatur. Omnes autem bestie saltuum, ad quas odor ille pertingit, ad eam protinus confluunt, ac tante suauitatis spiramine delectantur; solus autem draco, cum uocem eius audierit,  nimio terrore contrahitur, ac subterraneis illico specubus occultatur, ibique uim tanti odoris nullatenus ferens rigidus obstupescit, et effetus uiribus ac prorsus inanis tanquam mortuus deficit. Cetera uero animalia, quoniam iucunde suauitatis odore pascuntur, redolentis panthere, quocunque pergat, uestigia non relinquunt. Quantis expositionis flosculis hec posset exuberare materia, qui sacris uacat eloquiis non ignorat. Sed nos hinc quantocius expediri uolumus, quoniam ad alia festinamus. Panthera plane omnia capiens interpretatur, quod illi congruere non ambigimus, qui dicit: »Si exaltatus fuero a terra, omnia traham ad meipsum .« uaria est, et Christus omnium gentium est uarietate uestitus. Et quoniam panthera pulchra est, ab ipso  non dissonat, de quo scriptum est: »Speciosus forma pre filiis hominum, diffusa est gratia in labiis tuis .« Et sponsa in Canticis: »Ecce, inquit, tu pulcher es, dilecte mi, et decorus .« Quod uero mansuetum est animal, et de Christo per Isaiam dicitur: »Gaude, et letare, filia Sion, predica, 820 filia Hierusalem, quoniam rex tuus uenit mansuetus et saluans .« Qui dum dicit: »Ego cibum habeo manducare, quem uos nescitis ;« tanquam quibusdam uenationibus satiatus est primitiis electorum. Ipse, qui dormiuit in morte per triduum, postmodum emisit rugitum apostolice predicationis, et per siluas omnium gentium fragrantiam spiritalis diffudit odoris. »In omnem  enim terram exiuit sonus eorum, et in fines orbis terre uerba eorum .« Qui etiam dicit: »Deo autem gratias, qui dedit nobis uictoriam in Christo Iesu Domino nostro; et odorem notitie sue manifestauit per nos in omni loco, quia Christi bonus odor sumus Deo in iis qui salui fiunt, et in iis qui pereunt; aliis quidem odor mortis in mortem, aliis odor uite ad uitam .« Hic est igitur odor spiritualis gratie, hec fragrantia salutis humane quam panthera celestis eructat, ut ad se feras siluarum, hoc est, gentium multitudinem trahat. Solus autem draco in subterranee scrobis uoraginem mergitur, quia ueternosus hostis qui, iuxta Ioannem, dicitur diabolus et Satanas, de celo proiectus, atque in abysso est superne sententie catena ligatus .



CAPUT XXI. De salamandra, dorcade et lynce.


Salamandra quoque, licet exigua, mirabilem fertur habere naturam, adeo ut si casu aliquando in igne mergitur, omnis ignea uis tanquam inundantis aque profluuio protinus exstinguatur. Et ut quid per hoc figuretur, eluceat, humilitas patientie reprimit flammiuomum hominem a feruore uindicte.

Dorcas etiam, que Latine caprea dicitur, non inutile conuersationi nostre nature proprie prebet exemplum. Hec habitans in cacuminibus montium uim habet non modo subtiliter uidendi, sed et mirabiliter discernendi; ita ut in longinquis ac procul remotis regionibus homines uideat, et uenatores an uiatores sint sagaciter deprehendat. Nos quoque, si  terrena deserentes excelsa mentis arce subnitimur, ad discernendos spiritus, si ex Deo sint, per diuinitus impensam discretionis gratiam subleuamur; utrum scilicet tanquam uiatores nos ad patriam dirigant, an sicut uenatores ad substratos tentationum suarum laqueos et obiectos insidiarum casses impellant.

Lynx quoque tam incomparabile uisus acumen habet, ut non modo quodlibet corpus solidum, sed et lapideos parietes penetret. Quod nimirum hoc modo probatur, quia si lynx ex una parietis parte consistit, caro uero altrinsecus ponitur, tanquam nichil intersit, ad eam protinus inhiat atque, ut sibi prebeatur, anhelat. Si ergo mutum pecus tam uiuax  intuitus acumen habet, humane mentis intima Deus omnipotens quanto profundius uidet? »uiuus est enim sermo Dei, et efficax, et penetrabilior omni gladio ancipiti; pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis, et nulla creatura est 821 inuisibilis in conspectu Dei: omnia autem nuda et aperta sunt oculis eius .



CAPUT XXII. De natura serpentum.

Sed et in serpentibus quoque nonnulla naturalis astutie reperiuntur indicia, que non inutiliter ad nostre conuersationis trahuntur exempla. Serpens [.....] cum senuerit, et oculi eius ceperint caligare,  per circulum quadraginta dierum totidemque noctium nullo prorsus cibo reficitur, sed iugis inedie continentia maceratur. Sic nimirum quo magis macilenta corpus eius ariditate constringitur, tanto pellis eius squamosa laxatur; et dum caro a sua corpulentia deficit, pellis effeta follescit: deinde uel hiatum dure terre uel scissuram lapidis querit, ac per illius angustias se suffulciens transit, sicque pellem penitus cum senectute deponit; mox itaque fit nouus, cui simul et uirtus reparatur et uisus. Nos etiam si aliquando a iuuenili sancti desiderii feruore tepescimus, et dissolute uite senio caligamus, per arcte penitentie transeamus angustias, ut, dum ueterem exterioris concupiscentie deponimus pellem, ad pristinam redeamus interioris hominis nouitatem. Est et alia  natura serpentis, quia cum bibere concupiscit ante uenenum euomit, hausta uero sufficienter aqua, ad locum ubi uomuerat redit, uomitumque resumit.

Presbyter quidam retulit quia sub oculis eius serpens in lapide uomuit, deinde festinus ad fontem bibiturus irrepsit, sed dum ille peteret fontem, reuoluit presbyter lapidem; reuersus autem serpens, dum uenenum, quod resumeret, non inuenit, huc illucque perquirens, protinus exspirauit. Nos etiam, cum celestis eloquii fluenta desideramus haurire, per conatum pure confessionis omnia uitiorum et lapsuum uenena debemus euomere. Sed absit ut reuertamur ad uomitum; quia non per terram cum serpentibus repere, sed ad ea que sursum sunt  precipimur festinare. Illud est preterea  ingenuum ac ualde nobilius in serpente, quod dicitur quia fugit hominem nudum, aggreditur mordere uestitum. Ac si fortis quisque bellator inuadat armatum, uereatur inermem. Non uis ergo timere diabolum? terrenarum rerum te uestibus exue. uestitus es? cingentem colubrum perhorresce. uis ad serpentis exemplum nouus fieri, et languentis anime senectutem in pubescentis adolescentie reflorere decorem? ieiuna cum serpente per quadragenarii temporis circulum, hoc est, a carnalibus desideriis tempera per omnem huius uite decursum. Nam et idem serpens quanta sit ieiunii uirtus ostendit, quia mox ut sputum ieiuni hominis gustat, protinus interemptus exspirat. Non ergo, serue Dei, te pigeat ieiunare, ut moriatur ille qui te cibo turgidum nititur  deglutiens absorbere. Serpens preterea totum corpus ictibus uerberantis exponit, solum caput abscondit. Tu quoque in persecutionibus constitutus Christum intra mentis arcana reconde; corpus uero tuum, si res exigit, persequentium manibus trade.

822 Esse quoque uiperarum genus creditur, quod si hominem mordeat, totum corpus eius in uirus uertat. Propterea quoddam aliud esse uiperinum genus asseritur tam acris ueneni, ut si qua auis super illud uolare contigerit, exhalantis uirtute fetoris extemplo moriens corruat. Que uidelicet hac ceundi, uel pariendi consuetudine naturali potiuntur imperio, ut masculus in os femine caput impingat, quod illa pre nimii amoris impatientia mordendo  precidat ac presto deglutiat. Ex cuius capitis oculis duo catuli procreantur, qui partus tempore materna latera utrinque corrodunt, et sic altrinsecus simul occidentes et nascentes erumpunt. Qui nimirum ante sunt parricide quam filii; et ideo nunquam preter duos ualet huius generis excedens aliquid inueniri.

Est etiam, sicut fertur, aliud genus quod dicitur iaculum, quod uolando repente hominem penetrat, et ita pertransit, tanquam nil sibi prorsus obsistat. Ad instruendam quippe humanam naturam pius Conditor diuersas brutis animalibus uires, et astutiam contulit, ut ex belluine quoque sagacitatis indagine non contemnenda in nostros actus ualeamus exempla transferre.



CAPUT XXIII. De onagro, elephante, unicorni, aquila et formica.


Quis enim docuit onagrum, ut in equinoctialis mensis Martii perpendiculo per duodenas horas diei, simul et noctis totidem rugitus emittat? et uelut per naturalis horologii organum, horarum momenta distinguat? Per singulas enim horas siue diei siue noctis semel rugit, ac per hoc equinoctialis libre adesse tempus ostendit.

Quis docuit elephantem perpetuam diligere castitatem? Qui tamen cum nature coactus imperio uertens caput post se, quasi nolendo et nauseando, coierit, et concipiens semel femina ad concubitum non reuertitur. Illa uero dum draconem, qui sibi feraliter insidiatur, tremefacta formidat, non alibi,  sed in aqua parit, que ad ubera eius usque pertingat. Nam si extra aquam peperit, draco catulum eius repente deuoraturus inuadit.

Quis hanc ingenuitatem unicorni contulit, ut dedignetur uiribus uinci, humilitatis arte patiatur se facile superari? Nunquam scilicet a uenatoribus capitur, nisi prius in uirginis gremio reclinetur.

Quis hoc medicine genus aquile tradidit, que cum senuerit, et grauari ceperint ale eius, atque oculi caligare, tunc querit fontem aque, contra quem posita uolat usque ad circulum solis, illicque in puriori etheris uastitate librata, ad uaporem solis et alas incendit, et caliginem oculorum prorsus exurit, moxque descendens tribus in fontem uicibus mergitur, et sic alarum uigor et oculorum  acies multo melius quam iuuentus attulerat, renouantur?

Quis, queso, formicam ad hoc triturandi genus instituit, ut segetum grana discernat, et 823 ignobilia respuens, elegantioris frugem generis eligat? Aceruum quippe segetis diligenter explorat, et hordeum quidem tanquam iumentorum pabula quodam modo fastidiens, aspernatur; ubi uero triticeum reperit granum, libenter amplectitur. Hec etiam uenture serenitatis tempus quibusdam deprehendit indiciis, et cum cellaria sua erio cernit humore madescere, propriis humeris repositas uictui suo fruges exportat, et damna domestica precauens, torrentibus eas radiis solis exsiccat; et tanquam  non sufficiat, eadem ore proprio grana precidit, ne uidelicet per hiemalis inclementiam imbris iterum turgeant, et negata spe uictus in herbas erumpant.



CAPUT XXIu. De uipera, accipitre, serpente et ursa.

Quis etiam uiperam docuit ut, cum cupiditas coitus incitat, ad littus illico properans murene maritime copulam petat? Hac igitur sibilis suam testificante presentiam, continuo murena progreditur, et uenenate bestie alterius elementi miscetur.

Quis accipitribus huiusmodi legis iura prefixit, ut ubi nidificant, per amplum hinc inde circuitum nullis omnino rapinis insistant, et cum ab eis ubique  locorum nisi bello non uiuitur, illic ubi uictores hostium manubias conferunt, pax tranquilla seruetur? At ubi fetus suos iam plumescentes auolare posse deprehendunt, pedibus eos ac rostro nidis eliminant; et tanquam emancipatos legibus a sua procul cohabitatione propulsant; ut sic a tenero iam instituantur ad predam, nec in segnitiem se, sperantes a parentibus alimenta, resoluant, sed ab ipso primi uolatus exordio crebris rapinarum uiolentis assuescant.

Ubi preterea ursa didicit, cum partus edat informes, natos suos lingente lingua per uaria membrorum lineamenta distinguere, ac more figuli in naturalis effigiem generis, imaginemque formare? Imo quis medicinalis artis instrumenta perdocuit, quis ei  uires herbarum et curationis fomenta dictauit? Nam si quando ictibus grauissime cedis afficitur, uel etiam iaculis perfossa sauciatur, herbe, cui Grece nomen est, ulnera subiicit, et sic solo tactu omnes ulcerum dolores excludit, et ad incolumitatem pristinam conualescit. Serpens quoque, quod nos superius fugerat, si cecitatem patitur, esu feniculi luci pristine reformatur. Mox igitur, ubi oculos sibi sentit obduci, notum petit presto remedium, nec spei sue frustratur effectu.



CAPUT XXu. De testudine et uariis animalium medicinis.

Testudo uisceribus pasta serpentis, cum uenenum suis quoque sentit uisceribus serpere, origanum sibi protinus ad remedium non negligit adhibere. uulpis  etiam dolosa cum mortem sibi senserit imminere, ex sudante pinus 824 sibi resina medetur, talique remedio in longioris uite spatia protelatur. Nam et ipsa animalia, que sibimet adhibent a rebus exterioribus medicinam, in suis quoque uisceribus medendi probantur habere materiam. De carnibus uipere, que tyrus dicitur, non modo theriaca conficitur, sed et diuersa medendi remedia prouidentur. Segmenta eboris in medelas uarias assumuntur. Fel hyene restituit oculis claritatem, cuius stercus similiter et canum uulnera curare noscitur. Omnis etiam egra fera, si canis ebibit sanguinem, recuperat sanitatem. Nam et fimus hominis ad quanta curationum medicamenta proficiat, Galenus enarrat.

 Strutio, camelus, rane, cameleontes, grues, ciconie, fel aquile, sanguis accipitris, stercus et carnes hirundinis, quibus morbis afferant medicinam, ille potest dicere cui propositum est de curationibus corporum disputare. Perhibent physici quia pellis colubri, quam deponit, si oleo feruente decoquitur, mire per eam dolor aurium mitigatur. Cimices nescientibus nullius uidentur utilitatis, sed si sanguisuga faucibus heserit, fumo illius excepto, statim euomitur; insuper, et difficultas urine cimicis appositione laxatur. Preterea porcorum, anserum, gallinarum fasianorumque pinguedines, quot in se medicamenta contineant, medici non ignorant. Pauonis fimus podagre noscitur mitigare feruorem. Aeger leo si simiam deuorauerit, mox de ualetudine conualescit.  Leopardus, si agrestis capree sanguinem hauriat, uim languoris euitat. Ursus eger formicas uorat. Ceruus languidus olee ramusculos, ut sanetur, efflagitat. Cur autem hec omnia potens rerum Conditor naturis animalium indidit, nisi quia diuersa per hec homini uite huius emolumenta prouidit? Ut dum creature, que subiecte sunt homini, sese inuicem fulciunt, ad utilitatem eius qui prelatus est omnibus omnia referantur. Et dum in operibus suis bonitatem miratur opificis, ipse non hereat conditis, sed aspectum desideret Conditoris. Omnes plane naturas animalium, quas supra perstrinximus, si quis elaboret solerter inspicere, utiliter poterit In humane conuersionis exempla transferre, ut qualiter homo uiuat, ab ipsa quoque rationis ignara  pecorum natura condiscat. Nam, ut Apostolus ait: »Non est Deo cura de bobus ;« sed dum in brutis animalibus aliquid insigne conspicitur, homo protinus, ut quidquid illud est ad sui considerationem retorqueat, admonetur.



CAPUT XXuI. De lupo et oue.

Quid est enim quod lupus, si tuo fuerit preuentus aspectu, non ualet effugere; si te ille preuenerit, uocem tibi probatur auferre? Et ut magis stupeas, si obmutueris, tuum soluis amictum, et illico recuperas uerbum. Quod si lupus in te forte repentinus insurgit, arripe petram, et protinus fugit. Que autem est petra, nisi Christus?  quem profecto, si, sicut dignum est, arripis, lupum  spiritalis nequitie, qui te persequitur, effugabis; et ut 825 hinc incunctanter expediar, solue amictum tuum per confessionem, ut non mutus, sed eloquens serende predicationis habeas libertatem, Scriptura testante: »Dic tu iniquitates tuas, ut iustificeris .« Quis, queso, docuit ouem, ut hiemis inopiam timeat, atque ideo uelut insatiabilis autumnali tempore herbas inexplebiliter carpat? Auidius enim solito tunc pabulum rapit, herbamque non nesciens defuturam, sese, dum licet, uberius farcit, ut quasi future preparetur inopie et uictus sui lucra reponat, antequam uirens herba deficiat. Sed nec illud est sine causa quod elephas formidabilis tauris murem timeat. Leo, rex ferarum, pauescit exiguum  scorpionem; qui, uidelicet leo, et ueneno serpentis et aculeo perimitur scorpionis. Et quis non miretur quod leo, qui comantes ceruice tauros excutit, qui sublato pectore terribilia feris ora superbus attollit, perexigui scorpionis aculeum pertimescit? Quis etiam admiratione ducat indignum quod elephas, qui turrita castra tot loricatis plena militibus portat, unius arboris ictu depressus occumbat? Nam qui triginta duos armatos, uel plures, et cum turribus ad instar urbium desuper eminentibus sustinendo non cedit, ad casum unius arboris corruit. Cui uidelicet arbori frequenter innixus uel constans figat, uel in soporem se quiescendo relaxat. Nonnulli quoque has instruunt propter ebur insidias ut arborem, quam elephas innitendo frequentat, ex altera parte usque ad medium  fere concidant, et sic arbor ad tam enormis molem corporis corruat. Sed, dum quasdam animalium naturas ad edificationem uestram, fratres mei, diligentius enumerando prosequimur, nequaquam obliuiscendum est quia non librum, sed epistolam adorti sumus: quamobrem currentis articuli cohibenda libertas, frenanda uoluntas est; quatenus sic edificationi caritas seruiat, ut tamen modum suum epistolaris compendi sobrietas non excedat. Monasterium itaque uestrum, dilectissimi, quidam paradisus est, in quo uidelicet omnipotens Conditor, dum diuersos hominum mores posuit, quasi tria animalium genera, terrenum, natatile ac uolatile creauit. Hec est illa uetus mystice significationis arca, in qua cunctorum animalium species includuntur. Hoc est denique uas  illud, quod quatuor manicis submitti de celo uidit Petrus in terram, in quo erant omnia quadrupedia et serpentia terre et uolatilia celi. Sed cum illic dicitur: »Surge, Petre, macta et manduca ;« credimus per misericordiam Christi quoniam hec animalia, que uos estis, et ab hoc seculo sunt diuini uerbi mucrone concisa et in Redemptoris sui corpus perfecte caritatis ardore conflata.



CAPUT XXuII. De uaniloquii temeritate frenanda.

Sed ualde cauendum est, quia necdum in littorea statione quiescitis, sed in procellarum adhuc turbinibus laboratis, ne flabrum ab ore uestro uani spiritus effluat, qui huius ignis flammas exstinguat. Flatus enim et aliquando flammas elicit et aliquando flammas  exstinguit 826 atque, ut ita dixerim, quasi sufflat. Homo, cum sacre doctrine mysteria predicat, sufflat, et cum otiosis fabulis uacat; sed, sicut per edificationis uerba ad amorem Dei cor audientis inflammat, sic agit ut a supernis desideriis per otiosa uerba frigescat. Sed flatus iste, quem diximus, forte ridiculus deputabitur, nisi sacre Scripture testimoniis approbetur. Audi itaque de salubri flatu quid per Isaiam Dominus dicit: »Non in eternum litigabo, neque usque ad finem irascar; quia spiritus a facie mea egredietur, et flatum ego faciam .« Audi sub aliis syllabis de malo spiritu quid Paulus dicat: »Profana et uaniloqua uerba deuita; multum enim proficiunt ad impietatem, et sermo  eorum serpit ut cancer .« Audi rursus per Isaiam bene sufflantem: »Ecce, inquit, ego creaui fabrum sufflantem in igne prunas, et proferentem uas in opus suum ;« ac presto de mutilibus uasis, que scilicet in contumeliam per otissa uerba formantur, adiungitur: »Et ego creaui interfectorem ad disperdendum; omne uas quod fictum est, contra te non dirigetur .« Quid autem sit istud uas quod ab interfectore dispergitur, apertissime declaratur cum presto subiungitur: »Et omnem linguam resistentem tibi in iudicio iudicabis .« Quid est autem quod hic Isaias ait: »Omnem linguam resistentem tibi in iudicio iudicabis?« nisi hoc, quod in Euangelio ueritas dicit: »De omni uerbo otioso, quod locuti fuerint homines,  reddent rationem in die iudicii .« Fateor, fratres mei, nil fere in monasteriis agitur, unde mens mea terribilius super monachos imminere Dei iudicium suspicetur. Nam continuo meatus impulsu, quasi torrens per decliua deuexa procedens, eorum lingua decurrit, et cum tintinnabulum sonat, sic illis est tanquam si repentino protinus ictu eorum caput illidat. Quod tamen de quibusdam, absit autem ut de omnibus dicam. Quia uero precipit regula ut a Pascha usque ad Kalendas Octobris mane exeuntes a prima usque ad horam pene quartam laborent, quod necessarium fuerit, ab hora autem quarta usque ad horam sextam lectioni uacent, his omnibus horis laborandi ac legendi studium quidam postponentes abutuntur in fabulis, et quidquid laboribus et lectionibus  debent totum uaniloquis sermonibus exhibent. uir etenim sanctus, qui regulam condidit, nunquam mutaret horam nisi propter continuandi laboris instantiam , nec quartam pro tertia poneret nisi necessario laboris exercitio prouideret. Sed profecto et illi operarii sunt iniquitatis, qui linguarum manus exercent in sermonibus otiosis. Nunquid enim manum lingua non habet, cum Scriptura perhibeat: »Quia mors et uita in manu lingue?«  Et quam inhonestum est ut, in hoc munere quo creaturis omnibus homo preponitur, ipse largitor ab homine frequentius offendatur? Et cum naturis reliquis homo presideat easque sue ditionis legibus subdat, quanti pudoris est, ut carunculam tenuem, quam inter fauces includit, edomare  non possit? Unde et Iacobus dicit: »Omnis natura bestiarum et uolucrum domabilis est; linguam autem nullus hominum domare potest .« Nullius quippe frena doctoris cercere ualent linguam se cohibere nolentis: alioquin si pulsat et nititur, quod optat 827 procul dubio consequetur. Porro quod animalia cuncta humane ditioni subdantur, loquens ad Ne uox diuina testatur: »Terror, inquit, uester ac tremor sit super cuncta animantia terre, et super omnes uolucres celi cum uniuersis que mouentur super terram; omnes pisces maris manui uestre traditi sunt .« Nam ut ab homine etiam serpentes edomari propensius admiremur: Plinius immanissimam serpentium aspidem a quodam patrefamilias  in Aegypto testatur edomitam, et quotidie de cauerna sua ad mensam illius egredi solitam, ut perciperet escam. Marcellinus etiam comes scribit mansuefactam tigridem Anastasio principi ab India destinatam. Hoc igitur exemplo congrue dicit apostolus: »Omnia siquidem ferarum genera in lingua reperiuntur .« Ibi quippe est leuitas uolucrum, ibi feracitas bestiarum, ibi fraus uirulenta serpentium. uolatiles enim sunt, qui proferunt in celum os suum, et quorum os locutum est uanitatem , quasi uolucrum leuitatem; feroces autem bestie sunt, qui exacuerunt ut gladium linguas suas ; serpentes postremo sunt, de quibus dictum est quia, »uenenum aspidum sub labiis eorum .« Ubi ergo superuacuis  uacatur ineptiis, et quasi symbola congeruntur uerbis otiosis, apud intrinsecus auscultantem non sermones hominum, sed quasi multigena decernitur uociferatio bestiarum. Ipse nimirum est, de quo in Canticis dicitur: »Dilectus meus respicit per fenestram, respicit per cancellos .« Et ipse per prophetam: »Attendi, inquit, et auscultaui; nemo quod bonum est loquitur .«



CAPUT XXuIII. De cancro et ostreo.

Sed ut noster sermo ab ea quam semel cepit materia non recedat, et loquentium uitia per non loquentium animalium prosequatur exempla; nunquam hostis fauces hydrus ingreditur, nisi cum crocodilus oscitans inuenitur. Nam si clausum os teneat,  insidiantis impetum non formidat. Authalopus cum exclamat, ad suum ignarus interitum gladios uenatoris inuitat, quod donec obticuit, persequentis industriam fugacis cursus opinionem delusit. Atque ut hoc inferam, quod cancer ostreo, facit plerumque diabolus monacho. Cancer enim, quoniam ostreis uescitur delectabiliter eorumque carnibus tanquam epulis saginatur, opere pretium est audire quas illis struat insidias. Nam, cum auide sit appetens cibi, est argute prospiciens et periculi, quoniam, cum sit difficilis, est et periculosa uenatio. Difficilis quidem, quoniam esca carnis interior ualidioribus testis includitur; periculosa uero, quia si chelas cancer immiserit, relabente protinus testarum dyptico ineuasibiliter coarctatur. Quid ergo faciat, ut ualeat obtinere  quod flagitat? Quo pacto desiderii sui uota perficiet, nisi ad exquisite se fraudis argumenta conuertat? Igitur solerter explorat si quando ostreum in locis ab omni uento remotis se contra radios solis aperiat; tunc ergo calculum clandestinus incursator immittit, et conclusionem ostrei interiectu 828 sufflaminis impedit; sicque hiantia claustra reperiens tuto iam chelas ingerit et uiscera ostrei interna decerpit. Quid igitur ostreum congruentius uideatur significare quam monachum? Qui nimirum uiuit, dum sub silentii censura concluditur; perit autem, cum ad loquendum immoderatius aperitur: ad instar scilicet ostrei qui, cum non hiat, integer animam seruat; cum uero effrenate proloquitur, uite uisceribus  uacuatur. Quid enim designat calculus, qui ostree, ne recludatur, iniicitur, nisi duritiam consuetudinis, qua quisque ne sese ad penitentiam emolliat induratur? Nam quasi quidem lapidus praue consuetudinis obstat, ne is, qui fabularum uacat ineptiis, a sua se uanitate recludat. Quid autem est per figuram cancer, qui post se naturaliter graditur, nisi apostata spiritus, qui, postquam semel a Conditore recessit, in posteriora relabi nunquam desiit? Unde et diabolus interpretatur deorsum fluens, quod sicut de sanctis animalibus dicitur, quoniam erant pedes eorum recti ; ita diaboli eiusque sequacibus pedes in posteriora sunt semper obliqui.



CAPUT XXIX. De simia, et quo pacto simia capi possit.


Et quia se sermo de pedibus intulit, sicut uenator simiam, sic plerumque uersutus insidiator illaqueat animam. Et quidem non scriptum reperi, sed ex ore perhibentis audiui, quoniam qui simiam querit capere uiuam prius sibimet punicei coloris calceos consuit, quibus et soleas de plumbo subnectit; cum uero simiam eminus aspicit, ea cernente, pedibus suis calceos rubris eque corrigiis illigat, eamque hoc modo quid postmodum faciat, quasi doctor informat; deinde latenter soluens ibidem calceos deserit seseque prope locum callidus explorator abscondit. Simia uero post uenatoris, ut opinatur, abscessum, humani actus emula relictos calceos suis quoque pedibus iniicit ac ligulis fortiter stringit; sed ecce uenator de suo  protinus latibulo prosilit, discipulamque suam propriis irretitam uinculis capit. Sic sepe malignus spiritus per uasculum suum quemlibet uidelicet improbum ac proteruum docet innocentes homines peccatorum uinculis irretiri, ut ad mala, que coram intuentibus exhibet, eos ipse quasi dux et magister inuitet, et dum prauum emulus sequitur, suis ipse laqueis capiatur.

Sed et illud nunc subsequenter occurrit, quod mihi domnus Alexander papa necdum emenso, ut ita loquar, mense narrauit. Ait enim quia nuper comes Gulielmus in Ligurie partibus habitans marem habebat simie, qui uulgo maimo dicitur, cum quo et uxor eius, ut erat impudica prorsus ac petulans, lasciuius iocabatur. Nam et ego duos eius filios  uidi, quos de episcopo quodam plectibilis lupa pepererat; cuius episcopi nos exprimere nomen omittimus, quia notare quemlibet infamia non gaudemus. Cum igitur petulanti fere mulier sepe colluderet, ulnis astringeret, amplexibus demulceret, sed et ille nichilominus quedam libidinis 829 signa pretenderet atque ad nudam illius carnem pertingere quibusdam gestibus anhelaret, dixit ei cubicularia sua: Permitte, si placet, quidquid uult agere, ut liquido pateat quid nititur attentare. Quid plura? permisit, et quod turpe dictu est, cum femina fera concubuit; deinde consuetudo tenuit, et commercium inauditi sceleris inoleuit. Quadam uero die dum se comes uxori coniugali more  misceret, maimo protinus, tanquam zelotypo concitatus spiritu, super utrumque prosiliit; uirum uelut riualem brachiis et acutis unguibus arpaxauit, mordicus apprehendit et irrecuperabiliter lacerauit. Sic itaque comes exstinctus est. Innocens igitur homo dum fidem thalami seruat uxori, dum animal suum quotidianis alit impendiis, nil ab utroque suspicatur aduersi, nimirum qui clementiam prebebat officii. Sed, ah scelus! et femina turpiter ius coniugii uiolat, et bestia in iugulum domini gladium uibrat.

Enimuero nuper allatus est prefato pape, et simul et nobis grandiusculus quidam puer; et si iam, ut dicitur, uicennalis, tamen prorsus elinguis et maimoni forma consimilis, ita ut eodem uocabulo  nuncupetur. Unde sinistra posset oriri suspicio, si huiusmodi, non iam dicam ferinus, sed ferale portentum paterna tunc aleretur in domo.



CAPUT XXX. De ceto.

Sed dum de turpi infidelitate mulieris eloquimur, cetus etiam ille marinus nobis in memoriam reuocatur qui nimirum super enorme corpus sabulum portat, ac terga sua super undas eleuat, ut tanquam insula fluctus marinos excedat. Hanc igitur incunctancter insulam esse credentes remiges applicant, paxillos figunt, nauim sistunt, focos instruunt, sed bellua mox ut ignis sentit ardorem, illico mergitur in profundum et nauem simul ac nautas uorat ferale naufragium. Nam et Gerardus, noster uidelicet monachus,  retulit in Normandie littoribus captam se uidisse balenam, de cuius lingue carnibus quatuordecim sagmarii sunt non leuiter onerati. Sed ut ad aliud redeam unde digressus sum, quid mirum, si fidem in bellua nauta non reperit, quam et uir 830 in uxore propria non inuenit? Quid mirum, si bestia muta insulam mentita procellis immergitur, cum et mulier uiolata fide coniugii et ferinis amplexibus exponatur? Quid enim tam nostrum, et tam proprii iuris in hoc mundo, cui uarii casus possit deesse suspicio?

Nostris quippe temporibus audiui contigisse quod narro. Piscator quidam paruulum in lembi sui prora filium suum posuit, ac in fluenta progrediens congrum prolixe magnitudinis cepit. Letus itaque predam  proiecit in nauim, ita ut caput eius contra puerum uerteret, puer autem e regione sederet. Sed cum piscator intentus remigio redire contenderet, et alacris de prospere fortune successu sollicitudinem non haberet, pauefactus puer in piscis aspectu lugubris exclamauit: Ita me respicit, iam me bestia deuorabit. Cui pater alludens: Tu, inquit, cum deuorabis, non ipse te. Cumque puer idipsum secundo repeteret, sed eius uerba pater ineptias deputaret, tandem piscis sublatus in erem puerum uiolenter impetiit, eumque repente corripiens aquis se cum rapina sua raptor immersit ac neuter ultra comparuit.



CAPUT XXXI. Breuis opusculi conclusio.


Ecce, fratres mei, que est in hoc mundo tam secura possessio, in quam nos tuto proiicere; quidnam iuris est nostri, quod non debeamus tanquam rotam uolubilem deputare. Hanc rotam Salomon docet esse cauendam, et Creatoris semper adesse debere memoriam. Qui cum diceret: »Memento Creatoris tui in diebus iuuentutis tue, antequam ueniat tempus afflictionis tue;« paulo post addidit: »et confringatur rota super cisternam, et reuertatur puluis in  terram suam, unde erat .« Caueamus igitur in qualibet instabili possessione confidere, uel fallacis insule sabulo tanquam imperiti remiges applicare. Adeamus igitur Christum, tutissimum uidelicet nauigantibus portum, et de marino discrimine liberati, fide prorsus ac certe quietis aufugium illum tantummodo personet lingua loquentium, qui disponit et ordinat naturalia iura mutorum, ut in omnibus creaturis sola predicetur uirtus ac potentia Creatoris.


Sit nomen Domini benedictum.





831-832 OPUSCULUM QUINQUAGESIMUM TERTIUM DE PATIENTIA IN INSECTATIONE IMPROBORUM.





ARGUMENTUM.

Dominicum Loricatum corporis mortificatione admirabilem menet, ne improborum hominum illatis molestiis alio cum suis demigraret, sed sacre Scripture preceptis edoctus sanctorumque exemplis confirmatus, res aduersas, in quas Deus seruos incidere permittit, equo animo ferat, ut se bonis operibus exercens et mala tolerans uerum Christi membrum agnoscatur.

 Domno DOMINICO et ceteris fratribus qui in sua uicini montis eremo commorantur, PETRUS peccator monachus ultimam seruitutem in Domino.




[DE PATIENTIA IN INSECTATIONE IMPROBORUM.]



CAPUT PRIMUM. Quod patientia sit regina uirtutum.

Scripsistis mihi, dilectissimi, quia tantus peruersorum ac uiolentorum hominum uos liuor infestat, quod nisi uobis ego raptim celeriterque succurram, uos loco ceditis aliumque uobis, qui rapinis his atque molestiis non sit obnoxius, prouidebitis. Que me, fateor, audita legatio grauiter perculit, et plus me uestra pusillanimitas quam hostilis contristauit aduersitas. Nam cum assidue uideamini diuinis insistere paginis, mirum est quomodo uobis adhuc ignota sit patientia regina uirtutum, cui nimirum  cuncta deseruiunt uolumina Scripturarum: »Quecunque enim, ut Apostolus ait, scripta sunt, ad nostram doctrinam scripta sunt .« Quare ad nostram doctrinam? Nunquid ut syllogismorum calleamus tendiculas struere, ut tonantia et accurata uerba rhetorice copie coloribus uenustare et harmonice suauitatis organa melosque distinguere, ut astrorum mathematicorum signa, ut aiunt, noscamus radio designare? Non plane ad hec indaganda sacris Scripturis instruimur, sed per eas potius ad exempla patientie prouocamur. Unde mox sequitur: »Ut per patientiam et consolationem Scripturarum spem habeamus .« Eadem namque Scriptura, que nos ad tenendam patientiam erudit, spe etiam consolationis attollit, quia, cum narrat electi Dei  quot sint supplicia pressurasque perpessi, indicat etiam que per hec sint premia consecuti. Medicus plane sanguisugas tumentibus egroti membris apponit uirusque simul cum sanguine ab intimis uisceribus sorbere permittit; diuerse tamen intentionis est medicus et hirudo. Illa siquidem nil aliud gestit, nisi ut sanguinem bibat; iste ad hoc tendit, ut languidus conualescat. Illa satiatur et moritur; egrotus  autem, dum perdit sanguinem, recuperat sanitatem. Illa denique sua se morte satiat et exsultat; egrotus autem, dum uulneratur, ad statum salutis erigitur. Quid igitur mirum, si Deus omnipotens, qui est medicus animarum, sic nos occulta sui moderaminis arte disponit, ut ex alienis uulneribus nobis medicamenta conficiat, quatenus dum nobis hostile uulnus infligitur, ex eo potissimum salutis antidotum procuretur. Tyrus plane genus serpentis est, ex cuius cruore theriaca fit, que uidelicet grassantem pestem in his qui uenenantur exstinguit.



CAPUT II. Quod ex tribulationibus nobis medicina preparatur.

Si ergo uenenum ueneno nouit homo depellere,  quanto magis mirabilis preualet Deus ex alienis contritionibus nobis utilia prouidere? Omnia quippe sanctorum gesta quid aliud narrant, nisi pressuras atque certamina, que de peruersorum quorumlibet hominum infestatione pertulerunt? Ipse quoque Redemptor noster seruilem formam, quam ex intemerata uirgine suscepit, non ante regnis celestibus intulit quam omnia, que Scriptura testatur, irrisionum atque penarum tormenta percurrit. Quid ergo nouum, si peccator homo rerum, que extra se sunt, sustineat amissionem, cum ille, qui peccare nunquam potuit, in suo corpore 833 pertulerit crucem?  Necdum sane, iuxta Apostolum, usque ad sanguinem restitistis . Sed, o utinam hoc saltem de uobis posset dici, quod ille  quibusdam bene patientibus dixit: »Rapinam bonorum uestrorum cum gaudio suscepistis .« Hinc est, quod et alius dicit apostolus: »Omne gaudium existimate, fratres, cum in tentationes uarias incideritis .«

Duo scilicet sunt, que si uigilanter attendimus, facile uiolentorum quorumlibet insolentias iniuriarumque molestias superamus: precepta uidelicet  et exempla; quia et Scripture sancte nos ad penitentiam cohortantur, et electi quique, quidquid a furiosis diaboli membris inferri potuit, equanimiter pertulerunt. Nam, quod diuinis admonitionibus, et precedentium exemplis adiuti, de profundo nobis illate tribulationis eripimur, recte in Ieremia propheta de puteo prodeunte, signatur. Proiecerant quippe eum, sicut Scriptura testatur , in lacum, in quo non erat aqua, sed lutum: qui postmodum, ut leuetur, funes ad eum et panni ueteres deponuntur. Quid enim funibus, nisi precepta Dominica figurantur? que quia nos in mala operatione positos, et conuincunt, et eripiunt, quasi ligant et trahunt, coarctant et leuant. Sed ne ligatus his funibus, dum trahitur, incidatur, simul etiam panni  ueteres deponuntur, quia ne diuina precepta nos terreant, antiquorum Patrum nos exempla confortant, ut ex eorum nos comparatione facere presumamus, quod ex nostra imbecillitate formidamus.



CAPUT III. Quod gaudendum sit in aduersis, timendum in prosperis.

Si ergo nos de hoc profundo tribulantis uite leuare festinamus, ligemur funibus, id est preceptis Dominicis astringamur. Intersint etiam panni ueteres, cum quibus melius teneantur funes, id est, precedentium confortemur exemplis, ne infirmos nos ac timidos precepta subtilia uulnerent, dum leuant. Quasi quosdam pannos ueteres Paulus apostolus subiungebat, cum ad subleuandos discipulos  preceptis suis spiritualibus exempla ueterum commendaret, dicens: »Iusti ludibria et uerbera experti; insuper et uincula et carceres; lapidati sunt, secti sunt, tentati sunt, in occisione gladii mortui sunt .« Et paulo post: »Habentes itaque tantam impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen .« Et iterum: »Mementote prepositorum uestrorum qui uobis locuti sunt uerbum Dei, quorum intuentes exitum conuersationis imitamini fidem ».« Superius uidelicet, dum spiritualia precepta loqueretur, quasi funes miserat, postmodum uero memorans exempla maiorum, quasi ueteres pannos adhibebat. Enimuero seruus Dei tunc debet timere  cum temporale quid percipit; tunc gaudere, cum perdit; quia, cui propositum est celestia scandere, expeditius procul dubio uacuus quam gradiatur onustus.



834 CAPUT Iu. Quod inter religiosos uiros amicitia sine muneribus comparanda est.

Dico uobis quod mihi nuper acciderit: Mediolanensem urbem domini Nicolai pape legatione functus adiui; ibi dum essem, abbas sancti Simpliciani uasculum mihi argenteum loco muneris misit, quod dum oblatum repente uidissem, primo quidem aspernatus abhorrui, et cur ille mihi munus offerret, subtiliter inquisiui. Suspicatus quippe sum, ne ille negotium fortassis haberet: atque ideo me anticipando  preueniens, muneribus occuparet. Mos quippe est apud nos, ministros uidelicet apostolice sedis, ab his, quorum adhuc negotium pendet, nichil prorsus accipere; ab his autem, qui omnino quieti sunt, si dare uoluerint, non abiicere; et hec regula nostrum omnium, sed illorum duntaxat est, qui meliuscule se ab auiditate custodiunt. Quid plura? Conuenitur ad commune colloquium, cur donum sit largitus, inquiritur; utrum causam habeat, sciscitatur. Undique quietus ex omni reperitur parte securus, ita ut re ipsa respondere uideretur: In medio populi mei habito; adhuc tamen quesiui utrum, dum ad ecclesiasticos gradus ascenderet, siue cum monasterii regimen suscepisset, uenalitatis forte commercium irrepsisse cognosceret. Cumque hec omnia ille funditus  abnegasset, et non pro talibus se dedisse munus astrueret, sed ob hoc solum, ut in nostram amicitiam aditum sibi reperiret; respondi ut, quod suum erat tollens, amicitiam nostram non more secularium mercede redimere; sed, quod inter fratres est legitimum gratuito possideret. Inter hec tamen, ut uobis in aure loquar, mens mea talis erat, ut post etiam districte requirens, nichil in eo noxium reperi, si ille mihi ad ingerendum munus importunus existeret, eius mihi uiolentia nullatenus displiceret. uolebam siquidem uim mihi fieri, et uelut inuitus ad uota compelli. Cumque ille ad recipiendum, quod semel dederat, se prorsus auerteret, et ne aurem quidem petitionibus inclinaret, ego iam securus et audacior factus, durius, ut sua reciperet, ingerebam.  Interea dies elabitur. Cumque peculiaribus psalmis nocturnus meditator insisterem, cepit me conscientia acrius remordere, et quasi sub quodam ratiocinio conuenire. Si ille, ut uidetur, bonus est uir, tu innocenti homini suam uoluisti pecuniam tollere, cum illi capitulum non obsistat, in quo tuum necesse sit auxilium exspectare. Porro si negotium habet, indignum est, te sancto fratri linguam tuam uenalem facere, que tanquam utriusque communis sibi quoque debet, ut tibi, gratuito ministrare. Cumque hec aduersum me pugna perseueranter ingrueret, iamque ego clamorem cogitationum remordentium non perferrem; decendente crepusculo, mox ad hominem properans, manicaui, eique tabescentis conscientie uulnus aperui. Cumque uterque nostrum  hunc inde inuicem confligerent, et ille se, quod semel dederat, non recipere; ego me assererem non tenere, 835 tandem amice contentioni hunc ego terminum posui: duo, inquam, mihi noua sunt monasteria, unum ad calcem iam, Deo auxiliante, perductum; alterum uero, necdum episcopali dedicatione firmatum: sanctorum itaque locorum, si placet, participium suscipe, atque, ut tibi libet, quod anime tue proficere debeat, donum pro benedictione transmitte. Hoc igitur argumento cupiditatis mee turpitudinem palliaui, et tanquam non accipiens astutus accepi: postmodum uero ad eremum rediens, cellulam quidem festinus intraui, sed per memetipsum intrare uix potui; et qui extra me inordinate  sum fusus, iusto iudicio in me sum postmodum, ut ita loquar, satis difficulter ingressus. Inter cetera uero, tanta animum meum muneris illius caligo confudit, et tanquam uermis scatens mea corrodere uiscera non cessauit, ut, teste conscientia, mallem me lepra percussum quam illo munere sauciatum. Attendebam porro illinc tantam fratris liberalitatem que mihi nichil debebat, et obtulit; hinc meam auaritiam, que, quod per officium non merebatur, accepit. Tedebat me tunc oblitum, quod per uirum Sapientem dicitur: »Non sit porrecta manus tua ad accipiendum, et ad dandum collecta .« Et cum, iuxta Apostolum, beatius sit magis dare quam accipere ; illum iure beatum, me miserum deputabam. Heu me, inquam, cum a suscipiendis  muneribus excutiendam manum Scriptura precipiat ; quomodo tu manum excutis, ut abiicias; quam potius incutis, ut accipias; stringis, ut rapias; retrahis, ut possiden la recondas. Et reuera auaritia 836 in manu suscipientis uiscus est, que quidquid apponitur, excuti non permittit; sed more piscis herere compellit. Quid igitur? Rixam mentis mee ultra non perferens, sancto fratri munus suum remittere studui. Deinde, Deo auxiliante, dum uixero contra sordes munerum iam cautius  uigilabo. Ecce, quod superius dixi, quia seruus Dei tunc debet timere, cum temporale quid percipit; tunc gaudere, cum perdit. Amodo itaque neque pro specie monasterii construendi, neque pro necessitate seruorum Dei, tenebo quasi materiam honestatis, ubi ualeam uires exercere cupidinis. Tanquam qui castitatis anhelat soluere cingulum, ut quasi sibi heredes prouideat, init copulas nuptiarum, et sub nomine propagandi germinis famulatur illecebris uoluptatis; ita nonnulli, dum esse nequeunt Christi, uel apostolorum nuditate contenti, gaudent siue regimine, siue quibuslibet exercitiis implicari; ut dum proprie satisfaciunt auaritie, necessitati uideantur pii operis deseruire. Nos autem, dilectissimi, gaudeamus semper et illatas nobis iniurias equanimiter ferre, et  nocentibus insuper utilia ministrare. Sit manus nostra ad suscipiendum cauta atque suspecta; ad erogandum uero pro possibilitate benigna. Sit mens in prosperis timida, sit in aduersitate secura, cumque bona facit et tolerat, tunc se procul dubio numerari inter Christi membra confidat. Quisquis enim recte uiuens flagellis atteritur, sicut Christi nunc in utroque uestigia sequitur, ita postmodum eius consortio non priuatur.


Sit nomen Domini benedictum.





837-838 OPUSCULUM QUINQUAGESIMUM QUARTUM. DE IEIUNIO SABBATI.





ARGUMENTUM.

Monachos ad ieiunandum Sabbato, in sepulture Christi honorem, hilariter et deuoto, sicut tribus aliis per hebdomadam diebus solebant, cohortatur; utilitates eiusdem ieiunii, et meritum ante oculos proponens.

 Sanctis fratribus in Gamugni eremo constitutis, PETRUS peccator monachus pacis osculum in Spiritu sancto.




[DE IEIUNIO SABBATI.]



CAPUT PRIMUM. Quod omnia seruiant in hoc mundo ad usum hominis.

Pensualium conductores edium, uel procuratores agrorum, dum dominis suis placere desiderabiliter ambiunt, exactionum canones minui, uillicatus sui tempore, non permittunt; nos etiam, quibus non quarumlibet rerum, sed animarum uestrarum est commissa custodia, ualde pertimescimus, si frugum uestrarum redditus, qui dominicis inferebatur horreis, sub nostra cura minuitur, si sancte seruitutis uestre pensum per nostram, quod absit, conniuentiam non impletur. Quidquid enim in hoc mundo  laboratur, in usus proficit hominis, solus autem animarum fructus usibus deseruit auctoris. Eo ergo formidolosus diuinum cogimur exspectare iudicium, quo rationem debemus, non de segetibus in secessuum mox cuniculos digerendis; sed de animabus potius, que sui representant imaginem Conditoris. Non plane ad ratiocinium ducimur de noualibus, que uomeribus sunt, et cultris obnoxie; sed de rationalibus  terris que suscipiendis sunt celestis eloquii seminibus excolende. Sicut ergo nobis timendum est, qui circa uestram iubemur inuigilare custodiam, ita et uos cum magna letitia cordis, ad propositam sanctis laboribus uestris debetis anhelare coronam, nec minuere quod cepistis; sed pondus leuigare, prospiciendo quo tenditis. Inter ceteros autem flores sancte uestre conuersationis et studia pietatis suggero caritati uestre ut quatuor per hebdomadam diebus consueta ieiunii regula teneatur, et precipue Sabbatum, quod in quorumdam mente iamiam uacillat, nisi a debilibus, non soluatur. Noui plane, quod trium dierum sine pugna, et discrepatione ieiunia transiguntur; Sabbato autem mens infirma et tepida paulatim incipit in quodam abstinendi, uel  edendi meditullio nutare, et tanquam in biuio constituta, quo potissime egressum uertat, ambigere, moxque a suo rigore resoluitur, mensas, patinas, calices et quidquid eduliis competit, meditatur. Corpore se debilem simulat, que sit edendi suauitas crebris in cogitationibus uersat: seseque peragendis superuenture noctis sufficere posse desperat. Interea ueternosus ille gule prurientis incentor accendit,  reficiendi libidinem ingerit, uenenum pestifere delectationis infundit, auream discretionis edocet semitam, indiscretionis astruit summopere cauendam esse ruinam; melius esse cum sobrietate comedere, quam edendi rabiem duplicata fame nutrire. Accurate namque hunc sue calliditatis hamum seductor antiquus in filios iniicit, qui olim ad capiendos parentes humani generis inescauit . Aculeo gule transfixos parentes nostros attraxerat, gule adhuc aditum ad capiendos nos callidus explorator obseruat. Adhibet adhuc et quoslibet assentatores ac placentarios incitat; ut hoc extrinsecus dicant, quod ille interius seminat, quatenus miser homo inter tot balistas et machinas, inter tot telorum turbines et missilium tempestates facile corruat; aduersum  quem uidelicet et linguarum obsidio et cogitationum seditio conspirantes unanimiter pugnant. Preterea nec omittendum quod eadem pugna de tertia feria infirmis mentibus oritur utroque quadragesimali tempore, cum quinque diebus per hebdomadam ieiunatur, que fit de Sabbatis, ceteris anni temporibus, quando uidelicet intra quatuor dies ieiunii summa concluditur. Malignus quippe hostis, quia quadragesimale Sabbatum apud seruos Dei temerare non sufficit, tertiam saltem feriam uiolare contendit; cum autem huius diei rigor amittitur, ad expugnandum Sabbatum protinus 839 ille transfertur; ut et antiquus aduersarius ab inferendo certamine nunquam desinat, et Dei famulus occasionem uictorie nunquam perdat.



CAPUT II. Cur tres dies in hebdomada apud monachos ieiunare institutum sit.


uos autem, dilectissimi, regulam a Patribus traditam, a uobis etiam per longa iam tempora custoditam, sine causa nolite dimittere; saluberrimo cultui uiuifice etiam sepulture Dominice ieiunium copulate. Enimuero tres isti dies, tres per mysterium continent temporum diuersitates, sexta feria, Sabbatum et Dominica dies, ideoque istos inter ceteros dies precipue obseruare debemus: duos in carnis castigatione, tertium in spiritualis letitie iucunditate. Sexta quippe feria Dominus in cruce pependit, Sabbato in sepulcro quieuit, die uero Dominica resurrexit. Quasi enim sexta feria est tota  hec uita, in qua nunc tanquam morientes uiuimus, in qua crucem quotidie post Iesum portare iubemur; Sabbatum autem, quod utique requies interpretatur, illud significat spatium quod est a die, qua morimur, usque ad resurrectionis diem quo uidelicet ad tribunal eterni Iudicis resumptis corporibus presentamur; dies uero Dominicus illa post iudicium eternitas erit, que lucis et glorie terminum non habebit. In huius ergo defluentis temporis Sabbato unusquisque nostrum suum corpus affligat, ut in illo postmodum suauiter requiescat. In hoc feruens spiritus carnis sue blandimenta mortificet, ut in illo feliciter epulaturus exsultet. Hic ad Domini sepulturam cum sanctis mulieribus lugeat, ut illic  eius, qui de morte resurrexit, gloriam cernat. Lugubres oculi, pallida ora, demissi uultus, inculta cesaries, signa sint nos esse discipulos crucifixi, uel in sepulcro iacentis, ut qui nunc cum apostolis lugentes et ieiunantes affligimur, eis postmodum in mellis et piscis assi conuiuio sociemur . Ut autem qui fructus, queue sit utilitas septima feria ieiunandi, non tam uerbis quam rebus eluceat; non abs re credimus, si etiam de nostris opusculis ad edificationem uestram breue aliquid mutuemur.



CAPUT III. Miraculum quo ieiunium Sabbati approbatum est.

Nam quod dicturus sum, ibi iam scripsisse me memini, ubi de octo quondam ieiuniis disputaui:  mox, inquam, ut ista conscripseram, quid mihi casu uel potius diuino nutu nosse contigerit, non celabo. Senior quidam frater, qui iam triginta fere annis eremitica cellula usus fuerat, ad me uenit, et soli uisionem, que sibi acciderat, patefecit. Sepe, inquit, magister, in te simultatis et ire stimulum pertuli, quia diem Sabbati tantopere ut ieiunaretur instabas; interea concupiui Hierosolymam pergere; cumque hoc in dies desiderio feruentius estuarem, dormienti mihi Dominica 840 nocte astitit in uisione splendidus quidam clericus, et dixit: Frater Ioannes, sic enim uocabatur, uis uenire Hierosolymam? Cui cum uelle me respondissem, protinus me illuc per somnium duxit, multaque sanctorum sepulcra circumiens, quodque cuius esset specialiter  designauit; tandem ad sepulcrum Domini eodem duce perueni, et ecce post sepulcrum stabat quidam clericus serena facie, et pulcher aspectu, ceruicetenus stola candida decenter ornatus, qui dixit mihi: Tu nudius tertius uiuificam crucem, hesterno quoque die sepulturam Dominicam, dum ieiunasti, ueraciter adorasti. Ex hoc, remoto omni scrupulo dubietatis, agnosce, quia et sexta feria crucem, et Sabbato sepulcrum Christi uerissime celebras et adoras, si predictos dies orando et psallendo ieiunas. Quo uidelicet instructus oraculo, et scandalum, quod aduersum te, Pater, habueram, perdidi, et deinceps Sabbatum non minori deuotione, quam sextam feriam, si facultas suppetat, ieiunaui  [ieiunabo]. Hec mihi sanctus frater retulit, cum hec que scribimus et tunc omnino nesciret, et adhuc prorsus ignoret. Hoc autem rescribere non piguit, ut si opusculum illud uobis occurrere non contingat, hoc saltem fraternitatis uestre notitiam non euadat.



CAPUT Iu. Maiorum negligentia exemplo etiam posteris nocet.

Cauendum est itaque, dilectissimi, ne nostro tempore sancta uita ista tepescat, sensimque se imminuendo, quod absit, omnino deficiat. Nouimus enim de magna olim et ardua uix iam tenues superesse reliquias; et sicut, quod a maioribus est omissum, non reparatur a nobis; ita quod apud nos per negligentiam deperit, nequaquam successorum nostrorum  posteritas instaurabit, ut uerum sit illud Horatii .

Aetas parentum, peior auis, tulit
Nos nequiores, mox daturos
Progeniem uitiosiorem.
Sic utique rei erimus non modo nostre negligentie, sed et aliene uite; dum et ipsi lacessendo deficimus, et defectus causam posteris generamus. Nam cum eorum doses uita notabitur, ad nos presto recurrent, nos sibi clypeum defensionis opponent; ut qui fuimus precessores in uita, simus consequenter auctores in culpa. Neque enim meliores sumus, inquient, quam patres nostri; quod inuenimus, arripuimus; quod didicimus, hoc et tenemus. Sicque erimus alieni torporis apostoli, et non doctrine, sed  obliuionis magistri; non duces ad uictoriam, sed precessores ad fugam. Mementote quod scriptum est: »ue his qui perdiderunt sustinentiam .« Et: »Ego, inquit, dispono uobis, sicut disposuit mihi Pater meus regnum .« Quare? Non utique quia cepisti, sed: »uos estis, ait, qui permansistis mecum in tentationibus meis .« Quamobrem, dilectissimi, hoc ab etate nostra precidamus opprobrium; et uirtutis insigne, quod a patribus nostris accepimus, illibatum et integrum fideliter in filios transfundamus. Si uita eremitica minuenda est, per alios incipiat minui; nec nos inueniamur in huius 841 fraudis sacrilegio primi; ne cum patres nostri, huius uidelicet propositi fundatores, peruenient ad coronam, nos, ipsis accusantibus  et acriter insistentibus, compellamur ultionis subire sententiam. Nam cum illi beatorum martyrum sint imitati cum multo sudore certamina, nos de solis martyrum solemniis disputamus; et qui non interfuimus preliis, de peractis gliscimus gaudere triumphis.



CAPUT u. Quod uita nostra Sabbatum est ultime resurrectionis.


Tota plane uita ista quodammodo Sabbatum est illius ultime resurrectionis, et quasi profestum nunc, atque uigilias colimus, ad quam suspiramus, solemnitatis eterne. Sed qui ad nuptias properat, uel epulas cuiuslibet magne festiuitatis exspectat, ad anticipandum precedentis hore ientaculum non anhelat. Nos ad illud refectionis eterne nuptiale conuiuium inuitati, festinare iam cepimus; et adhuc molliter ac deliciose uiuentes, uelut horam edendi 842 legitimam preuenimus. Quid prandenti cum tumulo? Quid epulis cum sepulcro? Si sepulturam Domini cum discipulis, non cum militibus custodimus, afferamus misturam myrrhe et ales ,  non cacabos et lebetes. In illis siquidem amaritudo mentium, in istis autem sunt illicebre uoluptatum. Ad sepulturam sane debemus pectora tundere, non dapibus uentres inflare; debemus mesta lacrymis ora perfundere, non epotandis calicibus indulgere; non ingurgitari mero, sed potum cum fletibus temperare . Nec tamen hec inconsultius, et sic absque discretione statuimus, ut humanitatem debilibus, et ualetudinem laborantibus denegemus. uerumtamen sic sibi discretionem is qui infirmatur, indulgeat, ut salubrem consuetudinis regulam, cum conualuerit, non omittat. Sic ipse remissius uiuat, ut is qui incolumis est, in continentie sue nichilominus rigore permaneat. Non igitur, dilectissimi, grauemur Sabbati seruare ieiunium; ut dum nunc sub  castigatione corporum Redemptori nostro consepelimur in morte, et ipsi resurgentes cum ipso postmodum epulemur in celestis glorie claritate .


Sit nomen Domini benedictum.





843-844 OPUSCULUM QUINQUAGESIMUM QUINTUM. DE CELEBRANDIS uIGILIIS.





ARGUMENTUM.

Monachos suos ad celebrandas octo festiuitatum uigilias, quas per indeuotionem et abusum a plerisque suorum temporum negligi conqueritur, hac epistola adhortatur; cum rationes, que in contrarium facere uidebantur, ab hominibus parum piis allatas, facile diluisset.

 Sanctis fratribus in eremo constitutis, PETRUS peccator monachus salutem.

Naturaliter autem hoc morbo humana laborat infirmitas, ut ex continentie rigore facile corruat; ad uirtutum uero statum disciplinamque uiuendi difficulter assurgat. Unde fit ut cum districtum quid pro Deo arripere nitimur, soli uiam laboris necesse est, uix aliquo comitante, carpamus; quod si nos quantumlibet ad uoluptatis fluxa remittimus, ultroneos presto ad imitandum nos quamplures socios inuenimus. Hoc, dilectissimi fratres, idcirco conquerimur, quia pleraque per annalem circulum ueneranda ieiunia,  que uidelicet hactenus in antiqua progenitorum nostrorum traditione coluimus, nunc quibusdam, nouas uelut sectas introducentibus, passim negligi, et in prandiorum epulas mutata dolemus. Que nimirum hic enumerare otiosum esse non ducimus; ita ut etiam rationes singulorum, cur omitti non debeant, prout epistole compendium patitur, afferamus.




[DE CELEBRANDIS uIGILIIS.]



CAPUT PRIMUM. Cur in uigiliis Assumptionis beate uirginis et B. Ioannis Baptiste natali ieiunamus.

Age igitur, cur Assumptionis beate Marie semper  uirginis ieiuniis non sunt celebrande uigilie? quam uidelicet consuetudinem usque ad nos, imo usque nunc procul dubio nouimus et antiquitus tenuisse? An quia Dei Genitrix ex hac uita per martyrium non transiuit? Sed si hec est ratio cur ieiunari non debeat; ergo natiuitas beati precursoris Christi sine causa ieiunio preuenitur, quando scilicet non hinc puer propheta migrasse per gladium, sed huc potius agnoscitur uenisse per uterum. At si rei dignitas uigilanter inspicitur, idcirco utraque hec festiuitas digne premissis est excipienda ieiuniis; quia et B. uirgo molestiam carnis moriens pertulit, et B. Ioannes per conditionem nascendi ex maternis uisceribus uagiendo ac plorando processit. Merito illis per ieiunia pridiana compatimur, ut illucescentibus eorum  solemniis, communi cum eis letitia perfruamur; ut merore simul cum illis afflicti, simul epulemur, etiam gaudio feriati. At fortasse dicitur, quia B. uirgo, que sine dolore uite auctorem edidit, dolorem moriendo non sensit? Sed qua auctoritate eam quis diuinetur in corpore non doluisse morientem, cuius animam pertransierit gladius adhuc etiam in carne manentem?  Presertim cum et ipse mediator Dei et hominum moriturus dicat: »Tristis est anima mea usque ad mortem .« De quo et Petrus: »Quem Deus, inquit, suscitauit a mortuis, solutis doloribus inferni .« Sed siue moriens dolorem non senserit, quod Deus utique potuit; siue senserit, quod permisit: unde, queso, iste est predicator epularum, et salutaris  abstinentie inimicus, nisi ex eorum numero, de quibus Apostolus conqueritur, dicens: »Multi enim ambulant, quos sepe dicebam uobis, nunc autem et flens dico, inimicos crucis Christi, quorum finis interitus, et quorum Deus uenter est, et gloria in confusione ipsorum, qui terrena sapiunt .« Moyses et Aaron mortis debita persoluentes, mensurno [f. menstruo] dierum spatio sigillatim quisque ab Isrelitica plebe deplangitur . Defunctum quoque Iacob tota Aegyptus lugubri septuaginta dierum lamentatione prosequitur . Tu obeunti Genitrici Dei, uno saltem die, refugis compati, ut inter eius solemnia merito debeas gloriari?

Porro de Natiuitate Saluatoris non minus inhonestum  quid et indecens agitur, cum in eius uigiliis a nonnullis etsi tantum cenetur, uino tamen et diuersis coctionum apparatibus indulgetur. Plane autem panis ille ad hoc de celo 845 descendit , ut iam communis cibus sit etiam hominum, qui eatenus specialis tantum fuerat angelorum; satis absurdum est, si refectione celitus erumpente diuina, locum presto non prebeant alimenta terrena. Et tunc uini feculenti ingurgitatio mentium nares obtundit, cum iam odor celestis gratie melliflua suauitate respirat. Nam et amicum suum quisque, quem de longinquo uenientem unice uidere desiderat, non epulis uacans, sed alacriter ieiunus exspectat. Quanquam enim partus ille singularis doloris tedium  omnino nescierit, partui tamen dolor familiariter est coniunctus, testante ueritate que ait: »Mulier cum parit tristitiam habet, quia uenit hora eius; cum autem pepererit puerum, iam non meminit pressure propter gaudium, quia natus est homo in mundum .« Unde non immerito tota sancta Ecclesia, sicut morienti Christo commoritur, cum resurgente consurgit, cum celos ascendente conscendit; ita quodammodo cum beata eius Genitrice patiente comparturit, simulque quasi parturiens in uigiliis meret, ut puerperio salutis effuso cum ea simul in sancta Natiuitate coniubilet, quatenus ad tante solemnitatis gloriam non modo spirituali tripudio mens gliscat, sed et ipsa caro que afficta fuerat refrigerium sensura congaudeat, iuxta illud  Prophete: »Sitiuit in te, inquit, anima mea, quam multipliciter et caro mea?« 



CAPUT II. Aliquorum abusus in mulcenda uoce, ut melius canant.

Nonnulli plane, quod pretereundum non est, spiritualis militie fratres sub hac occasione in predictis uigiliis uictitant, ut ad personandas ecclesiastici melodias officii robustius conualescant. Sed si non tam humanas quam diuinas aures cupimus ex uocum nostrarum quantumlibet accurata suauitate mulcere, corporis nostri tympanum celsius intonabit siccum, quam liquore uini uel olei pinguedine delibutum. Meliusque est ut pro labore ieiunii cantilena sub sobrio discretionis moderamine temperetur, quam ut pro superstitione canendi, secularibus a spirituali  ordine dissolutionis prebeatur exemplum. Plane, cum tam longum Quadragesime spatium, quod a Patribus est prefixum, Natiuitati Domini militare cognoscitur, mirum est quomodo tam preclara festiuitas solo uigiliarum suarum honore priuetur. Porro autem quomodo non erubescimus, quia, ut iam dictum est, natiuitatem serui, beati uidelicet Ioannis Baptiste, aquam bibendo precurrimus; in uigiliis uero Dominice Natiuitatis uina incontinenter olemus? Presertim cum dies ille pre cunctis annis diebus, et estiuo caumate feruidus et spatio sit prolixus; iste uero et breuis sit et humectus. Et certe si uigiliarum placet instantia, liberius uigilamus abstemii, quam uini soporantis ebrietate grauati.

 Epiphaniarum quoque uigilias ob magnitudinem solemnitatis, in qua uidelicet tot in unum sacramenta concurrunt, dignum est ieiunare: 846 licet ii, quibus aliter suaderi potest, non prohibeantur cum liquaminibus et uina percipere. Hic, ut arbitror, stomachabitur uite mollioris assertor, hic rugas contrahet fumantis edulii disputator, clamitans me peregrina ieiunia nouiter introducere, que nulla Patrum ualeam auctoritate firmare. Sed ut non cum eo lutum diutius teram, sed hinc me incunctanter expediam, dicat mihi cur beatus Gregorius in ordinatione missarum specialem huius diei missam posuit, et uigiliarum Epiphanie nomine titulauit? Cur itaque uigilias nominat, in quibus ciborum libertatem  censura ieiunii non castigat? Et cum uigiliarum misse semper hora nona ex ecclesiastica consuetudine celebrentur, ut nimirum ad subsequentis diei uideantur solemnia pertinere; cur hec uigiliarum missa dicatur, que hora tertia scilicet ante prandium celebrata, nequaquam sequenti diei militare conspicitur? Perquirant igitur manducones nostri totius annalis circuli singulos dies, et cum nusquam repererint uigilias dici, in quibus misse debeant absque ieiunio celebrari, necessario fateantur, in uigiliis Epiphanie cum celebratione missarum, celebrandum quoque, remota omni dubietate, ieiunium.



CAPUT III. Cur in Sabbato ex beati Siluestri sententia ieiunandum.

Preterea, de paschali quoque Sabbato quod Dominice  resurrectionis gloriam antecedit, perspicua ratio est, quia districte debeat ieiunari. Nam si auctori uite mortuo ac sepulto ut reuera eius membra compatimur, si in discipulorum collegio constituti una cum apostolis lamentamur, turpe est si nos pleno ructemus ferculo cum ille, quem fleuimus, adhuc iaceat in sepulcro. Apostoli siquidem, Scriptura testante, tandiu mortuo Domino compatiuntur in luctu, quousque resurgens post triduum, nouo letificarentur aspectu . Sed nos, ut ab huius controuersie molestia feriemur, aduocatum uentris ad B. Siluestri testimonia definitiua transmittimus: cuius utique uerbis si fides adhibetur, cuncta protinus inter nos iurgia conquiescunt. Siluestri siquidem uerba  sunt: Si omnis, inquit, dies Dominicus causa resurrectionis Domini tenetur et colitur, iustum est ut omnis Sabbatorum dies causa sepulture ieiunii suscipiatur instantia; ut flentes cum apostolis de morte Domini, gaudere cum eis de resurrectione mereamur. Et rursus: Si omnis Dominicus dies resurrectionis creditur gloria decoratus, omnis qui antecedit eum, dies Sabbati sepulture ieiunio mancipandus est, ut merito gaudeat de resurrectione, qui de morte plorauerit. Quibus profecto uerbis, tam planis ac propter tardos multipliciter inculcatis, nichil a me adiiciendum aliud uideo, nisi hoc tantum: quia si sanctus ille uir propter illud unum Dominice sepulture Sabbatum, omnia totius anni Sabbata ieiunio dicanda percenset; dum illud unum, quod principale  est atque precipuum, in epulas soluitur, qualiter ab eo in reliqua, forma, uel exemplar abstinentie transferetur? 847 Constanter igitur asserendum est, quia sicut dies Parasceue sextas totius anni ferias districtionis censura precedit, sicut Resurrectionis dies solemnitatis gloria reliquos dies Dominicos antecellit; ita quoque et Sabbatum, quod inter utrumque consistit, plusquam cetera Sabbata sub abstinentie rigore necesse est obseruari. Sicut enim Parasceue crucis dies doloris, sic et Sabbatum sepulture dies agnoscitur et meroris. Quod si pro labore de longinquo ad baptismi lauacra concurrentium, uel diuersorum debilitate fragilium eodem die apud quosdam usus incleuit aliquantulum indulgentius  uiuere, spiritualibus hoc ferendum est, non requendum; ne si tunc isti sumendis dapibus uacant, cum adhuc apostoli omnes plorant, ab eorum se cetu, quod absit, exsortes ostendant.



CAPUT Iu. Cur in uigilia resurrectionis Domini Gloria in excelsis Deo canatur.

Nec nobis obiiciatur quod tunc in missarum solemniis Gloria in excelsis Deo canitur: hoc quippe pro baptizandis agitur, ut nimirum illucescente iam resurrectionis gloria, in morte Domini baptizari uideantur ; ideoque missa, que intra ipsum diem prohibetur, nocte celebrari precipitur. Ut nimirum in quodam meditullio, hinc mortis Christi, inde resurrectionis, generalis baptismi constituatur  salutare mysterium. In baptismi siquidem sacramento, ad imitationem Christi et morimur et resurgimus. Morimur, dum in aquam mergimur; resurgimus, dum lauamur. Unde dicit Apostolus: »Quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in morte, ut quomodo surrexit Christus per gloriam Patris, ita et nos in nouitate uite ambulemus .« Ad hoc plane in salutare lauacrum mergimur, ut peccatis omnibus moriamur; ad hoc erigimur, ut consurgentes Christo, soli iustitie de cetero iam uiuere debeamus, sicut idem dicit Apostolus: »iehsu Christus mortuus est propter delicta nostra, et resurrexit propter iustificationem nostram .« Unde et eadem missa simul uidetur esse quodammodo  quadragesimalis atque paschalis; dum postquam alleluia canitur, mox etiam tractus, qui Quadragesime proprius est, adhibetur. Quod si Pascha omnino completum esse post missam, aduersario peruicaciter adnitente, persistitur; nos in luctam non ultra protrahimur; hoc tamen pacto, ut esus carnium laicis protinus inuadatur. Nec enim causa est cur libertas paschalis cibi differatur in posterum, cum Pascha, sicut dicitur, sit omnino completum. Quod si ecclesiastice discipline perspicue uidetur aduersum, fateatur necesse est aduersarius, illum sepulture Dominice diem, non Pascha, sed Pasche potius esse uigilias, ac per hoc ex uigiliarum saltem regula ieiunio mancipandum.



848 CAPUT u. Quod Sabbati ieiunium celesti uisione celebratum est.


Mox ut ista conscripseram, quid mihi casu, uel potius diuino nutu nosse contigerit, non celabo. Senior quidam frater, qui iam a triginta fere annis eremitica cellula usus fuerat, ad me uenit, et soli uisionem que sibi acciderat, patefecit. Sepe, inquit, magister, in te simultatis et ire stimulum pertuli, quia diem Sabbati tantopere ut ieiunaretur instabas; interea concupiui Hierosolymam pergere; cumque hoc in dies desiderio feruentius estuarem, dormienti mihi Dominica nocte constitit in uisione splendidus quidam clericus, et dixit: Frater Ioannes, sic enim uocabatur, uis uenire Hierosolymam? Cui cum uelle me respondissem, protinus me illuc per somnium  duxit, multaque sanctorum sepulcra circumiens, quodque cuius esset specialiter designauit; tandem ad sepulcrum Domini codem duce perueni, et ecce post sepulcrum stabat quidam clericus serena facie, et pulcher aspectu, ceruicetenus stola candida decenter ornatus, qui dixit mihi: Tu nudius tertius uiuificam crucem, hesterno quoque die sepulturam Dominicam, dum ieiunasti, ueraciter adorasti. Ex hoc, remoto omni scrupulo dubietatis, agnosce, quia et sexta feria crucem, et Sabbato sepulcrum Christi uerissime celebras et adoras, si predictos dies orando et psallendo ieiunas. Quo uidelicet instructus oraculo, et scandalum quod aduersum te, Pater, habueram, perdidi; et deinceps Sabbatum non minori deuotione quam sextam feriam, si facultas suppetat,  ieiunaui [ieiunabo]. Hec mihi sanctus frater retulit, cum hec que scribimus et tunc omnino nesciret, et adhuc prorsus ignoret.

Enimuero de litania maiore turpiter a nonnullis, et manifestissime contra canonum sententias agitur; quia in ea per occasionem beati Marci, cuius eodem die festiuitas est, non tenetur. Sed quia conspiratoribus uentris nostra prorsus assertio ludibrium dicitur, ut subterfugium desit, ipsa canonica auctoritas simpliciter inferatur. Ait enim Maguntiense concilium : Placuit nobis, ut litania maior obseruanda sit a cunctis Christianis uno die, septimo Kalendas Maii, sicut in Romana Ecclesia constitutum reperimus, et sicut sancti Patres nostri constituerunt: non equitando, non pretiosis uestibus induti;  sed cinere aspersi et cilicio induti ieiunemus, nisi infirmitas impedierit. At si cui adhuc ista auctoritas forte non sufficit, sufficiat sedes apostolica, sufficiat et ampla Roma, que hoc ieiunium non modo decretalis pagine promulgatione corroborat, sed et uiua annuatim ueneratione conseruat. Ubi notandum quia gemine festiuitati, sancti uidelicet Marci, atque Pentecostes, intra cuius spatium sepius dies ista concluditur, ieiunium sancti Patres preualere sanxerunt; ita tamen ut ecclesiasticum nichilominus officium solemniter impleatur.

Unde et illud grauiter ferimus, quia plerique 849 fratres, dum ieiunare in beatorum apostolorum Philippi et Iacobi uigiliis perhorrescunt, solemnitatem Pentecostes in excusationem sue dissolutionis  opponunt, dicentes non debere quemquam sub ieiuniorum tunc censura constrigi, cum tempus dictet paschalibus potius gaudiis epulari. Quibus succincte ac breuiter ego respondeo quoniam, si sic inimica sunt inuicem et festiuitates Ecclesie et ecclesiastice ieiunia discipline, ut simul celebrari non possint, ergo nec litanie maiores, quarum supra meminimus, neque tres illi Rogationum dies ante ascensionem Domini, nec uigilie Pentecostes poterunt ieiunio mancipari. Et ne hoc parum uideatur, etiam ieiunium illud tollitur quod post aduentum sancti Spiritus in eadem hebdomada fieri a sanctis Patribus concorditer est institutum. Et quia, sicut dicitur, cum solemnitate ieiunium conuenire non  potest, et apud quorumdam examen sub festiuitatis presentia ieiunium uires non habet, sed semper festiuitas preualet, auferantur igitur de octauis B. Ioannis Baptiste uigilie apostolorum Petri et Pauli; de octauis quoque Laurentii martyris uigilie B. Marie uirginis eradantur; in Quadragesime etiam maioribus quibusque festiuitatibus refectio geminetur. Quod si hoc ecclesiastice regule non admittunt, et mundus, qui sub apostolice traditionis institutione iam senuit, neotericis nequaquam dogmatibus acquieuit, fatendum est festiuitates, nisi precipue sint, non preiudicare ieiuniis, ut, suo cuique iure seruato, et ecclesiasticum pro solemnitate peragatur officium et castigatio corporalis suum non deserat institutum. Unde constat quia quisquis duorum tam  uenerabilium apostolorum, Iacobi uidelicet et Philippi, uigilias ieiunare detrectat, non ad hoc amore festiuitatis inducitur, sed iuxta rhetoricantis gule sue consilium molliter uiuendi suauitate mulcetur.



CAPUT uI. Quomodo B. Iacobus apostolus mortuus sit.

Preterea et beati Iacobi, qui frater est euangeliste Ioannis, plerique uigilias paruipendunt, et irreuerenter ac inconsiderate transiliunt. Et hoc ideo fortasse presumitur, quia non suo tempore eadem festiuitas celebratur. Sicut enim in Actibus apostolorum, Luca testante, didicimus, circa paschale tempus B. Iacobus ad Herode est interemptus. Nam cum premisisset: »Quia occidit Herodes fratrem Ioannis gladio;« paulo post intulit: »Erat autem  dies Azymorum .« Circa idem uero tempus B. Petrus est a uinculis absolutus, quo iste Iacobus paulo ante Herodiano fuerat gladio detruncatus. Et quia intra festa paschalia utraque festiuitas absolute ac libere celebrari non poterat, in aliud necessario tempus ex antiquorum Patrum est discretione translata. Quod si propter hoc solemnis ille dies uigiliarum suarum debet honore priuari, ergo nec ipsa festiuitas debet coli. At si festiuitas hec apostolica pro necessitate paschali in tempus aliud digne transponitur, 850 dignum quippe est ut sue etiam uigilie inseparabiliter comitentur. Absoluta siquidem est auctoritas canonum, que generaliter precipit omnes apostolorum uigilias celebrari. Quod si aduersarius adhuc in sue allegationis instantia peruicax  inuenitur, illud etiam inferam quia, si propterea festiuitas illa, quoniam mutatur tempore, iure suo priuatur honore, ergo nec paschalis magna solemnitas honoranda iam erit, que uidelicet non fixam temporis certitudinem, sed plenilunii potius sequitur rationem. Ecclesiastica siquidem fides habet, quia octauo Kalendas Aprilis Redemptor noster est crucifixus, quo uidelicet die et in uirginali utero fuerat ante conceptus. Quod si hanc temporis rationem sequi uolumus, sexto Kalendas eiusdem mensis per singulos annos resurrectionem Dominicam necesse est celebremus. Quod profecto idcirco non fit, quia dignum est quartam decimam lunam cum Azymitarum prius Pascha transmittere, ut ad nouum Pascha  ualeamus sicut ex umbra legis ad ueritatis gratiam peruenire.



CAPUT uII. Cur B. Ioannis Baptiste Decollatio uigiliam non habeat.

Eant ergo sanctarum uigiliarum hostes et ieiunierum uenerabilium destructores, ac dogmatizent paschali solemnitati reuerentiam non seruandam, ut, quoniam uariatur tempore, deuotione fidelium et assueti cultus careat dignitate, et quod de Pascha male senserint, consequenter et de Ascensione, ac Pentecoste necessario fateantur. Quod si nobis obiecerint, Decollationem sancti Ioannis idcirco non habere uigilias, quia de tempore passionis Domini, quo uidelicet S. Baptista peremptus est, in Augustum  mensem ex more transfertur, respondemus non propter mutationem festiuitatis hoc fieri, sed quoniam cum uigiliis sanctam natiuitatem eius excepimus, ne popularis grauetur infirmitas, in eiusdem decollatione sola unius diei solemnitate contenti sumus.

Postremo de beati quoque Bartholomei uigiliis, quas nonnulli iam uiolare paulatim incipiunt, non diuersa sententia est. Quo nimirum die aliquando abbas quidam, non infimis comitantibus uiris, de longinquis finibus ad nos in eremo degentes pransus et cenaturus aduenit; alia uero die, festiuitatis scilicet apostolice, rogatus, ut digressurus ientaculum caperet, renuit nullisque precibus acquieuit. Sed, o digna restituens diuina sententia! siue in  cenobium sanctimonialium, quod tunc uisitauit, siue apud aliquem secularium ad quoscunque transmisit,  per totam diem illam ne uini quidem uestigium potuit inuenire, sicque diuina dispensatione coactus est ieiunii debitum in ipsa festiuitate persoluere, cuius non timuit uigilias contra ecclesiastice institutionis regulam temerare; et, ut ita loquar, luit in festo quod deliquerat in profesto.

Hec igitur, dilectissimi, de octo uigiliis examussim suo tempore celebrandis sanctitati uestre illimato stylo conscripta direximus, et 851 ut uos ad ea corrigenda que nunc insolenter emergunt uiriliter accingamini, ut reuera Christi milites, adhortamur. Teneatur itaque per uos ecclesiastice genium discipline, paterne traditionis norma permaneat, religionis status a sua dignitate non corruat, uigor ecclesiasticus non mollescat. Enimuero non ambigo  scripturam hanc, si in eorum manus deuenerit, quibus sunt perosa ieiunia, turpiter conspuendam. Ab his scilicet, quibus tumet uncta cutis atque nitidula, qui sobrietati dum infederabiles pugnas inferunt, rubentia pingues ora 852 flammescunt. Mihi autem nullius amore, uel odio rectum licet occultare quod sentio; et qui Iulianum Cesarem octo aduersus Euangelium Christi scripsisse uolumina non ignoro, ab his etiam qui euangelice sunt discipline contrarii, scriptiunculam meam uerbis mordacibus lacerari nullatenus erubesco. Dicant enim illi cum antiquis obsonatoribus suis: »Manducemus et bibamus, cras enim moriemur ;« et nos cum seruis Christi respondeamus: »Ieiunemus et sacras uigilias celebremus, ut in festiuitate celesti sine fine  uicturi feliciter epulemur .«


Sit nomen Domini benedictum





853-854 OPUSCULUM QUINQUAGESIMUM SEXTUM. DE FLUXA MUNDI GLORIA ET SAECULI DESPECTIONE.





ARGUMENTUM.

Agnetem imperatricem Romam non superbo apparatu, sed cultu infra priuate femine personam deiecto ingredientem, ad presepe Christi Domini uisendum, regine Sabe comparat, que regiam Salomonis magnificentissime ingressa est. Eamdem preterea laudat quod regales pompas mirifice contempserit. Deinde exemplo Romanorum regum ac externorum fluxas esse mundi dignitates et multis calamitatibus obnoxias aperte demonstrat. Acriter reprehendit eos qui nobilitate et diuitiis gloriantur, cum mortalium omnium idem sit ortus atque occasus.

 Scuto bone uoluntatis Dei coronate AGNETI imperatrici, PETRUS peccator monachus seruitutem.




[DE FLUXA GLORIA MUNDI ET DESPECTIONE SAECULI.]



CAPUT PRIMUM. Agnetis imperatricis cum regina Saba comparatio.

Regina Saba uenit in Hierusalem audire sapientiam Salomonis ; imperatrix Agnes Romam adiit addiscere stultitiam Piscatoris. Nam sicut Paulus ait: »Quia non cognouit mundus per sapientiam Deum, placuit Deo per stultitiam predicationis saluos facere credentes .« Illa, sicut sacra testatur Historia, ingressa est cum multo comitatu et diuitiis, camelis quoque portantibus aromata, et aurum infinitum nimis et gemmas pretiosas;  ista uero cum Hermisinde cognata sua, non dispari sancti Spiritus feruore succensa, tanquam Maria Magdalena cum altera Maria ueniunt ad sepulcrum , non ut corpus Iesu perungant fomentis aromatum, sed ut pedes eius fluentis irrigent lacrymarum. Non enim iam querunt uiuentem cum mortuis, sed adorantes tenent uestigia resurgentis. Carnalis plane Salomon regine Sabe questionum nodos et mysteria reserauit enigmatum; nostra uero regina nil sibi solui proposuit, nisi suorum uincula peccatorum. Salomon namque, qui fuit figura Christi et quedam uelut imago, siue prophetia, personam nostri Saluatoris  expressit. De illo quippe dicitur »quia locutus est tria millia parabolarum, et fuerunt carmina illius quinque millia;« ubi presto subiungitur: quia »disputauit etiam super lignis, a cedro, que est in Libano usque ad hyssopum, que egreditur de pariete, et disseruit de iumentis, et de uolucribus, et reptilibus et piscibus .« Que scilicet Redemptori nostro non ambigit cuncta congruere, cui uacat hec diligenti consideratione tractare. Ipse nimirum tria millia parabolarum est locutus, qui et mystica Patrum precedentium facta, et per allegorica prophetarum oracula, uel etiam per coruscantis Euangelii documenta, dum sub uelamine pene cuncta disseruit, quasi tria millia in uerbis suis parabolarum numerauit. Unde et in Euangelio Mattheus ait:  »Hec omnia locutus est iehsu in parabolis ad turbas, et sine parabolis non loquebatur eis .« Cuius etiam carmina quinque millia sunt, quia chorus uirginum, que sub quinario numero describuntur, ante thronum eius, sicut Ioannes in Apocalypsi dicit , canticum nouum iugiter modulatur; uel quia quinque sunt uulnera Dominici corporis, quibus per uniuersum orbem triumphalis eius uictoria predicatur, sub eodem numero carmina supputantur, sub quo tenentur et uulnera, per que uictoria singularis laudis eterne gloriam promeretur. Unde cum in Canticis dicitur: »Surge, amica mea, sponsa mea, et ueni, columba mea, in foraminibus petre, et in cauerna macerie;« protinus additur: »Ostende mihi faciem tuam, sonet uox tua in  auribus meis, quia uox tua dulcis .« Sane quia non hec exacte tractamus, sed succincte celeriterque transcurrimus, sufficiat dicere quia cum petra sit Christus, foramina petre procul 855 dubio sunt Dominici corporis cicatrices. Sed cum post huius petre foramina dulcis uox sponse in sponsi auribus sonare precipitur; quid aliud quam quinque uulneribus sub eodem quinario numero carmina laudum reddere pia quelibet anima, uel sancta uniuersalis Ecclesia commonetur, ut eiusdem quodammodo numeri carmina referat, quot pro se suscepta uulnera non ignorat; illique cunctos sui corporis sensus dedicet, quem totidem pro se sauciatum uulneribus uidet? Quinque nimirum nostrorum sensuum uulnera, illis quinque Dominici corporis cicatricibus sunt sanata.  Quod autem Salomon super lignis a cedro, que est in Libano, usque ad hyssopum, que egreditur de pariete, disputasse dicitur, hic necessario ad spiritualem remittitur intellectum, cum nullatenus stare ualeat superficies litterarum. Hyssopus enim nequaquam de parietibus egredi, sed de saxosis cernitur montibus germinare. Paries itaque noster ipsa mortalitatis nostre conditio est, que nos a contemplatione conditoris, uelut abdite domus obstaculum diuidit, et in ima procliuis declinare compellit. »Corpus enim quod corrumpitur, aggrauat animam, et deprimit terrena inhabitatio sensum multa cogitantem .« Ex hoc ergo pariete hyssopus egreditur, quia de fragilitate nostre mortalitatis erumpit, quod semper necesse est ferro penitentie  resecari. Hyssopo nimirum purificantur intima uiscerum, per quam non incongrue designatur confessio peccatorum.



CAPUT II. Christi et Salomonis sapientia comparatur.

Disputauit igitur noster Salomon super lignis, hominibus uidelicet intra germinantis Ecclesie nemora radicatis a cedro, que est, in Libano, usque ad hyssopum, que egreditur de pariete, id est ab ipsis eminentibus sanctis nitore iustitie candidatis usque ad peccatores et lapsos atque ad penitentie demum lamenta conuersos. Hinc est quod sequitur: »Disseruit et de iumentis,« sanctorum scilicet adiutoribus, catholicis uiris, »et de uolucribus,« hominibus nimirum per sancta desideria ad superna  suspensis; »et de reptilibus et piscibus,« hoc est de his qui pectus concupiscentie per terram trahunt, et qui per secularium negotiorum fluenta uagantur. Dicitur etiam quod precedebat sapientia Salomonis sapientiam omnium Orientalium et Aegyptiorum, quia nimirum Redemptor noster superat intellectum et angelorum et hominum. Habebat ille quadraginta millia presepia equorum currilium et duodecim millia equestrium. Quid per quaternarium numerum, nisi quadriga prestruitur euangelistarum? Et quid per duodenarium, nisi senatus exprimitur apostolorum? Per doctrinam quippe euangelicam et apostolicam uectatur Dominus per uniuersam latitudinem orbis terrarum. »Currus enim Dei decem millibus multiplex, millia letantium, Dominus in  eis, in Sina in sancto .« Nam quia Sina mandatum interpretatur, constat in eis tantummodo uectari Dominum, ubi fit celestium obseruatio mandatorum.

Notandum autem quia sicut regnum Dauid, 856 qui tot pressuris attritus. Dominum designat in mortalis adhuc uite stadio laborantem, sic Salomonis istius incomparabilis gloria prefigurat eumdem Dominum post mundi finem in paterni culminis maiestate regnantem. Unde illic dicitur quia non erat argentum, nec ullius pretii putabatur in diebus Salomonis. Quod nimirum quomodo iuxta litteram stabit, ut credi ualeat tempore Salomonis argentum uel penitus non fuisse, ac per hoc omnino de terra deletum, uel nullius perexilis saltem pretii constitisse?  Nam si nullius erat pretii, sicut dicitur, ergo mille talenta argenti ne unius quidem poterunt oui appendio supputari. Quod sane credi, quam friuolum, quam uideatur ineptum, ipse reuincit textus, et ordo uerborum, qui postquam premittit: »Non erat argentum, nec ullius pretii putabatur in diebus Salomonis;« presto subiungit: »quia classis regis per mare cum classe Hiram semel per tres annos ibant Tharsis, deferens inde aurum et argentum .« Cur enim per tot marina discrimina metallum hoc classis illa deferret, quod pretium penitus non haberet? Et paulo post dicitur quia »offerebantur ei uasa aurea et argentea .« Deinde subinfertur quia »egrediebatur quadriga ex Aegypto sexcentis siclis argenti, et equis centum quinquaginta  .« Non ergo pretio carebat argentum, quo uehicula redimebantur equorum. Sed argento designatur claritas ecclesiastice predicationis, de qua dicitur: »Eloquia Domini, eloquia casta argentum .« Quod uidelicet sancte predicationis argentum, nullius, ut ita loquar, pretii reputabimus, nec aliquatenus erimus eius indigi, postquam ad ueri Salomonis regnum ex hac fuerimus calamitate translati. Non enim tunc predicationis indigemus eloquio, ubi datur in decore suo regem glorie facie ad faciem cernere, quem utique consueuimus ex ore predicatoris audire. Sicut per prophetam pollicetur Dominus, dicens: »Nemo dicet: Agnosce Dominum, omnes enim cognoscent me, a maximo usque ad minimum, dicit Dominus .«



CAPUT III. Amouet obiectionem.


Sed forte quis asserat Scripture uerba nos ad nostrum intellectum uiolenter inflectere; et quod Salomon de se uidetur asserere, ad Saluatorem perhibeat specialiter per omnia pertinere. Dicat itaque huius obiectionis assertor qua Salomoni ualeat ratione competere quod quasi de se dicit: »Deus enim dedit mihi horum que sunt scientiam ueram ut sciam dispositionem orbis terrarum et uirtutes elementorum, initium et consummationem et medietatem temporum, uicissitudinum permutationes et commutationes hominum, anni cursus et stellarum dispositiones, naturas animalium et iras bestiarum, uim uentorum et cogitationes hominum, et quecunque  sunt absconsa et improuisa didici .« Nam ut de ceteris interim sileamus, quomodo nosse potuit hominum cogitationes, cum ipse Deo alibi dicat: »Tu solus nosti corda omnium filiorum hominum?«  Sed quis et absconsa omnia et 857 improuisa didicit, nisi Redemptor noster, in cuius pectore sunt omnes thesauri sapientie et scientie absconditi?  Qui profecto per humanitatem didicit quod per diuinitatem naturaliter nouit.

Ad hunc ergo Salomonem tu nuper, o regina, uenisti, non ut illa Sabeorum, in curribus, equitibus et elephantis, sed in lacrymis potius, gemitibus et lamentis. Tu ergo ueraciter es regina Saba. Saba siquidem interpretatur humilis, uel campestris. Et bene campestris. In campum quippe certaminis descendisti,  ut manus manibus conseras; et pro castris Christi stans, non eneruiter cum hoste confligas. uenisti, inquam, non ut enigmatum tibi mysteria scrupulosa dissolueret; sed ut per simplicis clauicularii sui ministerium regni celestis aditum reseraret. uenisti humilis ad humilem, pauper ad pauperem; et quasi cum perornatis et incultis gregum pastoribus adorare uenisti puerum in presepio uagientem . uidisse nempe tunc te, et que circa te, mirandum ualde spectaculum, et imitandum Saluatoris erat edificationis exemplum. uestis enim pulla et lanea. Is cui insidebas, non dicam equus, sed potius burno, uel burricus, uix mensuram desidis excedebat aselli. Mutaueras enim coronam uelo, purpuram  sacco et manus que in modum columbe [columne] gestare consueuerat sceptrum, attrita iam erat portare psalterium. Reuera, quia, »omnis gloria filie regum ab intus :« uernantium decor ille gemmarum, et coruscantium auro uestium cultus, iam ad interiora migrauerant, et in occulti speculatoris obtutibus interior sponse species relucebat. Cui sponsus: »Tota, inquit, pulchra es, amica mea, et macula non est in te .« Et iterum: »Pulchra es, amica mea, suauis et decora .« Delicatam porro ceruicem illam, ex qua cum bracteolis aureis et rutilantibus margaritis dudum murena pendebat, nunc margo lanee uestis exasperat. Unde ministri celestis illius sponsi tibi blandiuntur et dicunt: »Murenulas aureas faciemus  tibi uermiculatas argento .« Et sponsus adhuc: »Coronaberis, inquit, de capite Amana, de uertice Sanir et Hermon, de cubilibus leonum, de montibus pardorum .« Amana siquidem mons Cilicie dicitur, qui et Taurus a compluribus appellatur. Sanir et Hermon terre Iudaice montes sunt, in quibus leones et pardi habitare creduntur.



CAPUT Iu. Quod per bona exempla corona glorie nobis cumulatur.

Per hos ergo montes, reges et principes diuerseque mundi huius intelligende sunt potestates, que uelut montes sese in superbie culmen attollunt, et malignis spiritibus tanquam pardis atque leonibus  habitaculum ferunt. De his tu ergo montibus coronaberis, quia quotquot mundi principes ac potentes ad Deum per tuum conuertuntur exemplum, pro his omnibus eterne glorie tibi cumulabitur premium; eris quoque non modo coronata, sed et ipsa corona, propheta attestante, qui 858 ait: »Et eris corona glorie in manu Domini, et diadema regni in manu Dei tui .«

Amisisti, regina, uirum post quem dedignata es thalamos iterare, uel proci cuiuslibet fedus admittere, nisi qui priorem uirum excellentioris glorie dignitate transcenderet. Quid igitur faceres? uir ille tuus imperator exstitit, regie dignitatis apicem tenuit, et quod in hominibus singulare est, Romani imperii monarchiam dispensauit. Quia igitur in tante  celsitudinis arce preeminuit, eo superior quispiam in humano genere reperiri non potuit. Que ergo in terris idoneum et qui tuis placeret oculis inuenire non poteras uirum, in celestis sponsi prouolasti uiolenter amplexus. uiolenter inquam: »Regnum quippe celorum uim patitur, et uiolenti diripiunt illud .« O beata ista superbia, o beata mentis elatio, et omnibus digna preconiis, que dum carnalis thalami iura contempsit, in dotalium regis eterni gloriosa transiuit. Carnalis plane uir uirginitatis arcana corrumpit, sponsus autem ille celestis eas etiam quas sibi uiolatas associat, in uirginale decus illico sine difficultate reformat, ut nimirum contracti squaloris inquinamenta deponant, et uelut  aride prius arbuscule denuo comantes in pristini decoris gratiam reuirescant. Porro autem cum carnali uiro nuptura exornatur, mox apud affines et notos undique pecunia quesita congeritur, et quidquid ualet acquiri, sacculis illico, uel obsignandis capsidilibus infarcitur, ut quo magis ad uirum mulier onerata deproperat et eo gloriosior appareat, et ille propensius in eius amore sedulus inferuescat. Tu contra, ut nuptialia cum celesti sponso federa contrahas, regalis erarii congeriem prodigis, radiantia queque cum auro uel argento margarita dispergis; aulea tua blattina, uel potius deaurata, templorum laquearibus appenduntur, ornamenta regalia sacris famulantur altaribus. Nullis, ut ita fatear, parcitur rebus, et hoc solum indigentibus,  uel Ecclesiis non confertur quod extra tui iuris peculium reperitur; cuncta proiicis, cuncta dilapidas, ut ad sponsi celestis amplexus exonerata prorsus, imo nuda peruenias.



CAPUT u. Bona magnorum uirorum et mulierum exempla quantum ualeant.

Hec autem non propter te, uenerabilis imperatrix, edissero, quam et his uerbis potius offendere pertimesco, sed ob id potius, ut dum tue uirtutis insigne utcunque depromitur, non parua legentibus edificatio procuretur. Ubi enim tanta sublimitas pro sui conditoris amore, ad pauimentum usque deiicitur, que ceruix superbie protinus a sui rigoris erecta tentigine non flectatur? Que tumide cuiuslibet mentis inflatio  presto non folleat, cum tante glorie principem nunc uelut despicabile mancipium cernat? Quis preterea rerum transeuntium pertimescat inopiam, cum spontaneam uideat in ea muliere pauperiem, quam tot utique regnis paulo ante conspexerat imperantem? Aut quis inculti habitus iniuriam 859 perhorrescat, cum aureo subtegmini, et regalibus pompis a regia maiestate uile stamen prelatum esse considerat?

ueniam ad mensam et ad famelicam, ut ita loquar, epularum affluentium ubertatem. Quale, rogo, est congestam ante te struem lancium et renidentium carnium epulas per mensas circumquaque transmittere, et carnium ne ipsam quidem pinguedinem aliquatenus degustare? contrectare manibus dapes, et  eas in ore non sapere? imo ipsum panem, uel quelibet incultioris apparatus edulia cum timore summotenus ligurire? Unde mihi sepe conquesta es, eatenus edendi te non posse cohibere pruriginem, ut ex his que apposita cerneres, non aliquid tibi quandolibet immoderatius indulgeres. Hinc sepius lacryme, hinc gemitus, hinc et profunda suspiria. Lugebas enim quia quantauis discipline cautela, cuiuslibet districtionis instantia naturam funditus superare non posses. Sed, sicut et tunc forte non tacui, ieiunium tuum, regina, multiplex est. Nos enim aliquando ieiunamus a cibis, sed tu ieiunas a purpura, ieiunas a corona atque a tot et tam magnificis imperialis glorie pompis. His enim abstinere, non immerito  ieiunium nuncupatur, quibus utique mens queque carnalis delectabiliter pascitur. Nam si simplex aqua a Dauide proiecta, Scriptura teste, in sacrificium uertitur ; tot rerum honorumque contemptus quantam apud Deum gloriam promeretur? O quam grauis est, quamque laudabilis abstinentia, assuetam iuuenculam a uirili ieiunare complexu! nunquid et hoc graue ieiunium non est, ut que consueueras istos in honorum culmen attollere, illos insolenter usa dignitate priuare, nunc reculis contenta domesticis, aspectus hominum fugias, et in orationis ac psalmodie sedula modulatione persistas? Nam quia fueras olim Susanna cum uiro , merito nunc facta es Anna post uirum ; et quia tunc coniugalem pudicitiam  immaculate seruaueras, nunc cum filia Phanuel, quod templum Dei dicitur, in ecclesia iugiter perseueras . Hinc est quod a me per uenerabilem Rainaldum Cumanum episcopum requisisti utrum liceret homini inter ipsum debiti naturalis egerium [ipsam egeriem], aliquid ruminare psalmorum. Ad quod ego, quod ad tempus occurrebat, exposui, quoniam et sanctum Iob Deus omnipotens uisitauit in sterquilinio constitutum , et beata martyr Agnes, cuius et tu equiuoca es, in obsoletis et sordidis lupanarium locis angelum simul et angelicum reperit indumentum. Nam et Apostolus ubique nos precipit orare, cum dicit: »uolo ergo uiros orare in omni loco, leuantes puras manus sine ira et disceptatione ,« quanquam  hec magis eo loci uersanda sunt in corde quam sint explicanda sermone. Hoc ego, quanquam silentio dignum fuerit et nequaquam per multorum ora uulgandum, idcirco dixerim, ut liquido legentibus innotescat quantus sancto pectori tuo diuini amoris ardor incandescat, ut ne ad breue quidem punctum a diuinis obticere laudibus acquiescat. Quid ad hec dicent qui de ecclesia non oratorium sed locutorium, et non oraculum, sed conciliabulum faciunt, ac per hoc in ea domo secularia uerba permiscent, 860 que duntaxat ob hoc constructa dignoscitur, ut in ea prorsus a negotii secularis actione uacetur?

Sed ut hi qui ad apostolorum limina confluunt, sancte deuotionis tue salubriter imitentur exemplum,  sub arcana quoque B. Petri confessione ante sacrum altare me sedere fecisti, ac per lugubres gemitus et amara suspiria ab ipsa quinquennis infantie tenera adhuc, et nuper ablactata leuitate cepisti; et tanquam illic ipse B. Apostolus corporaliter presideret, quidquid subtile uel minutum in humanitatis tue potuit titillare uisceribus, quidquid in cogitationibus uanum, quidquid preterea subrepere potuit in sermone superfluum, fidelibus est relationibus euolutum. Ad quod mihi uisum est, ut nil aliud confitenti penitentie pondus iniungerem, nisi ut illud diuine legationis elogium iterarem: Age quod agis; operare quod operaris. uel illud quod his qui Thiatyre erant per angelum mittitur: »Non mittam  super uos aliud pondus; tantum id quod habetis, tenete .« Nam, Deo teste, ne unum quidem diem ieiunii, uel cuiuslibet afflictionis indidi, sed ut in ceptis solummodo sanctis perseuerares operibus imperaui.



CAPUT uI. Qua animi puritate sanctorum reliquie uenerande.

Et utinam a quibusdam homicidis, uel diuersorum criminum reis, illi gemitus, illi fletus in confessione prorumperent, sic tabescentis et acerrimo dolore transfixe mentis spiritus fremeret, sic male sibi conscia pectora singultirent, sicut illic plangebantur uel inanium phantasmata cogitationum, uel quarumlibet puerilium ineptie leuitatum. Hoc prouocentur exemplo, qui ad ueneranda sanctorum corpora  pia deuotione festinant. Illic itaque proprii reatus morbos, quasi noxios humores et egritudines euomant, hi qui per conatus pure confessionis egestius penitentie salutaris antidotum sumant. Illic baptismum penitentie statuant, in quem per iudicium officii sacerdotalis immersi, uetusti hominis indumenta deponant iamque noui de ueteribus uiuant. Tu autem, domina mea, nam quia te Redemptoris mei sponsam esse non ambigo, meam te uocare dominam nullatenus erubesco, domina, inquam, mea, fige pedem in radice perseuerantie, et in amorem illius, ad quem per manus sacerdotum et pauperum quotidie cuncta transmittis, medullitus inflammare, ut illud tibi iure contingat quod in lege precipitur, uidelicet ut qui captam in bello mulierem forte diligeret  eamque suscipere uoluisset uxorem, prius eius cesariem raderet unguesque precideret, ac uestem, in qua capta erat, auferret ; sicque ad ingenuitatem Isrelitidis ex more prosilientem iure sibi matrimonii copularet. Iam igitur ungues tui cum cesarie cepere precidi; iam uestis qua tegebaris, auferri: quia quidquid in tui cultus ornatibus pulchrum, quidquid in facultatibus pretiosum, te uelut ambire, uel comere in exterioribus cernitur, 861 in pietatis opera quotidie profligatur. Restat ergo ad intimam sponsi tui iam peruenire dulcedinem, et suauissimam illam confederati spiritus unitatem: »Qui enim adheret Domino, unus cum eo spiritus est ,« uidelicet, ut ille diuini amoris sapor tuis uisceribus influat, illa suauitatis  intime flamma tui pectoris arcana succendat, quam et miser mundus et mens queque carnalis ignorat, ut illud Canticorum ardenter exclames: »Guttur dilecti mei suauissimum, et totus desiderabilis ,« et ille tibi uicissitudine grata respondeat: »Fauus distillans labia tua, sponsa; mel et lac sub lingua tua, et odor uestimentorum tuorum, sicut odor thuris .« Nec turberis si qua te fortassis aduersitas feriat, ob id enim fit, ut internus ille dispositor ad hanc te dulcedinem trahat. Nam et mater cum ablactare uult filium, aliquando fel uberibus adhibet, ut dum aspernatur ille quod horret, compellatur ad alimentum se transferre quod roboret. Isreliticum quoque populum idcirco rex  Aegypti percellere ac lacerare permittitur , ut ad repromissionis arua contendere festinantius prouocetur.



CAPUT uII. Exempla regum ac ducum, qui mundi felicitatem infelicissimo exitu perdiderunt.

Porro ut de te sileam, que talione uicaria et odisti mundum et perosa iam exploderis mundo, nunquid et ipsis regibus, a quibus mundus iste diligitur et quibus captiosa fraude blanditur, non quantocius in amaritudinem uertitur ut nimirum hodie, qui ex hostibus uictorie signa reportet, triumphalis cum glorie pompa precedat, et cras illum ignobiliter terga uertentem, hostilis mucro transfodiat? Baltassar nempe ipso die quo uasa templi Domini iam temulentus  concubinarum labiis fedare presumpsit, Medorum gladiis, Dario uictoriam obtinente, subiacuit . Galba Romanus imperator quatuor tantummodo mensibus imperauit, et in Rome foro gladio percussus occubuit. Taceo Neronem, pretereo Ottonem, quos a semetipsis interfectos Romane reipublice testantur historie. Nonne uitellius interemptus est a ducibus uespasiani? Nonne et Pertinax occisus est a militibus pretorianis? Macrinus, Antoninus, Alexander, Philippus, Gallienus, nonne omnes hi imperatores militaris impetus gladios pertulerunt? Domitianus preterea suorum coniuratione confossus est. Probus [Charus], dum castra supra Tigridem haberet, celesti fulmine repente peremptus est. Sed qui uult plenius nosse, seriatim Romane  antiquitatis percurrat historias, ibique liquido uidebit quam pauci reipublice principes communi morte defecerint. Nam et Gordianus, et Philippus, Decius, Gallus, uolusianus, Gallienus, Quinctilius, Aurelianus, Numerianus, Licinius, Constans, Constantinus Iunior, Iulianus Apostata, ualens, Gratianus, ualentinianus Iunior, Ioannes, ualentinianus tertius, Maiorianus, Anthemius, Nepos, omnes isti Romani imperii rectores, nonne uel in otio 862 seditiosa suorum sunt fraude necati, uel in procinctu hostilibus perierunt gladiis interempti? Sed et quibusdam quid profuit quod eorum in hoc seculo prolixius annosa uita durauit? Nam, ut infinita preteream, ualerianus imperator in Mesopotamia cum Sapore, Persarum rege, prelium commisit et perdidit; quem  ille protinus captum irreuocabilis custodie uinculis mancipauit; qui nimirum, sicut tradit historia, ignobili apud Parthos seruitute consenuit; et quoad uixit, huic probrose addictus est pene, ut eiusdem prouincie rex, incuruato eo, pedem ceruicibus eius imprimeret et sic in equum arrogantia tumidus assiliret. Quis est enim, cui se fortuna non transferat, et modo de aduersis in prospera, modo de prosperis in aduersa scenica se uarietate conuertat? Quanta plane gloria, quantus suorum fauor arrisit Annibali, cum apud Cannas Paulum Aemilium cum tot Romanorum militum agminibus strauit? cum denique tres aureorum annulorum modios, quos equitum Romanorum, senatorum et militum detraxerat manibus,  Carthaginem destinauit? Plurimas etiam Italie sibi ciuitates subdidit, adeo ut iam Romani ciues Italiam relinquere decreuissent, et statum labentis imperii funditus desperarent. Sed quam in contrarium successus iste conuersus est, cum Mago frater eius a Scipione apud Carthaginem Hispanie capitur, Asdrubalis alterius fratris caput mucrone desectum ante ipsius Annibalis castra proiicitur, ipse deinceps post ineuasibile fuge periculum, ut ueneno se perimat imminente necessitate compellitur? Quam in contrarium uersa est et illius eximii fortuna Pompeii, qui post tot triumphos clarasque uictorias, quas diuerso terrarum orbe confecit, postquam uiginti duos reges in solo orientali climate superauit, uilis Achille gladio detruncatus occubuit? Cesar  etiam, quem uictorie cupidum totus occiduus orbis satiare non poterat, cui uelut quidam contradictionis obex, ut ita loquar, importunus et arrogans Oceanus obsistebat, cuius ora flammantia innumerabilium strages gentium non complebant, senatorios intra curiam gladios pertulit, a quibus utique uiginti duabus plagis confossus interiit.



CAPUT uIII. Exempla mulierum, quarum gaudia mors occupauit.

Nunquid et mulieres ab huius mundane deceptionis rotali uertigine reperiuntur immunes? Cleopatra nempe magnifice toti dominabatur Aegypto, quod uidelicet regnum centum millia uillarum includere perhibetur. Huc accessit quod Antonius, qui Orienti simul imperabat et Asie, Octauiani Augusti  sororem repudio spreuit, et hanc sibi infaustis auspiciis in matrimonium copulauit. uerum ad quem finem tam gloriosi tamque magnifici coniuges peruenerunt? Antonius siquidem ab Augusto apud Actium nauali prelio superatus in Aegyptum fugit, ibique desperatis rebus ipse sibi mortem propria deliberatione consciuit. Sed et Cleopatra postmodum, non dissimili necessitate 863 coacta, in pretiosum uiri sui sepulcrum se sponte proiecit, aspidemque propriis uberibus adhibens, dum et illa sanguinem sugeret, et hec in se uenena contraheret, exspirauit. Semiramis etiam post obitum uiri sui, quot strages dederit, quot sibi regna subdiderit, quo demum fine defecerit liquido ueterum testantur annales. Cum ergo fallax huius mundi felicitas tot mundi  calamitatibus sit obnoxia, cum potentia temporalis tot casibus uarianda subiaceat, et rerum ordo sese uelut scenice uertiginis alternitate confundat, quis sane mentis a rebus tam friuolis tamque fugacibus animum non auertat? Nam ut et ipsa, que tibi sunt notissima, non preteream, cum quanta gloria papa uictor, et uir tuus imperator Henricus, uterque uir sancte memorie, tunc erant et etate uirentes et dignitate florentes, cum luna serenissimo terram fulgore perfundens, eclipsin passa, repente contabuit, et rutili splendoris speculum ignobili, non dicam pallore, sed obscuritate mutauit. Quod profecto, sicut in proximo patuit, nichil aliud quam uicinum utriusque principis interitum presignauit. Nam eodem  anno uterque defunctus est. Quod autem postmodum, ante hoc ferme biennium, luna in sanguinem uersa est, quia sanguis peccata significat: »Libera me, inquit Dauid, de sanguinibus, Deus ,« in quantum mihi uidetur, nil aliud nisi sanctam significauit Ecclesiam, Cadaloici sceleris sanguine cruentandam. Cadalous enim millies anathematizatus, dum pro uenaliter acquirenda Romana Ecclesia infinitas per populos pecunias spargit, corda hominum per auaritiam in eris speciem uelut in sanguinem uertit. Sicque dum pestilentes homines metalli huius non desinunt habere rubedinem, splendor Ecclesie quodammodo uertitur in cruorem. Cor enim quod cupit eius ante Dei oculos speciem induit. Sed hec alias.



CAPUT IX. Quod idem sit omnium mortalium initium ac finis.


Ut igitur ad id unde digressus sum redeam, omnes homines, siue potentes, siue sint inopes, eamdem sortiuntur originem, nec dissimilem habitur sunt finem. Inter hos autem duos limites est quedam uite diuersitas, ut alii se glorientur esse spectabiles, alii se doleant indigentes. Sed hec humane uite uarietas, momentanea temporum breuitate concluditur, ut et elati quique diutius de sua prosperitate non gaudeant, et inglorii sue deiectionis incommodum festinanter euadant. Quod est ergo principium nostrum et qui finis, que, sicut dictum est, uariare non possumus; sed omnes in commune  mortales hec indifferenter possidemus? Sed audi sapientem uirum in libro 864 Sapientie perhibentem: »Sum, inquit, et ego mortalis homo, similis hominibus, et ex genere terreno illius qui prior factus est, et in uentre matris figuratus sum caro, decem mensium tempore coagulatus sum in sanguine ex semine hominis, et delectamento somnii conuenientis, et ego natus accepi communem erem, et in similiter factam decidi terram, et primam uocem similem omnibus emisi plorans, in inuolumentis nutritus sum et curis magnis .« Nemo enim ex regibus aliud habuit natiuitatis initium. Ubi et protinus additur: »Unus ergo introitus est omnibus ad uitam, et similis exitus .« Si ergo unus, quod dicitur, ad uitam introitus et similis  exitus diligenter attenditur, uarietas illa que uersatur in medio, necesse est ut tanquam uolax fugacis somnii uanitas contemnatur. Hoc etiam quod premissum est: »Decem mensium tempore coagulatus sum in sanguine, ex semine hominis, et delectamento somnii conuenientis;« si non pigeat uigilanter aduertere, que mens hec audiens, typho ualeat arrogantie superbire? Et quis continuo non compellatur sese nosse putredinem, dum tam obscenam ortus sui considerat feditatem? dicens intra se: »Quid superbis, terra et cinis? .« Quod etiam post exitum tuum, futurum est primo uermis, deinde puluis. Erubescat ergo cordis elati superbia, et qui se considerat inter ortum et obitum  communi cum ceteris nature lege constringi, desinat de sublimioris glorie singularite iactari.



CAPUT X. Ad perseuerantiam exhortando perorat.

Tu autem, uenerabilis domina, que e ceno terrene superbie ad sublime uere humilitatis fastigium conscendisti, ita constanter in eius arce persiste; sic in ea, quam per spem semel ingressa es, terra uiuentium, perseuerantie pedem immobiliter fige, ut in secularis uie lubricum non libeat ulterius declinare. Nam que dudum terreni fueras uxor imperatoris, nunc per sancte professionis dotem sponsa facta es Redemptoris. Sic igitur ei te in uera cordis humilitate substerne, sic illi glutino feruide  caritatis unire, ut cum mystica illa sponsa congruenti ualeas uoce cantare: »Inueni quem diligit anima mea, tenui eum, nec dimittam ;« et illud: »Dilectus meus inter ubera mea commorabitur .« Ut quoniam cor hominis inter ubera situm latitat, continuus sponsi tui amor a cordis tui uisceribus non recedat; et cui nunc sancta anima tuo in amore coniungitur, nequaquam de cetero a dulcedinis eius complexibus euellatur, quatenus illud in te Isaie uaticinium solemniter impleatur: »Gaudebit sponsus super sponsam, et gaudebit super te Deus tuus .«


Sit nomen Domini benedictum.





865-866 OPUSCULUM QUINQUAGESIMUM SEPTIMUM. DE PRINCIPIS OFFICIO IN CeRCITIONE IMPROBORUM, ADDITA-ALIA EIUSDEM ARGUMENTI DISSERTATIONE.





ARGUMENTUM.

Eiusdem Gothifredi ducis lenitatem in puniendis criminibus reprehendit, ostenditque quantum nimia benignitate principum in populos damni redundet. Augeri profecto, non reprimi improborum audaciam; resque humana susque deque misceri, nisi peccata paribus penis cerceantur.

 GOTHIFREDO excellentissimo duci, PETRUS peccator monachus salutem in Domino.

Qui pigmentata quotidie bibit, ac melle condita, aliquando longa dulcedine gustus eius offenditur, et in austeritate uilis uappe iucundius delectatur. Et certe per Salomonem dicitur, quia: »Qui mel multum comedit, non est ei bonum.« Inter adipati quoque iuris edulia uirentes herbe fastidium reprimunt, et nauseantis ad uomitum peccatoris arcana componunt. Tu sane, uir eminentissime, quodammodo multa quotidie percipis, et nectareo sapore conspersa, dum tibi unusquisque ad uotum loquitur, nec aliud quidquam suggerere nititur, nisi quod tuis auribus blandiatur. Quidquid tibi plane dicendum est, prius accurate componitur, et quasi fabrilis instrumenti studio cuditur,  ac politur: uidelicet quidquid illud est, substrata potius humilitas suggerat, quam libera loquentis auctoritas dicat. Et o infelix, et deceptioni semper obnoxium mundane fastigium dignitatis! quia cum ceteris dicant homines illa que sentiunt; potentibus seculi fucati sermonis argumenta componunt; et eos qui se aliis exhibent puros, diuites compelluntur semper habere suspectos. Dum ergo mundani quilibet homines excellentie tue pocula tantummodo mellita propinant, id enim solummodo suggerunt, quod tibi placitum esse perpendunt, inter dulces quotidiane assentationis illecebras non debet moleste ferri meorum amaritudo sermonum, tanquam inter suaues epulas aliquando placet agrestium uiror herbarum.




[DE OFFICIO PRINCIPIS IN CeRCITIONE IMPROBORUM.]



CAPUT PRIMUM. Quod iustitie rigor regna conseruet.


Quod ergo uiuis tibi sepe sermonibus protulit, hoc  nunc per epistolam replico. Fateor sane, multum mihi displicet, quia monarchiam hanc, in qua pene centum millia degunt hominum, tanquam rusticum quemdam uiculum negligis; eamque duci, per quem regi et administrari debeat, non committis. Ex omnibus quippe, quibus nunc per regiminis officium preemines, districto iudici ratiocinium debes; et quanto nunc gloriosius est in obtinenda dignitate fastigium, tanto durius erit in reddenda ratione iudicium. Transfer ergo pondus in alterum, ut quod propriis non potes ceruicibus ferre, per alium ualeas, communicato labore, portare.

Illud etiam mihi non mediocriter displicet, quia in plectendis flagitiis et temerariis iniquorum hominum ausibus cercendis, remissior cerneris esse  quam debeas; et dum peccatoribus parcis, augere peccata conuinceris. Eneruato quippe rigore iustitie, status euertitur discipline; et dum ultorie seueritatis censura reprimitur, temeraria delinquendi licentia relaxatur. Inordinata sane pietas nutrit impietatem; et timida manus medici, uulnus auget egroti. Facit enim exuberare putredinem, dum non secando, sed palpando quotidie superducit uulnusculo cicatricem. Pharmacopola denique, qui mollibus unguentis non permiscet acredinem, tumoribus exsiccandis nullam potest adhibere uirtutem. Non omnia membra Ecclesie uno funguntur officio. Aliud nempe sacerdoti, aliud competit iudici. Ille siquidem uisceribus debet pietatis 867 affluere, et in materne misericordie gremio sub exuberantibus doctrine  semper uberibus filios confouere. Istius autem officium est, ut reos puniat, et ex eorum manibus eripiat innocentes; ut uigorem rectitudinis et iustitie  teneat, et a zelo sanctionum legalium non tepescat; ut ab equitatis linea non declinet; ut legitimi uigoris genium non eneruet. Meminerit etiam semper quod per Apostolum dicitur: »uis non timere potestatem? fac bonum, et habebis laudem ex illa. Dei enim minister est tibi in bonum. Si autem malum feceris, time, non enim sine causa gladium portat .« In quibus utique uerbis [datur, uel aliquid simile] intelligi, aliud esse gladium principis, aliud infulam sacerdotis. Non enim ad hoc precingeris gladio, ut uiolentorum mala debeas palpare, uel ungere; sed ut ea studeas uibrati mucronis ictibus obtruncare. Hinc est quod sequitur: »Dei enim minister est uindex in iram ei, qui male agit .«



CAPUT II. Quod iudex, qui male agentes non punit, diaboli minister est.


Si ergo Dei minister est, qui mala facientes in iram uindicat; diaboli procul dubio minister est, qui criminosos ac reprobos suauiter palpat. Et sicut Deo prebet obsequium qui peruersos ulciscitur; sic minister est aduersarii, qui perpetrantibus iniqua blanditur. Necesse est, ut contrahat mucro rubiginem, qui semper in theca reconditus, nunquam exercet ultionem. Scaber ensis efficitur, qui dum cohibetur semper a uulnere, non limatur. Quo contra, per Ezechielem dicitur: »Gladius exacutus est et limatus; ut cedat uictimas, exacutus est; ut splendeat, limatus est .« Distat plane tribunal  iudicis a cathedra sacerdotis. Ille nimirum ad hoc gladium portat, ut eum in ultione iniuste uiuentium exerat: iste baculo tantum contentus est innocentie, ut quietus et placidus teneat, custodiam discipline. Quanquam et sacerdos si immoderata circa subiectos pietate resoluitur, et ipse sententia diuini furoris non immerito condemnatur. Nam sacerdos erat Heli, de quo dictum est ad Samuelem: »Eo quod nouerat indigne agere filios suos, et non corripuerit eos, idcirco iuraui domui Heli quod non expietur iniquitas domus eius uictimis et muneribus, usque in eternum .« Erat ergo iudex, causas atque negotia iurgantium dirimere negligat; maximam diei partem missarum solemniis, et orationibus insistendo  consumat. Sed ecce illic dicitur, quia nec ipsius quidem sacerdotis iniquitas expiari poterit uictimis et muneribus usque in eternum, eo quod Heli uitia non cercuerit filiorum.



CAPUT III. Quod iniquos castigare est Deo sacrificium.

Et perpende quale est, quod uictime simul ac munera, que peccata principaliter abluunt, habitam erga subiectos negligentiam expiare non possunt. Multi nempe false pietatis 868 errore decepti, unde se Deo placere insipienter autumant, inde aduersus eum crudeliter pugnant; et ex eo merentur iram, unde se adepturos opinati sunt gratiam; et dum aliis ueniam false pietatis impertiunt, ipsi motum  diuine indignationis incurrunt. uir namque de filiis prophetarum dixit ad socium, ut se percuteret: quem quoniam ille ferire contempsit, protinus a leone percussus interiit . Placere se Deo de pietate sua arbitratus est Achab, cum Benadab regem Syrie non modo uocauit fratrem, sed et in curru proprio sibi dignatus est assessorem. Sed audi quid indiscreta pietas mereatur audire: »Quia dimisisti, inquit Dominus, uirum dignum morte de manu tua, erit anima tua pro anima eius, et populus tuus pro populo eius .« Saul Agag regem Amalech non occidit, sed captum peracta uictoria conseruauit, et pro hac misericordia digne remuneratus audiuit: »Pro eo quod abiecisti sermonem Domini, abiecit te Dominus, ne sis rex .«  Pius exstitit populus erga mulieres Madianitarum, sed ait illis Moyses: »Cur feminas reseruastis? Ergo cunctos interficite, quidquid generis est masculini, etiam paruulos; et mulieres, que nouerunt uiros in coitu, iugulate .« Idem quoque Moyses, postquam fabricatus esset uitulus in Oreb, ait filiis Leui: »Occidat unusquisque fratrem, et amicum, et proximum suum .« Et postquam uiginti tria millia hominum cesa sunt, ait: »Consecrastis hodie manus uestras Domino, unusquisque in filio et fratre suo, ut detur uobis benedictio .« Amalecites ille, qui gloriatur se peremisse Saul, dum se non galeam, sed diadema de capite bellantis abstulisse confingit, gladio Dauid percussus, occubuit . Interfectores etiam Isboseth, dum caput  illius quasi loco muneris offerunt Dauid, gladium non euadunt ; et quem sperauerant muneri gratias redhibentem, commissi potius homicidii experiuntur ultorem. Petrus etiam Ananie et Saphire mendacium non inultum abire permisit ; sed eos oris gladio feriens, aliorum ne simile quid forte presumerent, corda perterruit. Paulus quoque, dum excessibus cercere discipulos nititur, uirga delinquentibus comminatur . Saluator etiam noster, qui tanquam mitis agnus apparuit, mox ut Petro celi terreque iura commisit, protinus eum dura redargutione corripuit: »uade, inquit, post me, Satana, scandalum es mihi; quia non sapis que Dei sunt: sed ea, que hominum .« Quid est ergo quod sancti  uiri toties in delinquentes reperiuntur inuecti, uel correptione uerborum, uel ultionibus operum, nisi, ut manifeste clarescat, quia in hac mortalitate recte non uiuitur, si blandis ac mollibus asperitas non miscetur? Nam ubi penitus disciplina postponitur, ubi districta legitimi uigoris censura reprimitur, necesse est ut prona semper ad malum fragilitatis humane conditio ad illicita relaxetur. Et in eum procul dubio tota subiectorum culpa redundat, qui eos, ne precipitanter excederent, sub discipline loro cohibere debuerat. Inordinata nempe pietas principis, quid est aliud, quam confusio plebis? Nam dum ille a moderanda regiminis habena reprimitur, subiecti quique, uelut effrenes equi, per abrupta raptantur. Agere nimirum  licet omne 869 quodlibet, et nunc liquido cernitur quod sepe dictum in libro Iudicum reperitur: »In diebus illis non erat rex in Isrel, sed unusquisque quod sibi rectum uidebatur agebat .« Et illud quod tempore Achab impiissimi regis dictum est per Micheam: »Non habent Dominum isti; reuertatur igitur unusquisque in domum suam in pace .« De tempore quoque Saul dicitur: »Quia retuse erant acies uomerum, et ligonum, et tridentium et securium usque ad stimulum corrigendum .« Retuse quippe sunt acies utensilium, cum zelus ac feruor exstinguitur magistrorum, nec stimulus est, qui pungat, cum deest qui delinquentium peccata corripiat. Hunc pungentem se Paulus stimulum sentire ceperat,  cum uox illi diuina dicebat: »Durum est tibi contra stimulum calcitrare .«



CAPUT Iu. Quod regum consiliarii non solum pii, sed etiam prudentes esse debent.

Enimuero quod dicturus sum non mihi stylus historie tradidit, sed comes Ubaldus, uir uidelicet disertus ac prudens, nudo duntaxat sermone narrauit. Theodosius, inquit, imperator cum religioso quodam eremita consueuerat habere colloquium, cuius uidelicet obtemperabat imperator imperiis, et conscientie sibi latentis arcana pandebat. Seruus itaque Dei, ut erat simplex, purus ac mundane propemodum prauitatis ignarus, Augustum districte permonuit ut erga delinquentes pius existeret, ut a  reorum ultionibus abstineret, et qui sibi deposceret a superno iudice ueniam, ipse non exigeret a fratre uindictam, nimirum cum ipse iudex dicat: »In qua mensura mensi fueritis, eadem remetietur uobis .« Imperator itaque fidem sancti uiri monitis adhibens, cepit flagitiosis et quibusque nocentibus impune commissa remittere, sacrilegis ac lege plectendis uenialiter indulgere, cunctis etiam aliena iura temere peruadentibus debita relaxare. Ad hec regni proceres conqueruntur, regalis mysterii [ministerii] tractatores ruinam mundi periclitantis expostulant, et per fas ac nefas cuncta confundi, nisi per equitatem iustitie rebus humanis celerius occurratur, affirmant. Lamentantur denique per superstitiose huius ac friuole pietatis ignauiam  passim rapinas ac uiolentias fieri, legum scita dissolui et ad audenda plectibilia queque uel noxia peruersorum nequitias hominum per concesse libertatis audaciam concitari. Hac imperator querula suggestione permotus, ad hominem Dei ueredarium destinat, consilium flagitat, quid sibi a murmurantibus obiicitur exponit, quid potissimum sit ipse facturus inquirit. Hec uir Dei solerti examinatione discutiens mutandamque sui consilii sententiam recognoscens, ore quidem siluit, quadam uero mystici operis significatione respondit. Aspiciente siquidem pragmatice legationis baiulo, caput undique pexuit, et quidquid in gremium demolitum est uel effusum, in ignem sine mora proiecit; moxque corripiens  sarculum, ingreditur hortulum, queque noxia demolitur, steriles herbas exstirpat, circumcirca sarriens, 870 uirentia excolit et communit oluscula. Illas igitur eradicat, ut radicibus euulsis arescant; istas uero fouet et excolit, ut per adulti germinis incrementa proficiant. His itaque mystica significatione peractis, in eadem silentii censura persistens, innuit nuntio ut ad suum dominum redeat, eique que uiderat per ordinem innotescat. Qui nimirum non sine quadam animi stomachantis indignatione reuersus, murmurare cepit, et conqueri, quia non missus esset ad sani capitis hominem, sed ad uesanum potius, ac dementem: Sperabam, inquit, ut decurrentibus me uerbis instrueret, et iuxta inquisitionis mee seriem, per aperte responsionis  alloquium ex omnibus informaret. Ille autem uelut alienate mentis ac furiosus, modo incultam capitis cesariem pectere; modo correpto per hortulum suum cepit ligone sarrire; tanquam ego lendes eius ac pedunculos magnipenderem, uel ruralis industrie magisterium flagitarem. Tunc imperator, quod dicebatur diligenter auscultans, et altiori consilio quod factum fuerat, mente pertractans, ait hoc non esse ridiculum, sed mysterium; atque id sibi quod quesierat euidentibus indiciis indubitanter expressum: Seruus, inquit, Dei nobis melius agendo quam loquendo respondit, et genuino sue operationis oraculo, nodum unius nostre questionis absoluit.



CAPUT u. Principis officium quodnam sit.


Quid enim apertius eo, quod uerticem pexuit, et mox in ignem detersa proiecit? ac si diceret: Per multimode diuisionis pectinem, hoc est per legitime discussionis ac discretionis examen, et noxia queque dispereant, et que bona sunt abiectis malis purificata remaneant. Eamdem porro sententiam per hortuli quoque uoluit iterare culturam, ut sicut ille noxias cum suis cespitibus herbas euulsit, bonum autem olus, ut uberius germinaret, excoluit; ita nos, quasi per discretum librate iustitie sarculum, et elaboremus reprobos radicitus exstirpare, et bonos ut Deo fructificent in tranquilla pace componere. Hoc illi qui aderant audientes, quod uelut anilium nugarum deputauerant ante ridiculum,  uenerari ceperunt, et reuera spiritualis ac profunde sapientie sacramentum. Tunc imperator, hoc tanquam prophetico confirmatus oraculo, uiolentias iniuste uiuentium cepit ulcisci, reatus ac scelera districta iurisdictionis animaduersione percutere, a nefariis ausibus improbos cohibere, et per auctoritatem imperialis potentie peruersorum corda terrificans, in pace cuncta componere Sic itaque mundus, qui perire ceperat per ignauiam, ad equitatis atque iustitie refloruit disciplinam. Hoc autem ego, non ut constanter uerum fuisse perhibeam, retuli; sed quod mihi cursorio sermone relatum est, in quantum non intercepit obliuio, prelibaui. uerumtamen nunquam hoc usque ad nos  antiquitas, fama uulgante, transmitteret, si non ad edificationis exemplum prodesse posteris credidisset.

871 uix plane quinquennio ante mee natiuitatis exortum, humanis rebus exemptus est tertius Otto, qui imperialis apicis dignitate pollucibiliter floruit, et Romanam rempublicam strenue gubernauit. Hic itaque cum uicennalis adolescentie uix adhuc excessisset etatem, inter insignia multa et preclara que gessit tribus regni proceribus atque comitibus oculos eruit, Rodulpho uidelicet, Raimundo et Arimundo. In quo nimirum conspicuo decore iustitie, sic omnium aliena diripientium uiscera tremefecit, sic totum regnum in securitatis et pacis tranquillitate composuit, ut omnes fere intra compendii sui  limitem se formidolose reprimerent, nec iuris proprii terminos per insolentiam transilirent. Unde per ora populi hec se preconii fama diffuderat; in euulsione sex oculorum unum pacatum est regnum. Tres facti sunt ceci, et omni populo quietis optate lumen infulsit. Tu quoque, uir magnifice, sanctorum tibi principum, et legalia iura seruantium exempla propone; noxie pietatis imaginem a te procul exclude, et erga populum, qui tibi commissus est, satage semper iustitiam custodire. Scriptum est enim: »Beati qui custodiunt iudicium, et faciunt iustitiam in omni tempore .« Et Salomon: »Diligite, inquit, iustitiam, qui iudicatis terram .« Sic ergo rectitudinis zelo semper accensus, incede nunc per iustitie tramitem, ut non  iudicandus, sed remunerandus, ad ipsum quandoque iustitie reuertaris auctorem.



ALIA DISSERTATIO. DE EODEM PRINCIPIS OFFICIO IN IMPIIS CeRCENDIS.





ARGUMENTUM.

Nimiam mansuetudinem et lenitatem fugiendam eidem Gothifredo inculcat, admonens illum, uideat etiam atque etiam, ne dum paucis sceleratis parcit, bonos omnes perdat. Ut hoc ei facilius persuadeat, exemplum Hugonis ducis, qui ante illum totius fere Italie gubernacula administrauerat, adducit, eiusque seueritatem collaudat.

GOTHIFREDO precellentissimo marchioni, PETRUS peccator monachus salutem.

 Sepe nuntius post nuntium mittitur, ut res, que nimis est necessaria, importunis saltem precibus impetretur. Nam et euangelicus ille iudex extra Euangelium uiuens , qui non Deum, non hominem reuerebatur, tedio tandem et indefessa mulieris instantia uictus agnoscitur. Tu uero, quem et inter homines pudor honeste uite spectabilem et apud Deum castus reddit timor insignem, petitionibus meis repulsam non debes ingerere, quem utique non aduersarium conquerentem, sed tibi potius aspicis utilia suggerentem. Scripsi tibi nuper epistolam de seruando rigore iustitie, quam nunc 872 apicibus quidem gemino, sed a proposita semel materia non recedo.




[DE EODEM OFFICIO PRINCIPIS IN IMPIIS CeRCENDIS.]



CAPUT PRIMUM. Quod iustitie rigor bonis ac malis utilis est.


Tene igitur, uir eminentissime, stateram equi libraminis, examen intra trutinam cohibe, pariles legalium sectionum lances pre oculis semper appende. Sed hic forte illud Salomonis obiicies: »Noli esse nimium iustus .« Et ego tibi econtra respondeo: Noli esse nimium pius. Sicut enim sub immoderata iustitia pusillanimitas frangitur, ita sub pietate nimia male liber animus ad insolentiam procaciter effrenatur. Nunquid enim illic indiscreta pietas non prohibetur: »Percute filium tuum uirga, et liberabis animam eius a morte?«  Et iterum: »Qui parcit uirge, odit filium suum .« Et alibi: »Qui diligit filium suum, assiduat  illi flagella .« Et idem: »Equus indomitus euadit durus, et filius remissus euadet preceps. Lacta filium tuum, et pauentem te faciet; lude cum eo, et contristabit te. Non corrideas illi, ne doleas, et in nouissimo obstupescent dentes tui .« Si ergo pater disciplinam et flagellum debet unico filio, quanto magis princeps populo, ne tanta effrenate libertatis audacia pereat multitudo? Unde scriptum est: »Rex insipiens perdet populum suum, et ciuitates inhabitabuntur per sensum prudentum .« Ut ergo populus, qui tibi subiectus est, ex iusti regiminis obseruatione saluetur, necesse est ut ipse in tribunali examine constitutus, que sunt iusta decernas; et eos insuper quos per prouincias dirigis, ut legis edicta districte prosequantur, instituas. Unde  uir sapiens cum premisisset: »Iudex sapiens iudicabit populum suum, et principatus sensati stabilis erit;« protinus addidit: »Secundum iudicem populi, sic et ministri eius; et qualis est rector ciuitatis, tales et inhabitantes in ea .« Quid plane sanctius? Quid Deo carius? Quid certe in Christiana religione prestantius, quam iudicare iustitiam, et illicitis ausibus per legitimi rigoris occurrere disciplinam? In quo nimirum et nocentibus prestatur et patientibus. Illis scilicet, ut uiolentie piaculum non incurrant; istis autem, ut discrimen ingerende calamitatis euadant. Illis, ut contenti propriis, aliena non rapiant; istis, ut defensi pure tuitionis umbraculo, propria non amitant. Illis, ne ledendo proximos, diuini furoris in se gloriam prouocent; istis, ut a  nefandorum nequitia liberati, gratias semper agentes, in iubilo diuine laudis exsultent. Quod utique suauius sacrificium Deo ualet offerri, quam de uiolentorum manibus pupillos eripere, uiduas defensare, oppressos erigere, spoliatos et abiectos in amissos proprii iuris titulos reformare? Hinc enim scriptum est: »In iudicando esto pupillis misericors, ut pater, et pro uiro matri illorum; et eris tu uelut filius Altissimi obediens, et miserebitur tui magis, quam mater .« Quid ergo maius? Quid in humanis operibus excellentius, quam id, pro quo mortalis homo et Dei filius fiat: et Deus 873 illi non paterne, sed quod maius est, uiscera materne pietatis impendat? Ut qui stans pro pupillis et uiduis aduersus  impiorum nequitias dimicat, ipso tanquam lacteola soboles sub confouentibus se diuine pietatis uberibus requiescat.



CAPUT II. Sacre Scripture, ac SS. Patrum de plectendis iniquis concors sententia.

In ulciscendis plane ac legali seueritate plectendis excessibus iniquorum, omnes sibimet unanimiter concinunt, et in unius sententie decreta concurrunt, et Patres uidelicet legis antique, et sancti doctores Ecclesie. In lege namque scriptum est: »Maleficos ne patiaris uiuere .« Et Apostolus inter multa: »Siue regi quasi precellenti, siue ducibus tanquam ab eo missis ad uindictam malefactorum, laudem uero bonorum .« Beatus Augustinus  ait: »Que est uanitas uni parcere, et omnes in discrimen adducere? Polluuntur enim omnes, uno peccante.« Et Hieronymus: »Qui percutit malos, inquit, in eo quod mali sunt, et habet causam interfectionis, ut percutiat pessimos, minister Dei est.« Item alibi: »Homicidas et sacrilegos punire, non est effusio sanguinis.« Et beatus ait Ambrosius: »Hostem ferire uictoria est, reum equitas, innocentem homicidium.« Quod profecto sancti de inferenda impiis ultione non dicerent, nisi corporale supplicium etiam animabus eorum aliquatenus crederent profuturum. De quo nimirum, omissis interim aliis, quid Cyrillus Hierosolymitanus episcopus senserit, breuiter inseramus: »Mors, inquit, que pene causa infertur pro peccato, purgatio est peccati  ipsius, pro quo iubetur inferri.« Absoluitur ergo peccatum per penam mortis; nec superest aliquid, quod pro hoc crimine iudicii dies, et pena eterni ignis inueniat. Ubi quis accipit peccatum, et habet illud secum, nec aliquo supplicio penaque diluitur, transit etiam cum eo post mortem, et quia temporalia hic non persoluit, expendet eterna supplicia. uides ergo quanto grauius sit accipere peccatum, quam morte multari? Hic enim mors pro uindicta datur et apud iustum iudicem non iudicatur bis in idipsum. Ubi autem non est solutum uindicta peccatum, manet eternis ignibus exstinguendum. Quibus utique sancti uiri uerbis indubitanter asseritur, quia per temporalem penam reus absoluitur et per immunitatem eterni supplicii cruciatibus  reseruatur.



CAPUT III. Hugonis ducis Tuscie prudentia in renuntiando ducatu.

Ut autem domesticum tibi, uel, ut ita loquar, uernaculum prebeamus exemplum, nemo melius occurrit, quam gloriose memorie Hugo dux et marchio, qui eum, quo tu nunc fungeris, obtinuit principatum. Obtinuit, inquam, utramque monarchiam [f. marchiam], et quam Tyrrhenum uidelicet, et quam mare Adriaticum alluit. Sed cum perpenderet, quia 874 propter improbitatem iniuste uiuentium, strenue regere utramque non posset, ultronee renuntiationis arbitrio, cessit imperatori monarchiam Camerini  cum Spoletano ducatu; iuri uero proprio Tusciam reseruauit. Huius tempore Capuanus princeps, si rite rem teneo, dum manibus chirothecas uellet adducere, hi qui aduersus eum conspirauerant, ei protinus quasi subseruientes, occurrunt, manus eius utrasque complodunt; et mox euaginatis gladiis, eum confodientes, interimunt. Quod mox, ut incomparabilium uirtutum uiro, Hugoni uidelicet marchioni, qui dictus est, patenter innotuit, nil moratus Capuanam urbem numerosis exercituum legionibus circumfudit: eamque tandiu bellicis armatorum copiis expugnare non destitit, donec ex ea uictoriam caperet et interfectores domini sui digno necis supplicio trucidaret. De quo nimirum et alia tot uirtutum insignia referuntur, ut prolixitate temporum splendida  nominis eius fama aboleri nullatenus ualeat; sed quasi uirens semper ac florens, in ore hominum solemniter uiuat. E quibus et nos scribere nonnulla possumus, que forent edificationi procerum profutura; sed quia dum nobis dicerentur, singula gestorum uerba notare negleximus, ne quod absit, aliquo fallamur in uerbo, scribenda hec aliis delegamus. Breue tamen, quod audiui de puerili eius etate, non taceo. Obertus [Ubertus, et Albertus etiam] marchio pater eius Hugonis regis naturalis filius exstitit; qui nimirum Guillam [Willam] maioris Bonifacii marchionis filiam, coniugali sibi federe copulauit. Hic non multo post indignationem primi Ottonis imperatoris incurrit, ac subinde relicta coniuge, Pannoniam profugus exsulauit. Qui cum longo post tempore  resumptus, in gratiam rediit, matrem cum grandiuscula iam prole reperiens, admiratus expauit. Negat homo se genuisse, quem conspicit, et zelotypie permotus inuidia, fete mulieri obscenum crimen intendit; nequaquam se tam insperate rei perhibet conscium; diffitetur se conceptionis huius nosse mysterium, nec posse fieri ut se asserat patrem qui pregnantem non reliquit uxorem.



CAPUT Iu. Guille matris Hugonis innocentia iucundo miraculo declaratur.

Ad hoc tandem res diutius uentilata protrahitur, ut non aliter, quam per acte purificationis indicium tam grauis obiectio sopiatur. Hoc igitur ex utraque parte conuenit, ut in uasta quadam amplissime domus  area conuentus religiosarum fieret personarum. Quibus nimirum in subselliis suis undique considentibus, puer solus in medio poneretur; et si patrem, quem nunquam antea uiderat, adiens peteret, ab omni procul dubio matrem suspicione purgaret. Quid plura? Conueniunt pontifices, adsunt cum monachis et abbatibus inferioris etiam ordinis sacerdotes; fletur, gemitur, suspiratur, ad celum oculos erigunt, pugnis pectora mesta contundunt, profluentibus lacrymis tristia ora perfundunt. Dimissus itaque puer in 875 medio sine papate, uel gerula, cepit ire; et cum pater sederet inter uulgus, nec ab aliis uideretur ulla subsellii uarietate distinctus; contemptis omnibus, puer ad eum signanter accessit  eique tanquam notissima familiaritate blanditus adhesit. Sic itaque liberauit matrem, dum diuino prouocatus instinctu, petiit genitorem. Hoc igitur modo matri confusio tollitur, patri filius redditur, et utriusque parentis affectus erga se inuicem in communi sobole reformatur. Omnes ergo qui aderant, tanto stupefacti miraculo, uotiua mentis coniubilatione et dignas auctori Deo gratias referentes, exsultant.

Hic preterea sepe dum equitaret, comitum cuneos post se dimittere consueuerat, et uel solus, uel uno contentus assecla, longius precedebat; et tunc agricolas, uel opiliones his compellabat affatibus. Quid uobis, inquit, uidetur de marchione isto, quem dicunt? Nunquid non crudelis et impius, pauperes  opprimit, terram dissipat et cuncta ditionis sue bona profligat? Ad quod illi: Absit, aiunt, absit; falsum est penitus, o homo, quod loqueris. Non est enim potestas talis super terram, que sic uiolentiis et rapinis abstineat, que in tanta pace et securitate subiectum sibi populum regat. uiuat optamus, uiuat illa potestas ad refugium pauperum, prospere floreat ad omnium custodiam subiectorum. Quod ille audiens, exsultabat in Domino. Unde sepe dicebat: In tanta uolo semper erga subiectos, et precipue rusticos, mansuetudine uiuere, ut annona, que caballi mei rodentis ore delabitur, a rusticorum porcellis e uestigio colligatur. Porro autem cum de se quid diceretur inquireret, quid aliud, quam nostri Redemptoris imitabatur exemplum? qui nimirum  cum omnia procul dubio nosset, a discipulis tamen, ueluti nescius, inquirebat: »Quem dicunt homines esse Filium hominis?«  Cui cum illi diuersas hominum opiniones exprimerent, addidit: »uos autem quem me esse dicitis?« Scilicet ut rex angelorum formam daret rectoribus hominum, quatenus non quid in os eorum assentatorie dicatur attendant; sed quod eorum testimonium apud absentes habeatur inquirant. Sicque quod in se reprehensibile ex eorum fama deprehenderint corrigant: ad exsequenda uero bona, que de se dicere cognouerint, auidius inualescant.



CAPUT u. Hugonis ducis mors.

 Ut autem prefati marchionis etiam finem breuiter perstringamus; cum in extreme ualetudinis languore decumberet, et totius regni lumen exstingui, non parua diuersorum ordinum multitudo defleret; uenerabilis quidam 876 episcopus, cuius me ad presens uocabulum fugit, hoc in ligno, quod in igne tunc ardebat, expressum per quedam litterarum uestigia deprehendit. Hugo marchio quinquaginta annis uixit. Cumque hoc quasi faustum  omen ii qui aderant crederent, signumque hoc esse recuperande salutis, erectis in spem cordibus, autumarent, paulo post ipse defunctus est.

Hic preterea sex [septem] monasteria in sui iuris possessione construxit, que non modo prediis ac mancipiis, sed et aureis, et argenteis uasis, diuersis etiam ecclesiasticis ornamentis, copiosa liberalitate ditauit. In quorum uno, uenerabili uidelicet ac religioso, quod ad honorem Dei genitricis est in Florentina urbe constructum, iacet cadauer eius humatum. Cuius obitum cum Augustus, qui tunc habenas Romani regebat imperii, Otto uidelicet tertius agnouisset, quia quondam aduersus eum stimulo mordebatur inuidie, protinus in hanc uocem congratulabundus erupit: »Laqueus contritus est, et nos  liberati sumus .« Sed paulo post, eodem scilicet anno et ipse defunctus est. Sic itaque suam improuidus pertulit, qui de morte alterius nequiter exsultauit, non attendens id quod uir sapiens ait: »Noli de mortuo inimico gaudere, sciens quod omnes morimur .«

Sed et aliud adnectere non otiosum credimus, quod inter sanctos eiusdem cenobii monachos celebri redolere memoria frequenter audiuimus. Aiunt enim, quia prefatus marchio Marino abbati, qui monasterium id tunc regebat, per speciem nocturne uisionis apparuit; atque, ut corpus suum in supinum iuxta consuetudinem uolueret, quod in os reclinatum iacebat, admonuit. Quibus profecto uisionibus  abbas fidem prebens, probare rem uoluit, et honesti uiri corpus pronum, et in faciem iacens, sicut sibi reuelatum erat, inueniens, reuerenter, ut decebat, in latus alterum supinauit. Nec mirum plane, si uir iste sepulture consuetudinem petiit, quam et ipse circa se caput electorum omnium uoluit exhiberi. Dicit enim euangelista Ioannes: Quia, »Ioseph et Nicodemus acceperunt corpus Iesu, et ligauerunt illud linteis cum aromatibus, sicut mos Iudeis est sepelire .« Hunc tibi predecessorem tuum, uir eminentissime, quasi speculum statue, aliorumque tibi qui prauitates hominum per rigorem iustitie represserunt, exempla propone. Eripe de uiolentorum manibus innocentes; superborum, et contra statuta uiuentium, erectas frange  ceruices. Experiantur te reprobi principem, non irrideant sacerdotem. Nocentium fruticum radices euelle, ut fructuosa plantaria possint comas erigere. Sic igitur in agro Domini, qui tibi ad excolendum commissus est, sarculum legitimi uigoris exerce, ut et supernis horreis prouentum centesimi fructus inferre, et digne remunerationis nummum ab eo qui te conduxit merearis accipere.


Sit nomen Domini benedictum.





877 878 OPUSCULUM QUINQUAGESIMUM OCTAuUM. DE uERA FELICITATE AC SAPIENTIA





ARGUMENTUM.

Quam longissime inter se distent uera et fucata felicitas ostendit: itemque quantum humanarum scientiarum uanitates abhorreant ii qui diuine Sapientie dulcedine capiuntur. Proinde hortatur illum ad quem scribit, ut si omnino profanis litteris diuitiisque et ceteris, que falso a mortalibus bona appellantur, nuntium remittere non potest; saltem illis, tanquam ancillis et pedissequis, utatur ad ueram sapientiam felicitatemque assequendam.

 Prudentissimo uiro BONIFACIO, PETRUS peccator monachus indissolubile circulum caritatis.

Non ignoro, frater, quia cum mea epistola secularium manibus traditur, mox eloquentie nitor curiose perquiritur; quam consequens sit dispositionis ordo, tractatur: utrum rhetorice facultatis color eluceat, an sententias argumenta dialectice subtilitatis inuoluant; queritur etiam utrum cathegorici, an potius hypothetici, que proposita sunt, per allegationes ineuitabiles astruant syllogismi.




[DE uERA FELICITATE ET SAPIENTIA.]



CAPUT PRIMUM. Humana eloquentia quam parui fit a uiris sanctis.

Sed hec et huiusmodi phalerata ludibria ii qui spiritu Dei uiuunt, ut reuera friuola et uana contemnunt; et, sicut Apostolus ait, arbitrantur ut stercora . Qui etiam locutum se esse discipulis perhibet, non humane sapientie uerbis, ut non euacuetur crux Christi . Et quam pulchra, quam utilis, quam honesta locutio, que dum auctorem suum uento uane glorie per arrogantiam inflat, crucem Christi, que est mundi salus, euacuat. Tu itaque, dilectissime, in nostris litteris noli prurientem mordacis eloquii sperare salsuginem, noli accurate urbanitatis querere uenustatem; ouina tibi simplicitas placeat, que ad Deum prouocat; non serpentina calliditas, que lethales uirus instillat. »Erat, inquit, Scriptura, serpens callidior cunctis animantibus terre .« Nam et Dominus, qui inter semen mulieris atque serpentis, infederabiles inimicitias posuit, non serpentium, sed  pastorem se esse ouium nominauit, et non ait: Serpentes mei; sed »oues, inquit, mee uocem meam audiunt; et ego agnosco eas, et uitam eternam do eis .« Porro sapientes seculi despicabilem indicant simplicitatem seruorum Dei. Hinc est, quod Moyses dicit: »Illicitum est Aegyptiis comedere cum Hebreis, et profanum putant huiusmodi conuiuium .« Cur autem hoc? Declarat alibi, cum ait: »Detestantur, inquit, Aegyptii omnes pastores ouium .« Sicut enim ueritas dicit: »Filii huius seculi prudentiores filiis lucis in generatione sua sunt .« Et ideo serpentina illis calliditas placet, puritatem uero ouine simplicitatis abhorrent. Sed ait Dominus Petro: »Si diligis me, pasce oues meas, pasce agnos  meos .« Nunquid dicit: Pasce uulpeculas  meas, pasce dracones meos? Hoc autem idcirco dixerim, dilectissime, ut et tu caueas horridam serpentis astutiam, et sancta prudentia tua inter fatuitatem et calliditatem sit medie temperata. Unde et Iacobus cum serpentinam excluderet sapientiam, dicens: »Non est ista sapientia desursum descendens, sed terrena, animalis, diabolica ;« paulo post quam sapientiam habere debeamus, subiungit: »Que autem, inquit, desursum est sapientia, primum quidem pudica est, deinde pacifica, modesta, suadibilis, bonis consentiens, plena misericordia et fructibus bonis, iudicans sine simulatione .« Hinc et Paulus ait: »Non plus sapere, quam oportet sapere, sed sapere ad sobrietatem .« De immoderata quippe sapientia per Isaiam  dicitur: »Peribit sapientia a sapientibus eius, et intellectus prudentium eius abscondetur. ue qui profundi estis corde, ut a Domino abscondatis consilium, quorum sunt in tenebris opera, et dicunt: Quis uidet nos? et quis nouit nos?«  Per eumdem quoque prophetam talis sapientia deridetur: »Ubi est, inquit, litteratus? ubi legis uerba ponderans? Ubi doctor paruulorum? populum imprudentem non uidebis, 879 populum alti sermonis; ita ut non possis intelligere disertitudinem lingue eius, in quo nulla est sapientia .«



CAPUT II. Discrimen inter sapientiam spiritualem et terrenam.

Quid autem distet inter spiritualem sapientiam  terrenamque prudentiam, alibi discernit cum dicit: »Quia non cognouit mundus per sapientiam Deum, placuit Deo per stultitiam predicationis saluos facere credentes ;« et iterum: »Prudentia huius mundi inimica est Deo: legi enim Dei non subiicitur; nec enim potest .« Hinc est quod, sicut in libro Genesis dicitur, quinque reges, qui subesse noluerunt Chodorlahomor, a quatuor regibus superati sunt . Et ubi? in ualle Siluestri, que nunc est mare Salis. Qui sunt enim quatuor reges, nisi quatuor uirtutes quas Scriptura sacra nominat principales? Quid uero per quinque reges, nisi totidem sensus corporis, ac per eos exterior scientia designatur? Sicut autem ille quatuor uirtutes uelut ex originali matris sue, rationis  scilicet fonte, procedunt; sic isti in terrene sapientie  uanitate, uelut in conualle salsuginis, immorantur, ibique a suis hostibus sunt prostrati; quia dignum est, ut in anima omnis spiritualis sapientia uincat, et carnalis prudentie calliditas pereat. Hinc et de Dauid legitur: Quia »fecit sibi nomen cum reuerteretur capta Syria, in ualle salinarum, cesis duodecim millibus .« uerus enim Dauid Christus, fortis scilicet uiribus et pulcher aspectu, in ualle salinarum duodecim millia hominum strauit, quia per apostolos suos de salsa, imo falsa huius mundi sapientia triumphauit. Qui enim duodecim spiritualis prelii bellatores habuit, quasi totidem per eos hominum millia trucidauit, dum stulte sapientes a friuole sapientie uanitate conuertit. Quorum uidelicet bellatorum unus ad Corinthios  dicit: »In carne enim ambulantes, non secundum carnem militamus: nam arma militie nostre non carnalia sunt, sed potentia Deo, ad destructionem munitionum, consilia corporis destruentes, et omnem altitudinem extollentem se aduersus scientiam Dei, et in captiuitatem redigentes omnem intellectum in obsequium Christi .«



CAPUT III. Sapientie celestis, et terrene prudentie effectus.

Porro autem sicut celestis sapientia celestes facit et legitimos Ecclesie filios; ita terrena prudentia terrenos reddit et spurios. De quibus per Baruch dicitur: »Filii quoque Agar, qui exquisierunt prudentiam que de terra est, negotiatores terre, et Theman, et fabulatores, et exquisitores prudentie,  uiam sapientie nescierunt, neque meminerunt semitarum eius .« Secularem ergo prudentiam assequi cupientes et spiritualem sapientiam contemnentes, filii sunt Agar, non Sare; et manzeres 880 facti Ismelite iure censendi sunt non Isrelite. Et quoniam Agar, aduena interpretatur, ii non sunt sapientie filii, sed aduene, et peregrini. Nec ex illis sunt, quibus aiebat Apostolus: »Iam non estis hospites et aduene, sed estis ciues sanctorum, et domestici Dei .« Tu autem, dilectissime, ut eiusdem te prophete sermonibus alloquar, disce ubi sit prudentia. Hec enim in Deo sunt essentialiter constituta, atque ab eo sunt procul dubio requirenda. Sed quia tu in seculo non imum obtines locum, nec potes prorsus effugere, ut  aut secularis eloquii cum colloquentibus uerba non conferas, aut aliquando de litteratorie discipline studiis aliquid non attingas, hac tibi discretione utendum est; ut in secularibus quidem te uelut hebetem reddas, in spiritualibus uero studiis omnes tue mentis neruos exerceas: in illis te prebeas negligentem, in his autem omnino uiuacem. Quia ergo a temetipso hoc obtinere non potes, ut in mundalis exsecutione negotii omnino careas serpentis astutia; uel hoc satage, ut terrenam prudentiam tuam sapientia spiritualis absorbeat, eamque uelut in sui corporis arcana conuertat. Sicut de maleficis Pharaonis Scriptura proloquitur: »Proiecerunt, inquit, singuli uirgas suas, que uerse sunt in dracones,  sed deuorauit uirga Aaron uirgas eorum .« uirga quippe Aaron maleficorum uirgas absorbuit; quia sapientia Christi, quam illa signabat, omnes huius mundi sapientias annullauit, mundique sapientes sui corporis, quod est Ecclesia, uisceribus couniuit. Absurdum preterea est et satis inhonestum, ut eadem prudentia eademque subtilitas rebus adhibeatur humanis que spiritualibus impenditur et diuinis. Hinc est, quod Moysi Dominus ait: »Sume tibi aromata, stacten et onycha, galbanum boni odoris, et thus lucidissimum, faciesque thymiama compositum opere unguentarii, mistum diligenter et purum .« Thymiama quippe ex aromatibus compositum facimus, cum in altari boni operis uirtutum multiplicitate redolemus.  Quod mistum et purum fit; quia quanto uirtus uirtuti iungitur, tanto incensum boni operis sincerius exhibetur. Ubi et bene subiungitur: »Cumque in tenuissimum puluerem uniuersa contuderis, pones ex eo coram testimonio tabernaculi .« In tenuissimum puluerem aromata uniuersa conterimus; cum bona nostra quasi in pila cordis occulta discussione tundimus, et si ueraciter bona sint, subtiliter retractamus. Aromata ergo in puluerem redigere, est uirtutes recogitando terere, et usque ad subtilitatem occulti examinis reuocare.



CAPUT Iu. Nostra studia sint ut soli Deo placeamus.

Et notandum quod de eodem puluere dicitur: »Pones ex eo coram testimonio tabernaculi:« quia  tunc nimirum bona nostra ueraciter in conspectu superni iudicis placent, cum hec mens subtilius recogitando, conterit, et quasi de aromatibus puluerem reddit. Nec grossum durumque sit bonum, quod agitur, ne si hoc arcta retractationis manus non comminuat 881 odorem de se subtilius non aspergat. Hoc plane studium, tantaque subtilitatis instantia non rebus est adhibenda terrenis, sed ad hoc tantum habenda est, ut placere ualeamus obtutibus Creatoris: nec ut in seculo uideamur insignes, sed ut coram Deo in nostra simus examinatione prudentes. Unde illic additur: »Talem compositionem non facietis in usus uestros, quia sanctum est Domino;« moxque subiungitur: »Homo quicunque fecerit simile, ut odore illius perfruatur, peribit de populis suis .« Quisquis ergo, siue litterarum secularium disciplinis, siue rebus quibusque terrenis hoc studium exhibet, quod ad placendum Deo examinationi duntaxat intime principaliter debetur, merito perit, quia thymiama, quod soli Deo debuit, rebus temporalibus et caducis impendit. Enimuero quod de scientia loquimur, hoc ipsum ex delectatione huius uite necesse est fateamur. Dignum quippe fuerat, ut terrena prudentia in nobis prorsus aresceret, et spiritualis solummodo sapientia in nobis refloreret, sicut Apostolus admonet, dicens: »Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram .« Dignum  nichilominus fuerat ut hec uita in nostro corde non uiueret, sed nobis prorsus emortua nequaquam mortuos delectaret, sicut idem dicit Apostolus: »Consepulti enim sumus cum illo per baptismum in morte, ut quomodo surrexit Christus per gloriam Patris, ita et nos in nouitate uite ambulemus .« Sed quia hec nonnullis presertim secularibus impossibilia sunt, et perfectionis utriusque fastigium assequi plene non possunt, admonendi sunt, ut que non possunt exacte contemnere, secundo saltem loco ea conentur habere.



CAPUT u. Seculares uiri quomodo se habere debent in amore rerum terrenarum et spiritualium.

Et quoniam hec uita plerosque seculares tanquam  uxor substracta delectat, elaborandum est, ut licet eam nequeant pre infirmitate mentis, ut dignum est, odire; nequaquam tamen aggrediantur illam immoderate diligere, ut si necdum preualent ei repudii dare libellum, pudeat tamen ad comparationem eterne uite amoris illi prebere primatum. Unde et in lege precipitur: »Si habuerit, inquit, homo uxores duas, unam dilectam et alteram odiosam, genueritque ex eis liberos, et fuerit filius odiose primogenitus, uolueritque substantiam inter filios diuidere, non poterit filium dilecte facere primogenitum, et preferre filio odiose, sed filium odiose agnoscet primogenitum, dabitque ei de his que habuerit cuncta duplicia: iste enim principium liberorum eius, et huic debentur primogenita .« Due scilicet hominis  uxores, uirtus sunt et uoluptas; liuoris et odii inter se inuicem uelut quadam zelotypia dissidentes. Et uoluptas quidem ad hanc uitam, uirtus ad eternam pertinet gloriam. Illa plane dilecta est, quia uirum suum, 882 hoc est fragilem cuiusque spiritum, malesuada iucunditate demulcet: ista uero dicitur odiosa, quia per arctam et angustam uiam homines ire constituit, et aspera semper ac dura proponit. Sed filius odiose nobis primogenitus est; quia uirtutem conditor noster nobis originaliter indidit, uoluptas autem, et quelibet carnalis illecebra ex uitio nostre prauitatis emersit. Sed quia non est istius temporis per singula uerba huius precepti figuram enucleanter exponere, sufficiat hoc ad compendium dicere ut si non possumus dilectam uxorem, que  nobis procul dubio noxia est, a thalami nostri societate repellere, studeamus saltem odiosam, que sobria est, et honesta, in primogeniti dignitate preferre: quatenus si nobis difficile est quantulamcunque saltem huius uite dulcedinem non sentire, prerogetur tamen dominii palma uirtuti, relinquatur seruitus uoluptati. Illius filius in primogeniti dignitate precellat; istius autem filius in subsequela ordinis, et sub discipline semper refrenatione supersistat.

uis fortassis addiscere qui uxoris dilecte sunt filii? Paulus inquiratur apostolus: »Manifesta sunt, inquit, opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones,  secte, inuidie, homicidia, ebrietates, comessationes, et his similia, que predico uobis, sicut predixi, quoniam qui talia agunt, regnum Dei non consequentur .« uis enim consequenter audire, que sit soboles odiose? Ausculta quod subdidit: »Fructus autem spiritus est caritas, gaudium, pax, patientia, benignitas, longanimitas, mansuetudo, fides, modestia, continentia, castitas .« Hic ergo filius tanquam primogenitus duplicia debet habere substantie, uidelicet, ut fructus spiritus corpus, simul et animam regat: atque utriusque substantie, interioris scilicet et exterioris hominis iura possideat.



CAPUT uI. Quod uirtutis amor principatum tenere debet in corde.

 Si ergo tibi difficile est ut una sis uxore contentus, nec preuales dilecte, que odio habenda est, repudii prebere libellum; fac saltem ut odiosa, que totis uiribus amplectenda est, in domo cordis tui dignitatis obtineat principatum. Illa uero, que nunc male diligitur, tandiu nouissimum teneat locum, donec feditatis sue merito sensim ueniat in fastidium, de fastidio funditus uertatur in odium. Filius odiose tibi sit primogenitus, eique deferatur obsequium a ceterorum multitudine liberorum. Hinc est quod Iosue subuersa Iericho imprecatus est, dicens: »Maledictus uir coram Domino, qui suscitauerit, et edificauerit ciuitatem Iericho, in primogenito suo fundamenta illius iaceat, et nouissimo liberorum ponat portas eius .« Nam quia per Iericho,  que in lunam uertitur, hec uita signatur, ille ciuitatem Iericho in primogenito suo suscitat, qui bona presentis uite principaliter amat. Et quia ueritas in Euangelio precipit: »Primum querite regnum Dei, et 883 hec omnia adiicientur uobis ;« merito maledictione damnatur quisquis ab hoc precepto declinare conuincitur, propheta attestante, qui ait: »Maledicti qui declinant a mandatis tuis .« At contra, ille portas Iericho ponit in nouissimo liberorum, qui sic utitur temporalibus bonis, ut hec non cum amore possideat, sed ad celestis glorie premium medullitus inardescat. Qui celestibus in amore suo terrena supponit, transitoria floccipendit. Hoc itaque faciens, et  odiose uxoris filium, iuxta mandata legis, efficit primogenitum, et secundum Iosue sententiam, portas Iericho in nouissimo suscitat liberorum. Quo contra, Cain in primogenito suo Henoch condidit ciuitatem , quia futuram non sperabat hereditatem; et quia se quasi in Iericho huius seculi prepropere dedicauit, elogium perpetue maledictionis incurrit. Unde scriptum est: »Hereditas, ad quam festinatur in principio, in nouissimo benedictione carebit .«

Tu itaque, dilectissime, si necdum solius spiritualis uite, uelut unius uxoris thalami, uales esse contentus, sed adhuc male blandientis terrene conuersationis illecebra teneris astrictus, in domo cordis tui, tanquam primogenitus, amor eterne uite precellat:  et tanquam suppar atque repressa temporalium rerum cura 884 subseruiat. Sicut in Canticis legitur: »Leua eius sub capite meo, et dextera illius amplexabitur me .« Leua quippe subesse capiti dicitur, cum presens uita a mente, que cogitationum caput est, despecta calcatur. Dextere uero amplexibus stringitur, qui solius eterne uite desideriis undique delectatur. Plane quia et Salomon ait: »Da partem septem, necnon et octo «; sic presentem uitam, que per septenarium numerum designatur, excurre, ut iam in amore future, que per octonarium resurrectionis exprimit gloriam, totis studeas uisceribus habitare. Illi perfunctoriam  atque uolaticam exhibe curam; in hac perseuerantem atque perpetuam, sicut eterna est, indeficue dilectionis fige sententiam. Porro quod de transitoria uita dicimus, hoc et de exteriori prudentia consequenter admonemus: nimirum ut in animo tuo et temporalis uita, et scientia secularis, tanquam mentis calce depressa, subsidat. Amor autem eterne uite, et spiritualis studium sapientie, uelut in summa cordis tui constitutus arce precellat; quatenus dum fragilem hanc uitam cum sua sapientia despicis, repleri diuino Spiritu, qui ad eternam te prouocet gloriam, felici uicissitudine merearis.


Sit nomen Domini benedictum.





885-886 OPUSCULUM QUINQUAGESIMUM NONUM. DE NOuISSIMIS ET ANTICHRISTO.





ARGUMENTUM.

Ostendit primo difficile esse loqui de rebus nouissimis; deinde utilem esse earum meditationem ad res humanas despiciendas; tertio disputat de Antichristi regno et morte; denique de quindecim signis, que ex sancto Hieronymo diem iudicii precedent.

 Dilecto fratri ADAE PETRUS peccator monachus humilis in Domino salutem.




[DE NOuISSIMIS ET ANTICHRISTO.]



CAPUT PRIMUM. De rebus nouissimis loqui difficile est.

Quod me, frater carissime, quid ante mundi creationem fuerit, quid post iudicium de mundo futurum sit, discutis, de ipso quoque iudicio solerter inquiris, tu quidem religiose, et prudenter agis; uerum me ad incognita pertrahis et que necdum didici, docere compellis. Queris plane quod nescio: exigis quod ignoro. Nam et Isaias ait: Priora annuntiate mihi, et nouissima que futura sunt, et dicam quia dii estis ; aperte uolens exprimere neminem posse quid ante mundum fuerit, uel post eum futurum sit, enarrare. Fructuosum est tamen inquiri,  licet res absolute nequeat explicari. Humana quippe mens huiusmodi nature est, ut cogitationibus uacare non possit; aut enim se exercet in seriis, aut delectatur in uanis; et donec utilia meditatur, ab ingruentium meditationum irruptione defenditur. Nec prauitas habet susurrandi locum, ubi mens utilibus rebus intenta strictum tenet cum sobria cogitatione consilium. Igitur opere pretium est et satis utile cogitare quam breue sit spatium transitorii temporis ad comparationem eius iugiter permanentis. Nam si conferre illud uolumus immense magnitudinis spatium quo Deus exstitit ante mundi huius originem, illud quoque, quod post eiusdem mundi permansurum est finem, cum hoc tantillo tempore, quod est ab initio mundi usque ad finem mundi,  minor est hec comparatio, quam si pugillum aque in mare proiicias, uel si mensuram cubiti cum toto terrarum spatio conferre contendas. Nam et immensitas maris, et spatium terre finita sunt, sicut et pugillus aque, et mensura cubiti; quamuis illa maiora,  ista sint incomparabiliter minima. Ideoque facilius comparari possunt finita finitis, quam ea que finem habent iis que nullo possunt fine concludi. Nam quia Deus est alpha et omega, principium et finis , sicut sine initio semper exstitit, ita finem habere non poterit. Mundus autem iste ab ipso sue creationis exordio, nec dum septem millia annorum implesse cognoscitur. Et quis sciat quam breue futurum sit temporis spatium, usque quo Deus iudicaturus est mundum? Quomodo ergo comparari possunt septem millia, uel etiam decem millia annorum interminabili diuinitatis essentie, que nec originem potuit habere, nec finem?



CAPUT II. Nouissima meditari quam utile sit.

 Cum hec igitur et huiusmodi peruigili meditatione discutimus, dum hec suppliciter in cogitatione uersamus, non paruus nostre mentis profectus acquiritur; quia dum meditatur eterna, liquido conspicit quam despicienda sint temporalia. Dum igitur mens rationalis hec cogitat, additur etiam ut semetipsam non cum tempore transituram, sed sine fine uicturam esse perpendat. Considerat itaque se huiusmodi esse nature, ut necessario aut perpetuis potiatur premiis, aut suppliciis crucietur eternis. Hec itaque sedula meditatione discutere, sed et diem iudicii sollicite precauere, non paruus est fructus: in quo uidelicet die cui semel bene successerit, ultra non corruet; et cui se res in sinistram uerterit, de cetero non consurget. Quod itaque de  die iudicii queris et Antichristo, lege librum beati Augustini De ciuitate Dei, et Expositionem sancti Hieronymi in Danielem prophetam, Apocalypsim quoque cum commentariis suis: in quibus utique sufficientem tibi notitiam huius materie poteris in  uenire. Sicut enim et authentica prius Scriptura designat, et postmodum superueniens expositorum stylus elucidat, tribus annis et semis Antichristus regnabit; et interfectis ab eo Enoch et Eliam, ipsum Antichristum, et maximam membrorum eius partem Michel archangelus interficiet. Cui non 887 est contrarium quod per Apostolum dicitur: »Quia Dominus iehsu Christus interficiet illum spiritu oris sui, et destruet illustratione aduentus sui .« Nam siue per se, siue per angelicum Christus eum perimat ministerium, ab eo potissimum pestis iniqua destruitur, cuius uirtute ac potentia superatur. Enimuero, sicut a doctoribus traditur, in monte Oliueti, in papilione ac solio suo eum Dominus perimet; in illo uidelicet loco contra quem, uidentibus  apostolis, in celum uictor ascendit. Unde Isaias ait: »Precipitauit Dominus in sancto monte faciem dominatoris tenebrarum, et eum qui dominatur cuntis populis .« De quo per Danielem dicitur: »Sermonem contra Excelsum loquetur, et sanctos Altissimi conteret; et putabit quod possit mutare tempora et leges; et tradentur in manu eius usque ad tempus, et tempora, et dimidium temporis .« Unde colligitur Antichristum tribus annis et dimidio regnaturum. Tempus enim annus est, tempora duo anni sunt. Tribus igitur annis et dimidio regnaturus, deinde diuini furoris gladio est perimendus; ut et tyrannus omnino dispereat, et uero regi creatura se uniuersa prosternat. Unde et idem Daniel: »Iudicium quippe sedebit, ut auferatur  potentia, et conteratur, et dispereat usque in finem. Regnum autem, et potestas, et magnitudo regni, que est subter omne celum, detur populo sanctorum Altissimi, cuius est regnum sempiternum; et omnes gentes seruient ei, atque obedient.«



CAPUT III. A morte Antichristi, ad Christi Domini aduentum, quot dies intererunt.

Porro post mortem Antichristi quadraginta quinque dies erunt residui usque ad aduentum Christi, in quibus et persecutio cessabit, et magna pax, ac tranquillitas erit, ut intra huius temporis spatium et iusti quique, si quid persecutionis articulo titubauerant, penitentiam agant, et ministri diaboli in torporis  atque desidie securitate dissoluantur: sicut in diebus Ne plantabunt, et edificabunt; celebrabunt conuiuia, et contrahent matrimonia; eisque studio friuole uanitatis intentis subito perueniet interitus . Quod autem queris, utrum prius hic mundus ardeat, et post iudicium fiat, euidenti maiorum sententia definitum est, iudicium precedere, et sic mundi conflagrationem subsequi. Peracto quippe iudicio, repente ignis erumpens tantum eris spatium occupabit, quantum aqua dum cataclysmus inuaderet ascendit. Qui uidelicet ignis ardebit terram, et crassitudinem eris, et sic purgabit electos. Sed que de die iudicii in epistola quam  ad Blancam scripsimus comitissam  testimonia Scripturarum nonnulla congessimus; tanta quoque eiusdem thematis apud expositores sacri eloquii sunt, ut intra epistolare compendium nequeat coarctari, ad eorum te exuberantia fluenta dirigimus, et omissis arentibus riuulis, de fontibus Isrelite bibere suademus.



888 CAPUT Iu. Signa precedentia iudicii diem ex S. Hieronymi sententia.

Illud tamen quod de quindecim signis totidem dierum diem iudicii precedentium beatum Hieronymum referre didicimus, hic eisdem uerbis inserere non superfluum iudicamus. Quibus profecto uerbis sicut nec auctoritatis robur adscribimus, ita nec  fidem penitus denegamus. Res ergo sicut ad nos peruenit, huius stylo se simpliciter inserat, ut antiquis etiam Hebreorum populis, qui diuini iudicii terror increuerit, ex eorum paginis innotescat. Signum, inquit, primi diei: Maria omnia in altitudinem exaltabuntur quindecim cubitorum supra montes excelsos orbis terre, non affluentia, sed sicut muri equora stabunt. Signum secundi diei: Omnia equora prosternentur in imum profundi, ita ut uix queant ab humanis obtutibus conspici. Signum tertii diei: Maria omnia redigentur in pristinum statum, qualiter ab exordio creata fuerant. Signum quarti diei: Bellue omnes, et omnia que mouentur in aquis marinis, congregabuntur super pelagus, more contentionis, inuicem mugientes et rugientes; nescientque  homines quid cantent, uel quid cogitent, sed tantum scit Deus, cui omnia uiuunt, officio gerendi. Hec quatuor signa pelagi sunt, et tria sequentia signa eris, et etheris sunt. Signum quinti diei: Omnia uolatilia celi concionabuntur in campis, unumquodque genus in ordine suo; eedem uolucres inuicem colloquentes et plorantes erunt, non gustantes, neque bibentes, aduentum iudicis timentes. Signum sexti diei: Flumina ignea ab occasu solis surgent, contra faciem firmamenti, usque ad ortum currentia. Signum septimi diei: Errantia sidera, et stationaria spargent ex se igneas comas, qualiter in cometis apparet, orbi, et eius habitatoribus. Signum octaui diei: Terremotus erit magnus, ita ut nullus homo stare possit, aut nullum animal, sed solo sternentur  omnia. Signum noni diei: Omnes lapides tam parui quam magni scindentur in quatuor partes, et unaqueque pars collidet alteram partem, nescietque ullus homo sonum illum, nisi solus Deus. Signum decimi diei: Omnia ligna siluarum, et olera herbarum sanguineum fluent rorem. Signum undecimi diei: Omnes montes, et colles, et omnia edificia humana arte constructa, in puluerem redigentur. Signum duodecimi diei: Omnia animalia terre de siluis et montibus uenient ad campos rugientia et mugientia non gustantia et non bibentia. Signum decimitertii diei: Omnia ab ortu solis sepulcra usque  ad occasum patebunt, cadaueribus surgentibus, usque ad horam iudicii. Signum decimiquarti diei: Omne humanum genus, quod inuentum fuerit, de habitaculis et de locis in quibus erunt uelociter abscedent, non intelligentes neque loquentes; sed discurrent  ut amentes. Signum decimi quinti diei: uiui homines morientur, ut resurgant cum mortuis longe ante defunctis  .


Sit nomen Domini Benedictum.





889-890 OPUSCULUM SEXAGESIMUM. EXPOSITIO MYSTICA HISTORIARUM LIBRI GENESEOS.



CAPUT PRIMUM. Dixit Deus: FIAT LUX, prima die.


Qualiter ualeat homo consummari et quomodo debeat perfici, liber hic succincte perstringit, prout ex mundi creationis ordine reperiri datur. Quia enim homo microcosmus, hoc est minor mundus esse dicitur, necesse est ut ad sue plenitudinis incrementa contendens ipsam mundane conditionis speciem imitetur, et, sicut uisibilis atque corporeus hic mundus per suarum partium molem et magnitudinem consummatus est, sic et homo noster interius ad sui plenitudinem paulatim perueniat per augmenta uirtutum. De qua spirituali plenitudine dicit Apostolus: »Donec occurramus omnes in uirum perfectum, in mensuram etatis plenitudinis Christi.« Tunc autem in homine dicitur ut fiat lux, cum datur ei ut illuminatio sibi credulitatis infulgeat;  prima quippe mentis lux fides est. Unde iam fidelibus Ephesiis bene dicit Apostolus: »Fuistis aliquando tenebre, nunc autem lux in Domino;« et hoc est primum in lege preceptum: »Audi, Isrel: Dominus Deus tuus unus est.« Tunc autem in homine primus dies fit, cum nouus ad fidem uenit.



CAPUT II. De firmamento et diuisione aquarum.

Secunda die fecit Deus firmamentum, et diuisiones aquarum, quarum alie ad inferiora defluerent, alie in superioribus remanerent. Quid autem firmamentum nisi robur est Scripturarum? Unde legitur quod celum in die iudicii plicabitur sicut liber. Quid autem sunt aque inferiores, nisi hominum  multitudines, iuxta illud Apocalypsis: »Aque multe, populi multi?« Quid uero superiores, nisi chori sunt angelorum? de quibus in psalmo dicitur: »Et aque omnes, que super celos sunt, laudent nomen Domini.« Angeli enim Scripturarum celum super se non habent, sed sub se, quia non egent ut uerbum Dei legentes audiant, qui ipsum Deum presentem clare conspiciunt et in eius semper amore flammescunt. Cum igitur homo per firmamentum, hoc est, per celestis eloquii documentum, iam incipit diuidere inferiores aquas a superioribus, id est, carnalia a spritualibus, terrena a celestibus separare; tunc in eo secundus fit dies, quia non modo fidei lumen, sed etiam rerum incipit habere discretionem.



CAPUT III. De aquarum congregatione in locum unum sub celo.


Facta igitur diuisione aquarum, hoc est, inter terrena et celestia, necesse est ut humana mens hec eadem terrena minutius diuidat, et sic reprobos homines, huius terrene sapientie salsugine prurientes, a iustis, fontem fidei sitientibus, tanquam ab arida mare, discernat. Infideles enim siue carnales quilibet a maris tentationum fluctibus quatiuntur, et tanquam procellarum cupiditatum et arrogantie tempestatibus intumescunt; sancti uero quique ac iusti uelut arida Deum sitiunt, et tanquam ferax terra uirentes bonorum operum fructus germinate contendunt. Ideoque cum dixisset Deus: »Et appareat arida,« eodem die itidem precipit: »Germinet terra herbam uirentem facientem semen, et lignum pomiferum faciens fructum.« Quisquis  ergo hoc solerter exsequitur, quisquis hoc subtiliter meditatur, huic procul dubio tertius iam dies exoritur. Unusquisque ergo se ab amara carnaliter sapientium salsugine diuidat, fontem uite Dominum, factus arida, diuine gratie fontem medullitus sitiat, bonorum fructuum germina proferat, ut sibi dies tertius illucescat.



CAPUT Iu. De luminaribus quarta die factis in firmamento celi.

His ita positis et salubriter ordinatis, anima hominis, quasi dimotis uitiorum tenebris, radiare incipit nitore uirtutum. Quid uero est quod prius germinat terra et protinus creantur luminaria, nisi quia, prodeunte boni operis germine, lux in anima  copiosior 891 oritur, ut imitari ualeat sui uestigia Redemptoris? Acceleret ergo mens humana spiritualium segetum germinare prouentum, ut rutilantibus diuine lucis radiis illustretur, quatenus, dum quarti diei luce perfruitur, etiam ad contemplanda celestia, more spiritualium uolucrum, rapiatur.



CAPUT u. Quod quinta die pisces et aues creati sunt.

Quinta die creati sunt pisces, per quos designantur, qui baptismatis sacramentum percipiunt, sicut, per uolucres, illi qui uirtutum pennis ad celestia se contemplanda suspendunt. Quintum ergo diem cum uolucribus habet quisquis mundi amore contempto quasi dedignatur cenum calcare terrenum, ac per contemplationis gratiam ad celestis glorie  se prouehit appetitum. Hic igitur non iam in terra graditur, sed per erem uolat, quia terrena queque despiciens ad celestia sitibundus anhelat, iuxta illud psalmi: »Sitiuit anima mea ad Deum, fontem uiuum.« Hic ergo quasi perfectus uir ad sui Conditoris merito formatur imaginem, qui tantam nimirum carismatum spiritualium possidet dignitatem, ut non iam solum quorumlibet normam precipiatur tenere sanctorum, sed et ipsum Dei, in quantum fas est, imitari conetur exemplum, sicut dicit Apostolus: »Estote imitatores mei sicut filii karissimi, et ambulate in dilectione, sicut Christus dilexit uos.« Differentia quippe magna erat inter Paulum, qui Christum imitabatur, et eos quos prouocabat ad imitandum seipsum, dicens: »Imitatores mei estote,  sicut et ego Christi.«



CAPUT uI. De sexto die.

Sexto die creatus est homo ad sui imaginem et similitudinem Creatoris. Quod utique sicut tunc factum est per humane conditionis exordium, ita nunc agitur per instaurationis intime sacramentum. Hic preterea inter omnia, scilicet aque simul et terre animantia, quasi monarchiam accipit, et quemdam sublimioris excellentie primatum, quia uir quisque perfectus ac uirtutibus consummatus nouit de singulis rectum proferre iudicium, sicut ait Apostolus: »Spiritualis homo iudicat omnia; ipse autem a nemine iudicatur.« Hunc itaque Deus omnipotens perfectum uirum, mundo scilicet mortuum  sibique uiuentem, suum constituit thronum ac per eum sepe iustitie sue promulgat edictum. Hinc est etiam quod ordo ille angelicus, per quem frequentius iudicia sua decernit omnipotens Deus, thronus uocatur, quia in eis summus sedet arbiter, cum iudicia per eos equitatis exercet. Perfectum itaque uirum Deus suum constituit solium, ut in eo suauiter requiescat. Unde et per Prophetam: »Super quem, inquit, requiescet spiritus meus, nisi super humilem et mansuetum, et trementem 892 sermones meos?« Et notandum quod per unumquemque diem dicitur: »Factum est uespere et mane, dies« talis. uespere scilicet ipsa boni operis perfectio est; mane uero lux mentis. Nam cum opus bonum ad perfectionem peruenit, tunc in operantis mente  lux gratie spiritualis exoritur, ut dum lucidum opus foris exsequitur, intrinsecus ipsa gratia spiritus illustretur.



CAPUT uII. Quod Sabbato, consummatis omnibus, requieuit Deus.

Sic itaque peruenitur ad Sabbatum, in quo Deus et ipse consummatis omnibus requiescit, et hominem requiescere precipit: Hoc itaque modo et homo fit Dei Sabbatum, et Deus Sabbatum hominis fit, quia ipse homo in Deo requiescit, et Deus in eo. »Manete in me, et ego in uobis, dicit Dominus;« ipse quippe nobis intemporale tempus et illocalis est locus. Illocalis scilicet, quia loco non circumscribitur; intemporalis uero, quia nunquam finitur.  Tempus itaque nobis est Deus, dum dicit in Euangelio Ioannis: »Nonne duodecim sunt hore diei?« Se scilicet diem, duodecim autem horas totidem dicit apostolos. Locus uero illic indubitanter exprimitur ubi propheta Dauid, cum premisisset: »Tu autem idem ipse es, et anni tui non deficient,« protinus addidit: »Filii seruorum tuorum habitabunt ibi,« haud dubium quin in te. Fecit itaque Deus celum et terram; tamen requieuisse non dicitur. Fecit germinantia terre et luminaria celi; et requieuisse non dicitur. Fecit omnia que pascuntur in terris et que mouentur in aquis; et in omnibus nunquam legitur requieuisse. Sed plasmato ad imaginem suam homine, Sabbatum protinus quietis illuxit, et sic humanitatis Conditor requieuit. Et  cum ipse per prophetam Isaiam dicat: »Celum mihi sedes est, terra autem scabellum pedum meorum,« quod in illorum creatione non dicitur, in sola hominis conditione quieuisse perhibetur. Et ut magis magisque preclaram huius diei septimi stupeas dignitatem, dicit Scriptura quod benedixit Deus diei septimo et sanctificauit illum, quia in ipso cessauit ab uniuerso opere suo; quod in ceteris diebus fecisse nullo modo reperitur. Quid enim est Deo Sabbatum sanctificare, nisi templum sibimet in sancti atque perfecti uiri mente struere? Sicut ait Apostolus ad Corinthios: »Templum Dei sanctum est, quod estis uos, et Spiritus sanctus habitat in uobis.« Porro autem, sicut de Sabbato diximus, ita quoque ratio exigit ut de templo dicamus quia et  Deus templum hominis, et homo est templum Dei, sicut in Apocalypsi Ioannes ait: »Templum non uidi in ea, Dominus enim Deus omnipotens templum illius est, et Agnus.« Templum itaque hominis Deus, templum Dei dicitur homo; hoc hominis templum spiritualis est paradisus, mens scilicet sancta, mens perfecta, mens munda, atque ad sui Conditoris imaginem signanter expressa. Hec, inquam, mens, siue rationalis anima iure dicitur paradisus, que et celestium carismatum est 893 fluentis irrigua et tanquam fertilium arborum uel herbarum sic uirentibus sanctarum uirtutum uernat germinibus adornata; fons enim ille siue fluuius qui illic dicitur egredi de loco uoluptatis ad irrigandum paradisum, quique diuiditur in quatuor capita,  ratio mentis est, ex qua uelut originali fonte quatuor uirtutes, iustitia uidelicet, fortitudo, prudentia simul ac temperantia, quasi totidem salutiferi gurgites, profluunt, qui terram nostri cordis fertilem reddunt. Lignum uero uite ipsa bonorum omnium mater est sapientia, de qua et Salomon ait: »Lignum uite est his qui apprehendent eam; et qui tenuerit eam, beatus.« Lignum uero scientie boni et mali transgressio est legis indicte experimentumque miserie, sed quia nobis propositum non est exponere cuncta per ordinem, sufficiant hec succincte, que huic negotio competunt, prelibasse.



CAPUT uIII. Immisit Dominus soporem in Adam.


Ad hoc Dei uirtus exinanita est ut infirma nostra firmaret; ad hoc Dei sublimitas inclinata est ut deiectos erigeret; ad hoc uita mori dignata est ut mortis imperium destruens ad uitam mortuos reuocaret: quod nimirum et in ipso generis humani declaratur exordio. Scriptum est enim: »Quia immisit Dominus soporem in Adam, cumque obdormisset, tulit unam de costis eius, et repleuit carnem pro ea, et edificauit Dominus Deus costam, quam tulerat de Adam, in mulierem.« Super quo cum loqueretur Apostolus, dicens: »Relinquet homo patrem et matrem suam, et adherebit uxori sue, et erunt duo in carne una,« presto subiunxit: »Sacramentum  hoc magnum est; ego autem dico in Christo et in Ecclesia.« Et uere magne uirtutis indicium mirande profunditatis est sacramentum. Per Adam siquidem Christus, per Euam designatur Ecclesia. Quid est autem quod prius Adam Deus soporauit, deinde costam ex eius latere, unde mulier formaretur, eduxit, nisi quia prius Redemptor in morte dormiuit, sicque de latere eius in Ecclesie sacramentum sanguis et aqua profluxit? Translata est Eua de uiri latere dormientis, exiuit et Ecclesia de latere Christi in cruce pendentis. Sed quid est quod omnipotens Conditor, cum mulierem de uiro, id est, fragilem sexum de fortiori propagare disponeret, non uiri carnem, sed os potius ad faciendam feminam sibi uoluit materiam exhibere? Potuit enim  Deus homini carnem subtrahere, unde femina formaretur, et hoc certe congruentius uideretur; fiebat enim sexus debilior, qui nimirum consequentius de carnis infirmitate quam ex ossis procederet fortitudine. Et, ut magis stupeas diuini operis sacramentum, non pro osse os reddidit; sed carne potius, quod in uiri corpore uacabat, impleuit. Unde Scriptura cum dicit: »Tulit unam de costis eius,« mox addit: »Et repleuit carnem pro ea:« poterat nempe ad mulierem plasmandam carnem uiro detrahere; poterat os et ossis dispendium immutilato corpore restaurare, sed os tulit, et carnem reddidit. 894 Sic fragilem de uirtute formauit; debilis itaque factus homo Adam, ut fortis fieret Eua. Infirmatus est Christus, ut roboraretur Ecclesia; illius enim infirmitas,  nostra est fortitudo, et ad hoc ille nostram pertulit infirmitatem, ut ad suam nos statueret fortitudinem, »Quod infirmum Dei,« ut ait Apostolus, »fortius est hominibus,« et alibi: »Nam si crucifixus est Christus ex infirmitate, sed uiuit ex uirtute Dei.« Nam etsi nos infirmi sumus in illo, sed uiuimus cum eo ex uirtute Dei. Enim uero seculi huius homines, qui bellorum ambiunt uirtute clarescere, qui per hora uulgi suas optant uictorias celebrare, cum ingressuri sunt prelium, in corpore suo quod infirmum est et molle subiiciunt, quod durum est atque ad penetrandum difficile superponunt; loricis quippe ferreis induuntur, et carnem, que facile cedit ictui. custodire contendunt, ut illud  durum ac forte, quod foris est, defendat molle quod intus est. Redemptor noster, cum mundi huius campum pugnaturus ingreditur, ad debellandas huius eris nequitias fortis preliator armatur; quia nouum debebat instruere prelium, nouum induit genus armorum; uidelicet ut quod infirmum est superponeret, et quod robustum est occultaret; loricam siquidem imbecillem carnis induit, et insuperabilem diuinitatis fortitudinem occultauit. Sic per carnem diabolus a secundo homine perdidit, qui per carnem dudum primum hominem superauit eidemque nunc ruine facta est causa, que uictorie fuerat de primo parente materia.



CAPUT IX. Quod, deambulante Domino in paradiso, Adam, quia nudus esset, se abscondit.


Frigus concretum pectori uocem interrumpere consueuit, hoc denique frigus iam tunc ille conceperat, qui, deambulante Domino ad auram paradisi post meridiem, raucis quodammodo uocibus respondebat: »Audiui uocem tuam, et timui, eo quod nudus essem, et abscondi me.« Porro quia meridianus ab illo iam feruor abierat, aura, que frigoris est alumna, huc accedebat, quia et illum iam innocentia sublata nudauerat. Hec omnia quid aliud innuunt, quam quia illius uiscera exstincti amoris algor obstrinxerat, atque idcirco uox illius in auribus Domini raucum sonabat? Ab hoc plane frigore Abraham alienus exstiterat, de quo Scriptura pronuntiat: »Quoniam apparuit ei Dominus in ipso feruore  diei,« et Sponsus ille celestis, sicut in Canticis legitur: »Pascit et cubat in meridie.«



CAPUT X. De Cain septuplum ultio dabitur, de Lamech septuagies septies.

Ut beatus Lucas expiari nos a nostris sceleribus per aduentum nostri Saluatoris ostendat, non ab euangelice narrationis exordio, sed a baptismo duntaxat et Christi cognatione ordinem eius inchoat, quem per septuaginta 895 septem cognationis gradus ascendendo describit, quod et in libro Geneseos euidenter ostenditur, ubi Lamech uxoribus suis dixisse narratur: »Septuplum ultio dabitur de Cain, de Lamech uero septuagies septies.« Ultio quippe de Lamech septuagies septies danda dicitur, quia  septuaginta septem homines de femoribus eius perhibentur egressi ac postmodum diluuio uorante referuntur absorpti. Sed qua Lamech percutiens siue percussus exprimitur, quid per hunc nisi primus parens humani generis figuratur? Qui nimirum et peccati telum, quo primus ipse percussus interiit, uniuerse quoque successure posteritati uulnus inflixit. De hoc ergo Lamech septuagies septies ultio data est, quia peccatum, quod primus homo contraxit, per septuaginta septem generationes in humano genere uigunt usque ad Christum; peccatum siquidem originale permansit, quod ipse per baptismi sacramenta deleuit, ubi uidelicet de illo dicitur: »Ecce Agnus Dei, ecce qui tollit peccata mundi.«



CAPUT XI. Fac tibi arcam de lignis leuigatis, et bitumine linies intrinsecus et extrinsecus.


Arcam, que octo animas inter cataclysmi fluenta continuit, intrinsecus et extrinsecus liniri bitumine uox diuina precepit; sancta scilicet Ecclesia, que ad resurrectionis gloriam tendit, sic intus et extra bitumine linitur, ut et foris blandiatur in fraterna dilectione, et intus cohereat in dulcedinis mutue ueritate. Quisquis enim intus amat, sed foris fratribus morum inconsona asperitate discordat, intrinsecus quidem bitumen habet, sed extrinsecus non habet; quisquis uero se specie tenus affabilem prebens amicitiam simulat, sed in cordis occulto ueritatem amicitie non seruat, damnabiliter intus hiat,  cum forinsecus superducti bituminis simulatione cohereat. Quorum uidelicet a diluuiali naufragio neuter eripitur, quia duplici caritatis bitumine, ut diuinitus preceptum est, minime munitur; qui autem se et foris prebet amabilem, et intus conseruat amantem, foris cum ramis uerbi fructus exhibet beneficii, intus altam radicem figit, quia medullitus diligit. Hic profecto et intus et extra bitumine linitur, quia duplici caritatis glutino cum proximis federatur. Porro autem quia de lignis leuigatis prius arca fieri precipitur et sic deinceps ut bitumine liniatur, per hoc aperte nobis innuitur ut ligna nostra, duri uidelicet inculti et asperi mores, prius expoliri debeant per spiritualis exercitii disciplinam, ut compacte dehinc fabrice bitumen accedat; quandiu  enim hominum mores asperi sunt et inculti, inaniter eis caritatis gluten apponitur, quia ab inuicem cito dissiliunt, dum in eis polite moralitatis equata confederatio non tenetur.



896 CAPUT XII. De mensura arce diluuii.

Crucis mysterium arca illa continuit, cuius longitudinem trecentorum fuisse cubitorum Scriptura definit. Qui uidelicet numerus in thau littera, que crucis exprimit speciem, continetur. Porro sicut Ne cum suis per aquam lignumque saluatur, sic et Christi familia aqua saluatur et ligno, dum et baptismo salutis abluitur, et uiuifice crucis impressione signatur.

Que uidelicet arca, ut in sacramento Christi humani corporis uideatur equiparare mensuram, trecentos  habuisse cubitos in longitudine, triginta uero in altitudine perhibetur. Trecenti namque quinquagenarium numerum sexies, et tricenarium in se decies includunt; et humani corporis longitudo a capitis uertice usque ad pedes sexies tantum habet, quantum latitudo, que est a dextera usque ad sinistram; et decies tantum quantum altitudo, que est ante et retro. Sic nimirum arca in trecentenario longitudinis sue numero speciem crucis, et in totius sue dimensionis altitudine figuram tenet Dominici corporis. Et sicut anime septem donantur Ne, ut per lignum saluentur in aquis diluuii, sic septem Ecclesie septiformi Spiritu replete saluantur in Christo per lignum crucis et aquam baptismatis.  Per lignum nempe nos seruituti sue princeps superbie subdidit, et per lignum nos humilitatis auctor Christus Dominus in libertatis titulum reuocauit.



CAPUT XIII. Quod cubitis quindecim altior fuit aqua diluuii super omnes montes.

Quindenarius numerus, quia ex septem et octo constat, mysterium in se continet beate quietis et future resurrectionis; Deus enim, initio mundi conditi, septimo die requieuit, et octauo die, cum mundum redimeret, resurrexit. Utriusque numeri huius sacramentum continetur specialiter in baptismo, ubi scilicet noui de uetustate resurgimus, et deinceps quiescere a mundani strepitus perturbatione iubemur. Hoc denique septime quietis et octaue resurrectionis  mysterium non intelligunt qui uel glorie mundane iactantia, uel terrene sapientie uanitatibus intumescunt. Unde apte hic dicitur quia »quindecim cubitis altior fuit aqua super omnes montes quos operuerat.« Montes scilicet, superbos significant et elatos. Altum ergo atque profundum resurrectionis et quietis intime sacramentum omnem transcendit intellectum alta sapientium superborum.



CAPUT XIu. Quod diluuium cepit minui post centum et quinquaginta dies.

»Reuerse sunt aque de terra euntes et redeuntes, et ceperunt minui post centum 897 et quinquaginta dies.« Quoniam in regenerationis nostre mysterio septima requies cum octaua resurrectione  coniungitur, bene in Genesis libro dicitur: »Quia reuerse sunt aque de terra, et ceperunt minui post centum et quinquaginta dies;« septuaginta namque, qui a septem, et octoginta qui ab octo dinumerantur, simul iuncti centum quinquaginta fiunt.



CAPUT Xu. Quod arca requieuit mense septimo.

Requieuit arca mense septimo, uigesimo septimo die mensis super montes Armenie. Que nimirum septuagenarii requies bene in baptismo commendatur, quod uidelicet per diluuium illud figuratum esse dignoscitur; in quo noui de Adam uetustate resurgentes deinceps quiescere a mundani strepitus perturbatione iubemur.



CAPUT XuI. De coruo et columba ex arca dimissis.


In huius quippe mundi salo iusti laborant, ubi suam reprobi possident requiem. Quam diuersitatem bene coruus et columba ex arca dimissi significant; coruus enim, cadaueribus insidens, ad arce claustra non rediit; columba uero reuersa est, quia ubi pes eius requisceret non inuenit. Hic enim, ubi praui quique carnalibus se uoluptatibus satiant, sancti uiri reperire nequeunt ubi ad quiescendum desiderii sui pedem ponant.



CAPUT XuII. Quod dimisit iterum Ne columbam ex arca.

Cum mundi crimina diluuio quodam expiarentur effuso, futuri muneris columba similitudinem protulit,  cum per oliue ramum pacem terris redditam nuntiauit. Ait enim Scriptura: »Exspectatis autem septem diebus aliis, rursum dimisit Ne columbam ex arca; at illa uenit ad eum portans ramum oliue uirentibus foliis in ore suo.« In emissione ac reuersione columbe septenarius numerus ponitur, quia Spiritus sanctus, qui in mundi principio ferebatur super aquas, iam uesperascente seculo sanctam repleuit Ecclesiam.



CAPUT XuIII. uenite, faciamus ciuitatem.

»Cum proficiscerentur de oriente in occidentem, inuenerunt campum in terra Sennaar et habitauerunt ibi in eo.« Cum Christus uero sit Oriens, propheta testante Zacaria, qui ait: »Ecce uir, Oriens  nomen eius;« de oriente ueniunt, qui a Christi consortio, male uiuendo, uel proximos lacerando recedunt. Sennaar autem interpretatur excussio dentium, siue fetor eorum. In campo ergo Sennaar habitant, qui non constituti in arca uirtutum, 898 sed potius in ualle uitiorum, dentes excutiunt, ut proximos suos detractionibus mordeant et quasi rodant, et fetores emittunt, dum in cenose conuersationis squaloribus computrescunt. Sed eorum dentes Deus excutit, dum peruersorum quorumlibet facta simul et uerba confundit: unde et illic dicitur: »Idcirco uocatum est nomen eius Babel, quia ibi confusum est labium uniuerse terre, et dispersit eos Dominus super faciem cunctarum regionum.« Recte ergo dicitur, quia illi homines et uane glorie  captatores, nimirum dicentes ad alterutrum: »uenite, faciamus nobis ciuitatem et turrim,« etc., habitauerunt in campo Sennaar, quod apud nos, sicut dictum est, sonat excussio dentium, uel fetor eorum; quoniam peruersi quique, dum contra diuine legis mandata superbiunt, dum aduersus Deum ceruicem cordis arroganter erigunt, et proximis damnabiliter detrahunt, ipsi procliuius in obcene uite sterquilinio uolutantur. Et de excussione quidem dentium in psalmo dicitur: »Dentes peccatorum contriuisti.« Item: »Deus conteret dentes eorum in ore ipsorum, molas leonum confriget Dominus.« De fetore quoque eorum legitur: »Computruerunt iumenta in stercore suo.« Item in Threnis:  »Qui nutriebantur in croceis, amplexati sunt stercora.« Item Isaie III: »Erit pro suaui odore fetor.« Quisquis enim uult edificium fundare quod facile ruine non sit obnoxium, necesse est eum non lateres et bitumen habere, que repente dissiliant, sed lapides potius et saxa, que parietes coniungant, et calcis ac sabuli cementum, quod ipsos parietes inuiolata lapidum compago fortiter firmiterque constringat. Quod ergo iam dicti Babylonii lateres pro saxis et bitumen pro cemento habebant, carnalis uite significatur edificium, ad uim uentorum uel impetum fluminum quantocius obruendum.



CAPUT XIX. De quinque regibus Sodome et Gomorrhe, qui a quatuor regibus interfecti sunt.


Prudentia huius mundi inimica est Deo; legi enim Dei non subiicitur, nec enim potest. Hinc est quod sicut in libro Genesis quinque reges, qui subesse noluerunt Chodorlahomor, a quatuor regibus superati sunt. Et ubi? In ualle siluestri, que nunc dicitur mare Salis. Qui sunt enim quatuor reges, nisi quatuor uirtutes quas Scriptura sacra nominat principales? Quid uero per quinque reges, nisi totidem sensus corporis, ac per eos exterior scientia designatur? Sicut autem ille quatuor uirtutes uelut ex originali matris sue, rationis scilicet, fonte procedunt, sic isti in terrene sapientie uanitate  uelut in conualle salsuginis immorantur, ibique a suis hostibus sunt prostati, quia dignum est ut in anima hominis spiritualis sapientia uincat, et carnalis prudentie calliditas pereat. Hinc et de Dauid legitur: »Quia fecit sibi nomen, cum reuerteretur capta Syria in ualle Salinarum, cesis duodecim millibus.«



899 CAPUT XX. Quod Abraham cum Deo sacrificauit, pecora diuisit, aues non.

»Qui tollens, inquit Scriptura, uniuersa hec, diuisit ea per medium, et utrasque partes circa se altrinsecus posuit, aues autem non diuisit.« Terrena quidem animalia contra se et altrinsecus opponuntur, quia terreni quique contra proximos  iurgiis et contentionibus seuiunt, uel certe occultis aduersus eos odiorum fomitibus inardescunt. At contra, qui sese in altum desiderii celestis pluma sustollunt, dum sacrificium Deo semetipsos offerunt, a mutue dilectionis glutino non recedunt.



CAPUT XXI. Abraham uolucres descendentes super sacrificia abigebat.

Maligni spiritus uel orationes nostras prauis cogitationibus, uel opera bona peccati cuiuslibet contaminatione corrumpere nituntur. Unde scriptum est quia, cum Abraham Deo sacrificium de pecoribus ac uolucribus deuotus offerret, descenderunt uolucres super cadauera, et abigebat eas Abraham. Quid enim exprimunt uolucres, nisi reprobos spiritus  per era uolitantes? uolucres ergo a sacrificio nostro repellimus, cum orationum seu operum nostrorum uictimas a malignis spiritibus eas fedare tentantibus prouide custodimus.



CAPUT XXII. Cum sol occumberet, sopor irruit super Abraham, et horror magnus inuasit eum.

Cum sol occumberet, sopor irruit super Abraham, et horror magnus et tenebrosus inuasit eum. Solis occubitus mundi designat occasum; horror uero magnus et tenebrosus uitiorum figurat criminumque caliginem, que quotidie pestilenter perhorrescunt per estuantem reproborum hominum prauitatem. Unde et illic paulo post additur: »Cum  ergo occubuisset sol, facta est caligo tenebrosa, et apparuit clibanus fumans.« Sicut enim fumus ex igne clibani uaporantis egreditur, ita uitiorum omnium flagitiorumque caligo de camino estuantis auaritie generatur, sicut dicit Apostolus: »Quia radix omnium malorum auaritia est.« Et hoc circa finem diei, hoc est circa finem mundi. Fumans ergo clibanus tenebrosam caliginem generat, quia caminus auaritie, qui in pectoribus hominum prauorum estuat, multis diuersitatum tenebris mundum pestilenter obscurat. An non mentes infelicium cecat, que scilicet et fidem tollit, et omnium uirtutum in eorum cordibus lumen exstinguit? Unde cum illud premisisset Apostolus, presto subintulit: »Quam, uidelicet auaritiam, quidam appetentes errauerunt  a fide, et inseruerunt se doloribus multis;« multis quippe doloribus se inserunt, dum propter temporalia lucra infederabili a se inuicem simultate 900 dissiliunt, et plerumque, dum pro corporalibus in arma concurrunt, corporibus animas exuunt. Qui uero solis celestibus inardescunt, pro doloribus oblectationibus potiuntur, quia in fraterne caritatis dulcedine unanimiter uiuunt. Hinc est quod illo sacrificio uespertino, quod tunc Abraham obtulit, pecora quidem terrena ab inuicem sequestrata composuit, sed uolatilia non adiunxit. Unde Scriptura: »Qui tollens, inquit, uniuersa hec, diuisit ea per medium, et utrasque partes altrinsecus contra se posuit, aues autem non diuisit.«



CAPUT XXIII. Descendam, et uidebo an clamorem qui uenit ad me opere compleuerint.


Si Creatoris nostri facta uigilanter attendimus, ad credenda quelibet mala fidem adhibere facile non debemus; ipse enim, cuius oculis nuda et aperta sunt omnia, non dedignatus est, cum loqueretur ad Abraham super Sodomorum clamore qui ad eum uenerat, dicere: »Descendam, et uidebo utrum clamorem qui uenit ad me opere compleuerint. An non est ita, ut sciam?« Quod profecto ad nil aliud dictum uidetur, nisi ut humana doceatur ignorantia sine experimentis audita non credere, incognita non leuiter iudicare, nec ante sententiam promere quam rem dubiam testimoniis approbare.



CAPUT XXIu. Quod Sodomite, dum conarentur ad angelos uiolenter irrumpere, cecitate percussi sunt.


»Et ecce, inquit Scriptura, miserunt manum uiri, et introduxerunt ad se Loth, clauseruntque ostium, et eos qui foris erant percusserunt cecitate a minimo usque ad maximum, ita ut ostium inuenire non possent.« Sodomite nempe uiolenter ad angelos conantur irrumpere, cum immundi homines ad Deum tentant per sacri ordinis officia propinquare. Sed ibi profecto cecitate percutiuntur, quia iusto Dei iudicio in tenebras interiores cadunt; ita ut nec ostium inuenire preualeant, quia, a Deo diuisi peccando, unde ad eum reuertantur ignorant. Qui enim non per humilitatis iter, sed  per arrogantie uel tumoris anfractus ad Deum accedere gestiunt, patet profecto quia unde ingressionis aditus pateat non agnoscunt. Sed quia ostium Christus est, sicut ipse dicit: »Ego sum ostium,« et qui Christum exigentibus peccatis amittunt, qua intrare celestium ciuium habitaculum possint, ostium non inueniunt. In reprobum autem sensum traditi sunt, quia, dum reatus sui pondus improprie mentis statera subtili consideratione non trutinant, grauissimam plumbi massam pennarum inanium leuitatem putant. Quod ergo illic dicitur: »Percusserunt eos qui foris erant cecitate,« hoc Apostolus manifeste declarat, cum dicit: »Tradidit eos Deus in reprobum sensum.« Et quod illic subiungitur: »Ut ostium inuenire non possint,« hoc iste patenter  exponit, cum ait: »Ut faciant 901 que non conueniunt,« ac si diceret, ut intrare tentent unde non debent.



CAPUT XXu Quod Abraham unicum sibi filium sacrificandum Deo obtulit.

Abraham dum immolare Deo filium suum uoluit, cuncta pene per ordinem passionis Christi sacramenta signauit. Sicut Abraham, qui pater excelsus dicitur, unicum et dilectum filium Deo offerre non dubitauit, ita et summus Pater unigenitum Filium pro nobis omnibus tradidit. Et sicut Isaac ipse sibi ligna portauit quibus erat imponendus, ita quoque Christus crucis sue passionis gestauit in humeris lignum, in quo erat pro nostra salute passurus. Duo  autem serui illi procul dimissi Iudeos significant, qui, cum seruiliter uiuerent et carnaliter saperent, non intellexerunt altissimam humilitatem Christi, atque ideo non ascenderunt in montem, locum uidelicet sacrificii. Cur autem duo serui, nisi quia, peccante Salomone, ex una Isrelitica plebe duo facti sunt populi? quibus utique sepe per prophetam dicitur: »Aduersatrix Isrel, et preuaricatrix Iuda.« Asinus autem ille quo utebatur Abraham tunc, insensata erat stultitia Iudeorum. Illa plane bruta stultitia portabat omnia sacramenta; que tamen quid ferret, uelut irrationale animal, ignorabat. Iam uero quid est quod dictum est eis: »Exspectate hic cum asino; postquam autem adorauerimus, reuertemur ad uos?« Audi Apostolum: »Cecitas, inquit, ex parte in Isrel facta est,  ut plenitudo gentium intraret, et sic omnis Isrel saluus fieret.« Quid est enim quod dicitur: »Cecitas in Isrel facta ex parte?« Hoc est uidelicet: »Exspectate hic cum asino, ut plenitudo gentium intraret,« hoc est, »postquam adorauerimus;« ubi uidelicet sacrificium Dominice passionis impletum per omnes gentes fuerit predicatum. Quod autem sequitur: »Et sic omnis Isrel saluus fieret,« hoc est, reuertemur ad uos. Quid est autem quod aries inter uepres herens cornibus inuenitur, qui pro Isaac immolatus offertur? Crux nempe cornua habet; duo siquidem ligna inuicem compinguntur, et sic crucis speciem reddunt; hinc est enim quod de Christo scriptum est: »Cornua sunt in manibus eius.«  Herens ergo cornibus aries, Christus est crucifixus inter aculeatas et uulnificas Iudeorum iniquitates. Sicut ipse per Ieremiam conqueritur, dicens: »Spinis peccatorum suorum circumdedit me populus hic.« Peracto sacrificio, dicitur Abrahe: »In semine tuo benedicentur omnes gentes.« Et postquam Dominus dixit: »Foderunt manus meas et pedes meos,« paulo post in eodem psalmo subiecit: »Reminiscentur, et conuertentur ad Dominum uniuersi fines terre, et adorabunt in conspectu eius omnes patrie gentium. Quoniam Domini est regnum, et ipse dominabitur gentium.« Oblato itaque Abraham filio, et pro ariete immolato, appellauit nomen loci illius, »Dominus uidet,« quia Dominus noster, postquam in ara crucis oblatus mortis nostre debitum  soluit, uidendum se deinceps fidelium suorum obtutibus prebuit, 902 ut nimirum redempti omnes illum iam per fidem inueniant, qui eatenus fidei oculos non habebant.



CAPUT XXuI. De Lia et Rachel uxoribus Iacob.

Porro non est obscurum quod Laban duas filias habuit, quarum iuniorem Iacob in coniugium copulauit, ad cuius tamen amplexus peruenire non potuit, donec maiorem ignarus atque ideo inuitus accepit. Sed quia rem scientibus loquor, non mihi multis elaborandum est uerbis. Laban quippe dealbatio interpretatur. Quis autem ad Deum conuertitur, nisi ut, deposita peccatorum nigredine, per remissionis gratiam dealbetur? sicut ipse pollicetur,  dicens: »Si fuerint peccata uestra ut coccinum, quasi nix dealbabuntur.« Quod felix ille peccator postulabat, cum diceret: »Mundabor, lauabis me, et super niuem dealbabor.« Lia interpretatur, laborans; Rachel, uerbum siue principium. Sed, si Scripturam diligenter attendimus, nec uno quidem die seruisse Iacob propter Lie desiderium reperimus, sed per totas illas annorum hebdomadas pro sola Rachel seruituti subiacuit. Insuper et ipsam Liam ad illius intuitum tolerauit. Quis enim ad Deum idcirco conuertitur, ut labores et erumnas ac tentationum certamina patiatur? Omnis enim Deum querentis intentio hoc sperat, ad hoc spectat, ut ad requiem quandoque perueniat, et in summe contemplationis gaudio, uelut in pulchre Rachel amplexibus, requiescat,  uidelicet ut per uerbum quod audit ascendat ad uidendum principium quod quesiuit. Sed necesse est ut hunc diuersorum certaminum labor exerceat antequam ad quietis intime suauitatem, quam concupiscit, attingat. Prius seruitute deprimitur, ut iure postmodum ad perfecte libertatis titulos prouehatur. Septem uero annis sub dealbationis gratia seruit, cum septem ea que ad proximi dilectionem pertinent Decalogi mandata custodit, uidelicet ut primo timore constrictus atque ideo seruitutis iugo depressus saltem a uetuste legis incipiat institutis, ut nimirum parentes honoret, ut non mechetur, non occidat, non furetur, non falsum testimonium proferat, non uxorem alterius, nec  rem proximi concupiscat. Quibus rite seruatis, non mox, ut sperabat, ad contemplationis oblectamenta perducitur, ut uelut exspectate diu Rachel pulchritudine perfruatur, sed Lia sibi per noctem inopinato supponitur, quia inter humane huius ignorantie tenebras tolerantia sibi laboris iniungitur; ex qua tamen iam numerosam sobolem suscipit, quia uberes spiritualis lucri per hunc laborem fructus acquirit. Hanc itaque tolerat, ut ad illam quandoque perueniat que perseueranter amat. Suadetur ergo ut per alios septem annos seruire desudet, quia profecto necesse est ut adhuc alia septem precepta obseruet, sed iam aliquanto liberior, non legalia tanquam seruus, sed euangelica sicut gener, uidelicet ut sit pauper spiritu, sit mitis, lugeat, esuriat sitiatque  iustitiam, sit misericors, mundum cor habeat, sit postremo pacificus. 903 Enimuero uellet homo, si fieri posset, nullas laborum molestias agendo perferre, sed protinus in ipsius sui tirocinii rudimentis ad pulchre contemplationis delicias peruenire; uerumtamen hoc non in terra morientium fit, sed in terra uiuentium. Quod significare uidetur illud quod ad Iacob dicitur: »Non est, inquit Laban, in loco nostro consuetudinis, ut minores ante tradamus ad nuptias.« Nec absurde maior appellatur, que prior est tempore. Prius est enim in Domini eruditione labor boni operis quam requies contemplationis. Expletis itaque duabus, altera uidelicet legis antique, altera euangelice gratie, mox ad diu desiderate Rachel peruenitur amplexus, quia quisquis pertingere  ad diuine contemplationis oblectamenta desiderat, prius necesse est ut utriusque Testamenti peragere mandata contendat.



CAPUT XXuII. De Bala et Zelpha.

Sed quia electus quisque, perfectionis sue limite non contentus, filios etiam Deo gignere speciali fecunditate desiderat, postquam coniugale fedus Iacob cum duabus sororibus iniuit, ad propagandum uberioris germen sobolis ancillas quoque ad generandi usum suscipere non refugit; atque, ut omnia spiritualibus intelligantur redundare mysteriis, ipsa quoque ancillarum nomina sub mysticis sunt prenuntiata figuris. Nam Bala interpretatur inueterata; sane quia intellectum spiritualis substantie nudis  uerbis humana lingua nequit exprimere, quandoque doctrina sapientie per quasdam corporeas similitudines audientem nititur informare. De ueteri autem uita et carnalibus sensibus dedita corporee cogitantur imagines, quarum uidelicet ad docendum usus assumitur, cum aliquid ex incomprehensibili et incommutabili essentia diuinitatis auditur. Rachel itaque maluit utcunque filios ex ancilla suscipere quam omnino sterilis permanere, quia doctrina sapientie, siue gratia contemplationis, per exteriorem scientiam, uel uisibilium rerum formas auditoribus intimat quidquid de uisibilibus intra arcana occultat; et sic quodammodo per ancillam filios accipit, dum per eam, que sub se est, scientiam spirituales Deo filios  parit. Zelpha uero interpretatur os hians. Hec igitur ancilla illos figurat quorum, in predicatione euangelice fidei, os quidem hiat, sed cor non hiat. De quibus uidelicet scriptum est: »Populus hic labiis me honorat, cor autem eorum longe est a me;« et de quibus Apostolus: »Qui predicas, inquit, non furandum, furaris:« uerumtamen ex hac ancilla coheredes futuros alios Lia filios accepit, quia sepe per tales predicatores actiua uita multos regni filios adoptauit. De quibus ueritas dicit: »Que dicunt, facite; que autem faciunt, facere nolite;« et Apostolus: »Siue, inquit, ex occasione, siue ex ueritate Christus annuntietur, et in hoc gaudeo, sed et gaudebo.« Hoc autem in his considerandum esse perpendimus, quia, sicut Iacob solius Rachelis intuitu  omnes illas mulieres accepit ex quibus filios genuit, sic quisquis, sub dealbationis gratia 904 constitutus, fructificare Deo spirituali fecunditate desiderat, necesse est ut per omne quod agit ad contemplationis gratiam semper tendat.



CAPUT XXuIII. Quod Rachel nomen filii sui Beniamin uocauit.

Egrediente anima, Rachel pre dolore, et imminente iam morte, uocauit nomen filii sui Benoni, id est, filius doloris mei; pater uero appellauit eum Beniamin, id est filius dextere. Per Rachel enim Ecclesia non immerito designatur, que nimirum et ad instar ouis innocenter uiuit, et per studium contemplationis ad uidendam Redemptoris sui speciem medellitus inardescit, qui de se requirentibus Iudeis ait: »Ego  principium, qui et loquor uobis.« Per Beniamin uero, quo nascente mater emoritur Rachel, designatur Paulus, quem de hac stirpe exstitisse nemo est qui dubitet. Et Beniamin bene nascente, mater emori dicitur, quia, appropinquante ad lucem noue regenerationis Saulo, persecutionibus Ecclesia per eum grauiter impugnatur. Sicut Lucas in Actibus apostolorum: »Saulus, inquit, deuastabat Ecclesiam, per domos intrans, et trahens uiros ac mulieres, tradebat in custodiam.« Congrue itaque Rachel Benoni, id est, filium doloris nostri uocat, quem Iacob Beniamin, id est, filium dextere nuncupat, quia Paulus, qui matris Ecclesie dolor exstiterat, qui eam quodammodo, dum nasceretur, impugnando peremit, a Deo Patre filius dextere est appellatus, dum per eum  diuina potentia aduersus gentes, quasi per fortem suam dexteram, dimicauit, uerborum iacula ualenter intorsit, salubres cordium plagas intulit, et per eum, deuictis atque prostratis hostibus, cum gloria triumphauit. Hinc est quod idem Paulus ad Galatas ait: »Cum placuit autem ei qui me segregauit ex utero matris mee et uocauit per gratiam suam, ut reuelaret Filium suum in me, ut euangelizarem eum gentibus, continuo non acquieui carni et sanguini.« Non ergo immerito filius dextere Paulus uocatur, per quem omnis gentium multitudo, que ad dexteram Dei ponenda est, ad fidei sacramenta colligitur.



CAPUT XXIX. Quod Onan inuenit aquas calidas in solitudine, dum pasceret asinos patris sui.


Iste est Onan qui inuenit aquas calidas in solitudine, dum pasceret asinos Sebeon pastris sui. Hoc plane quantum ad litteram uidetur friuolum. Quid enim ad sacram Scripturam pertinet ut referat quia custos asinorum aquas reperit in deserto? Sed ubi in sacris litteris nulla uidetur utilitas, ad spiritualem intelligentiam necesse est ut mens recurrat. Quid est enim per figuram, Onan in solitudine patris asinos pascere, nisi spiritualem quempiam uirum, cui Deus Pater est, simplices fratres sub discipline remotioris studio custodire? Et quid 905 est aquas calidas inuenire, nisi in compunctionis  lacrymas, que de feruore sancti Spiritus eliciuntur, erumpere? Nam et ipsa interpretatio nominum huius figure non refugit intellectum. Onan siquidem dolor tristitie eorum, siue mussitatio uel murmuratio interpretatur. Quisquis enim uere compunctionis tristatur dolore, quasi sub quadam querula mussitatione aduersum prauitatem uite sue murmurare compellitur. Ipse quippe in equitate principaliter stat, qui a iustitie rectitudine nulla necessitate coactus exorbitat. Onan ergo dum patris sui Sebeon asinos pasceret, aquas calidas reperit, quia quisquis se per uite rectitudinem Deo filium exhibet, ac de peccatis suis medullitus dolet, dum se reddit in peruigili fratrum cura sollicitum, diuino munere percipit gratiam lacrymarum. Nam et beata illa peccatrix  prius pedes Domini unguento perunxit, postmodum alabastrum unguenti pretiosi super caput recumbentis effudit. Caput Christi Deus: pedes Christi serui Dei. Sicut enim illa, dum humanitati Christi dependit obsequium, ad diuinitatis attingere meruit intellectum, sic doctor Ecclesie, dum membra custodit, contemplande diuinitatis gratiam percipit.



CAPUT XXX. Descendit Iudas in Thamna ad tondendas oues.

Descendit Iudas in Thamna ad tondendas oues cum Hira opilione gregis sui Odolamite. Thamnas autem deficiens interpretatur; per quam uidelicet synagoga, in qua reges et prophate defecerant, simul et unctio, donec ueniret cui repositum erat,  ostenditur. Unde etiam per Prophetam dicitur: »Cum uenerit sanctus sanctorum, cessabit unctio.« Quid itaque per Iudam, qui ad tondendas oues in Thamna uenit, nisi Redemptor noster intelligitur, 906 qui ut oues, que perierant domus Isrel, exoneraret peccatis, ad Synagogam uenisse cognoscitur? Unde sponsus ad sponsam in Canticis: »Dentes tui sicut grex tonsarum, que ascenderunt de lauacro.« uenit itaque Iudas ad tondendas oues, non quidem solus, sed cum pastore suo Odolamite, cui nomen erat Hiras. Quid per Odolamitem, nisi Ioannem intelligimus? Interpretatur autem Odolamites testimonium in aqua. Cum hoc plane testimonio uenit Dominus ad aquas baptismatis, habens quidem  maius te timonium Ioannis, sed, propter infirmas oues, hoc testimonio uti dignatus est in aqua. Unde cum uideret eum ad Iordanis fluenta propinquantem, protinus exclamans ait: »Ecce Agnus Dei, ecce qui tollit peccata mundi.« Et Euangelista dicit: »Testimonium perhibuit Ioannes, dicens: Quia uidi Spiritum descendentem tanquam columbam de celo et manentem super eum, et ego nesciebam eum, sed qui misit me baptizare in aqua, ille mihi dixit: Super quem uideris Spiritum descendentem et manentem super eum, hic est qui baptizat in Spiritu sancto.« Cui sane uisioni et nomen pastoris illius aptissime congruit. Interpretatur enim Hiras, fratris mei uisio. Erat quippe Dominus frater Ioannis, non modo  secundum semen Abrane, sed et iuxta cognationem Marie et Elisabeth. uidit itaque Ioannes fratrem suum adhuc clausum in utero, uidit in baptismo, uidit oculo carnis hominem, uidit in spiritu maiestatem. Unde utriusque huius hominis interpretationem, Hiras uidelicet, quod est fratris mei uis o, et Odolamites, quod sonat testimonium in aqua, idem Ioannes sub unius sententie uersiculo comprehendit, dicens: »Ego uidi, et testimonium perhibui, quia hic est Filius Dei.« ueniente ergo Iuda ad oues tondendas, Thamar mutat habitum, quia mutat spirituale uocabulum. Thamar quippe commutans interpretatur; nam de Synagoga fit Ecclesia.


Sit nomen Domini benedictum.





ALEXANDRI II DIPLOMA DE LEGATIONE S. PETRI DAMIANI IN GALLIAS. [1Kb]



907-908 ALEXANDER, seruus seruorum Dei, G. Remensi, R. Senonensi, B. Turonensi, M. Bituricensi, T. Burdigalensi archiepiscopis, salutem et apostolicam benedictionem.


Non ignorat sancta uestra fraternitas, dilectissimi, quod ex auctoritate sedis apostolice, cui nos indignos clementia diuina prefecit, totius uniuersalis Ecclesie regendus ac disponendus nobis status incumbit. Quoniam igitur, pluribus Ecclesiarum negotiis occupati, ad uos ipsi uenire non possumus, talem uobis uirum destinare curauimus, quo nimirum post nos maior in Romana Ecclesia auctoritas non habetur: Petrum uidelicet Damianum, Ostiensem episcopum: qui nimirum et noster est oculus et apostolice sedis immobile firmamentum. Huic itaque uicem nostram  pleno iure commisimus, ut quidquid in illis partibus, Deo auxiliante, statuerit, ita ratum teneatur et firmum,  ac si speciali nostri examinis fuerit sententia promulgatum. Quapropter uenerabilem sanctitatem uestram fraterna caritate monemus, et insuper apostolica uobis auctoritate precipimus ut talem tantumque uirum, tanquam nostram personam, digna studeatis deuotione suscipere, eiusque sententiis atque iudiciis propter B. Petri, apostolorum principis, reuerentiam humiliter obedire. Quisquis enim fastu superbie, quod absit! inflatus, illius iudicio contradictor uel aduersator exstiterit, usque ad dignam satisfactionem, nostram uel Romane Ecclesie gratiam non habebit. Quia uero cum ad uos Girelmum misimus, adhuc aduentum prefati domini Petri nos impetrare posse nullatenus speraremus, uolumus ut si quid apud uos Girelmus cepit, ad  domini Petri magisterium ueniat, et per eius manum quidquid agendum est fiat.



909 910 De aduentu Petri Damiani, Ostiensis Episcopi, ad Cluniacensem ecclesiam: et qualiter B. Hugo indiscrete eius reprehensioni congruo et sufficienti satisfecerit responso.

 Tempore quodam necesse fuit sancto uiro pro tuendis filiis ad Ecclesiam matrem recurrere, et Romane sedis patrocinium aduocare. Quapropter urbis illius refugium petens magno labore et difficultate a latere pape auulsum Dominum Petrum, Ostiensem uidelicet episcopum, cognomento Damianum obtinuit: ut sibi daretur pro magno Petro preliaturus, et aduersarios prostraturus mirabili sua prudentia atque facundia. Erat namque uir ille abstinentie singularis usu, et ferreorum uinculorum nexu undique  sic attritus, ut uix posset inueniri modus quo eius corporis imbecillitas foueretur, ad equitandi onus graue utcunque tolerandum; et, quia leui plerumque scandalo offendi poterat, necesse habebat sepe satisfactione placari. Ad quam rem uenerabilis Hugo ita se inclinabat, ut eius animum reformaret ad tranquillitatem, ac si alter Martinus esset, qui nichil putaret indignum, quod humilitas agendum suaderet. Cum ergo uenisset Cluniacum alter illo Gregorius per eloquentie ubertatem, non tamen per  apostolice uite equalitatem, uidissetque humanitatem et disciplinam, uirgamque et baculum contulisset, cepit herere ac stupere, qualiter sancti esse, aut sanctos institutores habere possent, qui tantis abundarent bonis: et rursum quomodo non sancti esse possent, aut perire, qui tam deuote sustinerent tam graue pondus laboris, et custodiam monastice discipline. Aliquando sane iudicabat ciborum copiam, aliquando mirabatur hanc ieiunantibus deesse gratiam, quam illos habere uidebat. uerumtamen si fieri posset, sicut ipse dicebat, ut utraque uirtus obedientie et abstinentie sociaretur in eis; tum profecto nichil apostolice defuturum perfectioni. Qua de re conueniens domnum abbatem obsecrabat ut a sagimine duabus saltem feriis se suspenderent, qui  in ceteris tam perfecti essent ut anachoretis nichil deberent. Cui uenerandus Hugo, discretionis custos egregius: »Si, inquit, Pater carissime, uultis nobis augere coronam mercedis per additamentum  ieiunii, tentate prius nobiscum pondus laboris, uel per octo dierum spatium, et deinceps estimabitis quid adiiciendum censere debeatis. Nam quandiu non gustaueritis pulmentum, nescire poteritis quid exigat condimentum salis; et si non adhibueritis saltem minimum digitum uestrum, nequaquam iudicare de onere fraterno discrete, ac digne ualebitis.« Quibus ille auditis sentiens fascis huiusmodi grauitatem suis uiribus importabilem, cessauit a petitione ingrauandi ponderis, et semetipsum cepit repercutere, unde alios ferire uoluit, quia sagittam ad eos sine suo uulnere nequiuit dirigere, intelligens magnum esse pensum illud, ac debere sufficere quod apprehendere ipse non posset, qui in tanto uidebatur stare uirtutum culmine. Eruditus itaque, presul  multo eruditior rediit quam uenit, magnumque thesaurum fugiende inanis glorie et capessende uere humilitas secum reportauit.





ACTA SYNODI 911-912 In Galliis celebrate a B. Petro Damiano cardinali episcopo Ostiensi, apostolice sedis legato, Alexandri II iussione. Synodalis diffinitio inter domnum Hugonem abbatem Clunaciensem, et domnum Droconem episcopum Matisconensem

 In nomine sancte et indiuidue Trinitatis.

Temporibus domni Alexandri pape uniuersalis et summi pontificis, necnon regnante Henrici imperatoris filio Henrico, rege uero Francorum Philippo, an. ab Incarn. Dom. 1063, nouum quid Cluniacensi monasterio contigit, quod ad posteritatis memoriam schedule duximus adnotare. Droco scilicet, reuerendissimus Ecclesie Matisconensis episcopus, domesticorum suorum et precipue clericorum suorum suasione pellectus, et, ut ita fatear, eis iugiter insufflantibus igne diri fomitis inflammatus, super idem monasterium tentabat ius potestatis arripere, locumque sibi dominationis quantulumcunque contra sedis apostolice priuilegia uindicare. uallatus plane cuneis militum, stipatus agminibus armatorum, uelut  predicandi gratia, uel etiam iudicii synodalis obtentu, ad B. Maioli confessoris Christi basilicam usque peruenit, sed resistentium sibimet infractus obstaculo, intrare non potuit. Hoc itaque tentabat, ut iugum monasterio noue usurpationis induceret, sicque postmodum ex occasione quodammodo superducte litigaret consuetudinis. Tunc Hugo uenerabilis abbas eiusdem cenobii, nimirum non modo religiosus, sed et cautus et prudens, ut reuera possessor ingenuus, iugum hoc degeneris seruitutis exhorruit, et tanquam lepre male consuetudinis nouiter obrepenti medicamento contradictionis occurrit, caputque quod moliebatur ingredi uiuacioris ingenii pede contriuit. Romanam itaque synodum impiger adiit, querelam suam coram sancto concilio fidelis relator exposuit, nouo periculo sancti loci ruinam procul dubio minitanti, ut obuiaret, orauit. Cumque sinistrum  nuntium, eorum maxime qui sanius sapiebant, corda percelleret, et tante religionis tanquam celebris fame locum, ne quantumlibet a libertatis sue statu corrueret, pie compassionis studio formidarent, inter ceteros Petrus Damianus Ostiensis episcopus se protinus obtulit, seseque ad subueniendum monasterio, per tam longi, tam asperi, tam duri itineris pericula destinauit. Enimuero apud Cabilonensem ciuitatem ex auctoritate apostolice sedis synodum congregauit, nonnulla, que perperam uidebantur esse consumpta, canonice sanctionis uigore correxit; queque potuit, iuxta ecclesiastice discipline regulam, seruanda constituit, causamque Cluniacensis monasterii, pro qua presertim componenda deuenerat, diuina auxiliante clementia optimo iudicialis  calculi fine conclusit. Nam in conspectu totius sancti concilii lectum est monimentum quod comes ille Willelmus, primus loci fundator, et oblator, instituit, ubi uidelicet propter [corr. preter. MAI.] Romanum pontificem, nullum ius, nullum dominium cuicunque mortalium, uel cuilibet prorsus Ecclesie dereliquit. Lecta quoque nichilominus sunt sedis apostolice priuilegia de tuitione, munitione, ac prefati monasterii perpetua libertate per succedentium sibimet Romanorum pontificum uicissitudines instituta. Inquisiti sunt omnes episcopi, si priuilegia que audierant, rata decernerent; omnes uno ore concorditer laudauerunt, atque ut perpetuo seruanda atque illibata permaneant, communi iudicio decreuerunt. Et, tanquam non hoc iudicium sub preconii communis acclamatione sufficeret, uiritim unusquisque consulitur, ipse quoque Matisconensis inquiritur:  qui nimirum non minus quam ceteri omnes episcopi rata priuilegia et inuiolabili ac perpetuo iure seruanda libere cunctis audientibus profitetur. Et quia in eisdem priuilegiis hoc inter cetera sub anathematis intentatione cautum est, ne cuilibet episcoporum liceat in prefati cenobii monachos excommunicationis promulgare sententiam; episcopus autem non absolute  excommunicationis iaculum intulit, sed ita, ut perhibebat, ira commotus, ait: »Si qui sunt mei iuris in illo monasterio, quos mihi liceat excommunicare, illos excommunico.« Cum igitur in hac excommunicatione predictum episcopum, licet ignorantem, contra priuilegia Romane Ecclesie quomodolibet egisse conuinceret; ille autem priuilegiorum tenorem  ac seriem se legisse uel agnouisse constantissime propulsaret; tandem, sancto decernente concilio ad hunc decisiones finem causa perducta est, ut prefatus episcopus propria manu super sanctis Euangeliis superposita iuraret, sicque sedis apostolice legato sanctoque concilio satisfaceret.


Indiculum sacramenti.

Audiat, inquit , domnus Petrus Ostiensis episcopus, et omnis sancta synodus, quia eo die quo Cluniacum commotus adueni, non in contemptu siue despectu sedis apostolice, uel domni Alexandri Romani pontificis hoc egi, et priuilegiorum tenorem ac seriem, que modo in nostris auribus lecta sunt, tunc ad liquidum non cognoui, sic me Deus adiuuet, et ista sancta Euangelia.  Post eum quoque quatuor Ecclesie eiusdem clerici in conspectu omnium accesserunt, et iureiurando, quod ille iurauerat, super eadem Euangelia firmauerunt. Duo autem de septenario numero, qui ad iurandum a sancto concilio prefixus fuerat, non  petente Matiscensi, sed donante domno Ostiensi episcopo remanserunt. Illico prefatus Matiscensis episcopus pauimento prostratus ueniam petiit, seseque peccasse confessus, septem dierum penitentiam in pane et aqua ieiunaturus accepit. Postera autem die, eodem sancto residente concilio, clericis suis uesane ac procaciter insistentibus, idem episcopus petiit ut sue quoque Ecclesie priuilegium quod a papa dudum Agapito constitutum fuerat, legeretur. In quo nimirum nichil pene preter ius atque consuetudinem uniuscuiusque Ecclesie uidebatur peculiariter insitum, sed quod omnibus locis sanctis communi dignoscitur iure concessum: uidelicet ut ne uel ea que sui iuris iam erant uel deinceps futura erant, quispiam uiolentus inuaderet, sed sua omnia  rector Ecclesie in pacis ac tranquillitatis otio possideret. Hoc itaque priuilegium omnes episcopi in tanto concilio sine causa lectum esse dicentes, unanimiter decreuerunt nichil hoc preiudicare priuilegiis monasterii, que pridie coram omnibus lecta fuerant: nichil minuere de his que in illis legebantur ab apostolice sedis liberalitate concessa. Sic itaque per synodales concilium perpetua monasterii libertate firmata, sanctumque locum soli subiacere Romane Ecclesie communi sanctorum episcoporum decernentes sententia, mox inter episcopum et abbatem omnis controuersie querela sopitur, omnis animositatis atque dissidii scissura componitur, et inter utrumque spiritualem uidelicet uirum firma pax caritatis glutino reformatur. Hec igitur per  ordinem breui sermone digessimus, ut purissime relationis riuum, quem nostris temporibus hausimus, in posteros etiam per ueritatis alueum fideli poculo transfundamus.





915-916 HYMNUS DE GLORIA PARADISI Petri Damiani, cardinalis Ostiensis, ex dictis beati Augustini.



[1.]  Ad perennis uite fontem mens sitiuit arida,
Claustra carnis presto frangi clausa querit anima.
Gliscit, ambit, eluctatur exsul frui patria,
Dum pressuris ac erumnis se gemit obnoxiam;
Quam amisit cum deliquit, contemplatur gloriam.
Presens malum anget boni perditi memoriam.


[2.] Nam quis promat, summe pacis quanta sit letitia?
Ubi uiuis margaritis surgunt edificia.
Auro celsa micant tecta, radiant triclinia;
Solis gemmis pretiosis hec structura nectitur.
Auro mundo tanquam uitro urbis uia sternitur:
Abest limus, deest fimus, lues nulla cernitur.
Hiems horrens, estas torrens illic nunquam seuiunt.
Flos perpetuus rosarum uer agit perpetuum.


[3.] Candent lilia, rubescit crocus, sudat balsamum.
uirent prata, uernant sata, riui mellis influunt,
Pigmentorum spirat odor, liquor et aromatum;
 Pendent poma floridorum non lapsura nemorum.
Non alternat luna uices, sol, uel cursus siderum:
Agnus est felicis urbis lumen inocciduum.
Nox et tempus desunt ei, diem fert continuum.
Nam et sancti quoque uelut sol preclarus rutilant,


[4.] Post triumphum coronati mutuo coniubilant,
Et prostrati pugnas hostis iam securi numerant;
Omni labe defecati, carnis bella nesciunt.
Caro facta spiritualis, et mens unum sentiunt.
Pace multa perfruentes, scandala non perferunt:
Mutabilibus exuti, repetunt originem,
Et presentem ueritatis contemplantur speciem,


[5.] Hinc uitalem uiui fontis hauriunt dulcedinem.
Inde statum semper iidem exeuntes capiunt;
Clari, uiuidi, iucundi, nullis patent casibus:
Absunt morbi semper sanis, senectus iuuenibus.
Hinc perenne tenent esse, nam transire transiit:
 Inde uirent, uigent, florent, corruptela corruit,
917-918 Immortalitatis uigor, mortis ius absorbuit.
Qui scientem cuncta sciunt, qui nescire nequeunt;
Nam et pectoris arcana penetrant alterutrum.


[6.] Unum uolunt, unum nolunt, unitas est mentium;
Licet cuique sit diuersum pro labore meritum,
Charitas hec suum facit, quod amat in altero;
Proprium sic singulorum commune fit omnium.
Ubi corpus, illic iure congregantur Aquile,
Quo cum angelis et sanctis recreentur anime.
Uno pane uiuunt ciues utriusque patrie.
Auidi et semper pleni, quod habent desiderant.
Non satietas fastidit, neque fames cruciat:
 Inhiantes semper edunt, et edentes inhiant.


[7.] Nouas semper harmonias uox meloda concrepat
Et in iubilum prolata mulcent aures organa;
Digna per quem sunt uictores regi dant preconia.
Felix celi que presentem regem cernit anima,
Et sub sede spectat alta, orbis uolui machinam,
Solem, lunam, et globosa cum planetis sidera.
Christe, palma bellatorum, hoc in municipium
Introduc me post solutum militare cingulum,
Fac consortem donatiui beatorum ciuium.
Prebe uires inexhausto laboranti prelio;
Ut quietem post precinctum debeas emerito:
Teque merear potiri sine fine premio. Amen.



 Finis tomi tertii Operum B. Petri Damiani.



ADDITIO AD TOMUM III OPERUM S. PETRI DAMIANI.





DE SEQUENTIBUS OPUSCULIS MAI MONITUM.


Operum S. Petri Damiani, quem nuper Leo XII P. M. inter sancte Ecclesie doctores decreto suo retulit, illa cumulatissima editio est, quam in quatuor digestam tomos Constantinus Caietanus monachus olim adornauit, et nuperius uenetiis anno 1743 recusam habemus. Atqui hanc editionem cum ego ad codices uaticanos conferrem, deprehendi nonnulla partim S. doctoris opuscula, partim uero de ipso scripta, que summam Caietani diligentiam fugerunt. Sunt autem 1. S. Petri Damiani Iter Gallicum in ceuo ferme codice ab eius sodali et itineris socio scriptum; quem plane suspicarer Ioannem esse monachum, S. Petri extremis uite annis indiuiduum comitem; sed quia in uita quam edidit sancti uiri, nullam itineris Gallici mentionem intulit, uix puto eum tam fuisse obliuiosum ut saltem sue lucubrationis non meminisset. Porro eius itineris preterquam quod in editione Operum S. Petri memoria est, rei certe a Cluniacensi abbate aduersus monasterium Lemouicense ano 1063 geste  narratio exstat contemporalis apud Baluzium in Miscellaneis, ed. nou. tom. I, p. 123, ubi paulo iniquius a Cluniacensibus actum uidetur; unde Petri Damiani elucescit equitas, qui aduersarios quidem a ui inferenda scandalisque prohibuit; ceterum de ipso controuersie iure sententiam ferre ampliauit . 2. Expositio canonis misse in regine Suecie codice conseruata; qui commentarius, preter nomen auctoris bis inscriptum, ipsa sua dignitate genuinum se probat. 3. Collectanea ex Nouo Testamento, de S. Petri scriptis ab eius discipulo deflorata; que quidem exstitisse inscriptio uetus docebat, sed Caietanus diu quesita non reperit, quanquam ea duobus uaticane bibliothece codicibus continebantur. 4. Denique In iisdem codicibus epistole aliquot uel fragmenta earum. His ego omnibus lucem diutius haud inuidendam putaui. Trithemius cap. 335 librum quoque Petri nostri De meditatione mortis cum eius initio pensandum est, in serie Operum numerat; sed deceptum esse Trithemium ut peculiare scriptum putaret, docuit me uaticanus codex 373, in quo eque seorsum scribitur; etsi reapse nichil est aliud quam opusculi quinquagesimi editi ad Blancam comitissam capitulum sextum. Codex item uaticanus Urbinas 165 Petro Damiano inscribit sermonem De Absalone, qui sane in editionibus Petri non legitur, eiusque fetus uerissimus credi potest; sed tamen iamdiu editus sub aliorum auctorum nominibus exstat, eiusque Ballerinii in tomo I Operum S. Leonis inter sermones additos rationem habent. Ceteroquin quod Casimirus Oudinus in Commentario suo De scriptoribus eccl. tom. II, ubi de nostro disserit, Caietani editoris fidem suspectam habet, quasi is multo plura S. Petro Damiano scripta attribuerit quam ueritas fortasse patitur, et aliorum uarios fetus huic supposuerit, id omne contra est; etenim codices uaticani, qui multi sunt, cum editione Caietani prorsus conspirant. Quare uirum religiosissimum et editorem apprime fidelem inique Oudinus accusat.





DE GALLICA PROFECTIONE DOMNI PETRI DAMIANI ET EIUS ULTRAMONTANO ITINERE  .



PROLOGUS.


1. Catholice fidei fundamento balbutiens solidata rusticitas, facunde sibi urbanitatis quodammodo participat premia, et inculti sermonis conscriptio, luculente scripture mercedis sibi uindicat participium, quia cuius doctrina excelsos Scripturarum montes cum ceruis nequit ascendere, tutum sibi cum ericiis in humili petra ualet refugium preparare. Balbutiat igitur nostra rusticitas, quandoquidem mihi non adest facunda urbanitas, et, si polito sermone perorare nequeo, qualicunque modo audeam uel mutire.


Explicit prologus.

2. Ad multorum itaque edificationem credimus profuturum, si fidis litterarum tradatur apicibus  qualiter uir reuerentissimus Petrus Damianus, Ostiensis episcopus, pro pace Cluniacensis monasterii se ipsum postposuit, et pro illius sancte congregationis quiete se morti ultroneus tradidit. Cluniacense siquidem monasterium ab ipso sue fundationis initio, ita natiua et secura libertate constat esse liberrimum, ut, preter Romanum pontificem, nulli ecclesiastice uel seculari persone debeat esse subpositum; diuina scilicet disponente clementia, ut quo alicuius terrene subiectionis pondere leuigatur, eo diuine seruituti plenius mancipetur, et quo mundane factioni non reperitur obnoxium, eo monastice professionis pensum ualeat integrum exhibere. uere nobilis et ingenua Christi seruitus, que terrene seruitutis nullum patitur contubernium!  Quandiu enim sub Pharaone luti et palearum premebatur  angariis, nullum Deo sacrificium Isreliticus populus legitur obtulisse. Diuinis namque Moyses uocibus intonabat: Dimitte, inquit Dominus, populum meum, ut sacrificet mihi in deserto. Exeat igitur de Aegypto, ut diuine seruitutis possit exhibere ministerium; nulla enim conuentio Christi cum Belial, nulla societas luci ad tenebras. Pharao uero, uerberibus castigatus, ut abiret populus acquieuit; sed ut a sue potestatis dominio per integrum triduum separaretur, cruda superbia tumidus refutabat, quia inimicus ille, qui per Pharaonem intelligitur, non uult nos per integrum triduum ab eo separari. Aut enim operatione, aut locutione, aut etiam cogitatione, lutei operis edificia, et si non igni obnoxia, semper ut construamus imperat. Sed  Isrelis liberator, Aegypti seruitute deposita, Pharaonis imperio derelicto, uult nos triduo ab eo separari, et in solitudine illa sibi sacrificari, in qua prophetarum ille eximius, qui, in regali aula positus, et ex potestate Pharaonis exutus, manens dicebat: Ecce elongaui fugiens, mansi in solitudine.

3. uenerabilis itaque illa Cluniacensis congregatio, in qua nichil seruitutis sibi uindicat Aegyptus, nullum de triduo Pharao sibi retinet diem, quanto a iugo terrene dominationis est libera, tanto melius uiuit deuota. Sed antiquus ille totius sanctitatis inimicus, huius loci sancte inuidens libertati, quemdam contra eum episcopum suis stimulis incitauit. Droco  siquidem, Matisconensis ecclesie presul, in prefato uenerabili monasterio, illicite sibi potestatis  ius quoddam tentabat arripere, et indebite  sibi censure ferulam super eiusdem loci monachos moderari. Ad tantam itaque furoris audaciam episcopus ille deuenit, ut, armata manu militum constipatus, quasi temerarius inuasor, ad monasterium usque peruenisset, antiquam huius loci libertatem superbo pede conculcans, et, apostolice sedis priuilegia pro nichilo ducens, ecclesiam S. Maioli que contigua est monasterio et plures ipsius monasterii monachos inconsulto anathemate pregrauauit.

4. Tunc uenerabilis Hugo, eiusdem monasterii pater  , huius presumptionis nouitate non potuit non dolere; pastorali siquidem intuens prouidentia et a sue nobilitatis statu locum non parum deficere, et totius congregationis animos insolito merore turbari; sed ne huius prauitatis lepra quasi pro consuetudine,  uelut importunus cancer inserperet, et tante sanctitatis locus degeneris consuetudinis postmodum laboraret infamia, monastice discipline se muniuit consilio, quo et ab huius molestie nouitate monasterium nobiliter defensauit, et secularis potentie uindicta eius sanctitatem non offuscauit. uir itaque ille, qui non solum religione sed et pastorali prudentia incedit ualde munitus, cuius etiam angelica facies interioris hominis indicat sanctitatem, in prefate tempestatis turbine constitutus, apostolice sedis decreuit adire concilium; et ut ex huius perturbationis gurgite ad quiete stationis portum perueniret incolumis, solam sancti Petri festinauit intrare nauiculam. Tunc coram sancto concilio, prout erat facundus orator, fida et honesta proclamatione,  ita sue incommoditatis querelam deposuit et istius negotii causam, prout euenerat, perorauit, ut ad misericordiam et auxilium corda audientium prouocaret. Omnes nempe qui huius loci sanctitatem uel uisu proprio uel fama nuntiante cognouerant ex tam sinistro rumore turbabantur, et nouam illius episcopi factionem publice detestabantur. Et ne tante sanctitatis tanteque libertatis locus a sue libertatis tramite uel parum deficeret, pie compassionis intuitu ceperunt singuli cogitare qua ratione, quoue modo, sancto loco potuisset consuli,  et huic male consuetudinis uitio ualeret obuiari. Nullus tamen eorum quos dictante iustitia auctoritas commendabat, et quibus huius cause decisio canonice competebat, tam longi itineris, tam laboriose profectionis laborem profitebatur se uelle suscipere.

5. Tunc uenerabilis Petrus Damianus Ostiensis episcopus, cui, pro sue sanctitatis reuerentia, et affecta sui corporis debilitate, et reuerenda suorum temporum maturitate, nec papa nec episcoporum uel cardinalium quilibet non dicam precipere, sed etiam suggerere presumebat, inter ceteros se protinus obtulit, atque in die belli pro domo Isrel ex aduerso se militaturus opposuit. Hoc siquidem diuina prouidentia credimus procuratum. Nam, sicut  postmodum ipsius rei euentus docuit, nullus preter summe sedis episcopum, istius cause negotium ad competentem potuisset finem perducere, nisi illius sanctitatis prudentia et eius facunda et incomparabilis interueniret eloquentia; quem quidem non tantum pro apostolice sedis reuerentia quantum pro eius sanctitatis reuerenda presentia tota Gallia uenerabatur. uir itaque iste mirandus et imitandus sponte tunc grauis obedientie pondus subiit, qui quondam celebris obedientie munus inuitus suscepit. Ad episcopalis namque culminis dignitatem uocatus, excusationes pretendit plurimas, se indignum, moribus inornatum, uirtutibus uacuum atque huic officio imparem se esse clamitabat; ad Gallice uero profectionis laborem, nulla excusatione premissa, non  uocatus accessit. uere quidem obedientie ista sunt documenta salubria, ut et dignitatis obedientiam inuitus aliquis subeat, et uilis obedientie pondus libens suscipiat. Istius namque uiri discreta obedientia duorum celestis curie militum facta procul dubio imitatur. Moyses quippe ut Isrelitico preesset populo est iussus a Domino; Paulus uero ut Hierosolymam pergeret diuinitus est admonitus. Illi ut dignitatis honorem susciperet imperatur; iste ut aduersitatis sarcinam acciperet admonetur. Sed ille, cui dignitas imponebatur, facunde loquacitatis  occasione premissa, et impeditioris lingue allegatione deposita, tanti regiminis gloriam fugiens expauit; iste, cui tanti laboris pondus precipiebatur, non solum non respuit, sed etiam quid sibi Hierosolymis eueniret, per prophetam Agabum recognoscens, mentis puritate confisus, ita gaudens dicebat: Ego autem non solum alligari, sed etiam mori paratus sum pro nomine Christi; non enim facio pretiosiorem animam meam quam me. Ecce, uir iste in episcopatus fugiendo culmine nouus Moyses nobis declaratur; in uotiuo uero labore longi itineris, alter, doctor gentium, Paulus Ecclesie representatur.




DE INCePTIONE ITINERIS.

6. Interea sancte peregrinationis labor incipitur,  et uia duri itineris festinatur; et quia caritas non que sua sunt querit, sed que Iesu Christi, monasteria nouiter ab eo plantata irrigatori Christo committens, et omnes eremos quas uel fecerat uel suo patrocinio gubernabat, deserens, monachorum quoque agmina que ipse ad ingenuam Christi seruitutem adduxerat, derelinquens, ultramontanum iter tribus tantum discipulis comitantibus festinus arripuit. Et quia fortis est ut mors dilectio, non eum Iouiane Alpes, non Iouiana pericula terruerunt, non etiam terrarum inuia, non multa et mortifera precipitia, non insuper cycnei capitis aspectus, non debile et macilentum corpus, non eum grandeue senectutis pondus ab itinere remouerunt. Cadaloicum etiam parui pendit furorem, qui ueluti orbata  tigris eius sanguinem anxie sitiebat; contra quem Cadaloum, Parmensem scilicet episcopum, qui tunc pape nomen et eius insignia adulter usurpabat, librum presul iste conscripserat, in quo deridendam eius uesaniam, et suam nefandam apostasiam Scripturarum testimoniis condemnauit. Ipsius quoque peruersi nominis interpretationem, et quid in huius presumptionis exitu latitabat, ita prophetico prompsit elogio  , quod diuina inspiratione credimus conscripsisse, quia quod scripserat, postmodum uidimus euenisse  . Inter cetera quoque que de illius canina rabie luculento sermone descripserat, eximie profunditatis et mire pulchritudinis uersus ipse composuit; quos ob istius laudem et illius ignominiam hic exarare studuimus  .

 7. His igitur uerborum telis ille uulneratus, imo Scripturarum aggeribus uiuus humatus, compita, diuerticula, itineri queque peruia, per suos satellites obseruabat, quatenus uel eum occiderent, uel suis obtutibus uiuum representarent. Sed ille prudens, quasi leo confidens, itineris diuersa pericula, et illius furtiuas insidias, sancte superbie pede parui pendens calcauit. Nimirum illius fultus erat auxilio,  qui suo fideli famulo sic promisit: Ego ante te ibo, et gloriosos terre humiliabo. Ipsa etiam Iouiana iam dicta et sepe dicenda pericula, que uix unquam constat fuisse peruia, que etiam mortis ruinam transeuntibus semper minantur, nullius, ut dicitur, Marronis  subuectus auxilio, non pedetentim, ut mos est illius itineris, perrexisse, sed potius uidimus cucurrisse. Sed qualiter uir iste in tam duro itinere sese habuerit utillimum esset, si eius pace potuisset fieri, quedam de eius continentia scribere, pro illorum saltem edificatione qui, arrepta occasione alicuius itineris, statuta silentii iura confringunt, consueti ieiunii regulam deserunt, psalmodie quoque et totius pene monastice discipline censuram quasi licenter confundunt. Sed quia  eius sanctitatis offensam incurrere timeo, melius est sue lucerne lumen adhuc sub silentio tegere, quam eius indignatione super candelabrum ponere. Sed obedire oportet Deo magis quam hominibus, et eius offensam magis quam alicuius mortalis conuenit perhorrescere. ueritatis enim ore ita iubetur: Luceat lux uestra coram hominibus, ut uideant uestra bona opera, et glorificent Patrem uestrum qui in celis est. Quedam ergo illius, quasi communia et minime abscondi debentia, ita succincte scribamus quatenus nullius rumoris neuo, nullius laudis macula, eius sanctitas offuscetur, et audientium pia deuotio melioretur, et Christus per eum glorificetur.



QUALITER DOMNUS PETRUS SE HABUERIT IN GALLICO ITINERE.

 8. In ipso namque estiuo tempore, quo dies plus solito protelantur et gulosis monachis quasi sine termino esse uidentur, ita sue operationis ordinem retinebat, ut nec psalmodie uel uigiliarum consuetudinem pretermitteret, nec ieiuniorum uel silentii censuram postponeret. Qualiter autem nos qui suo lateri iugiter adheseramus, in suo ieiunio, ut putabatur, decepit, non possum, quia nec debeo, reticere. Apud Gallos namque ista uniuersalis uiget consuetudo ut uinaria uascula intrinsecus prius pice perfundant, et seruanda uina sic in ea postmodum recondant; que illius terre indigene quasi quodam pigmento dicunt esse condita, sed aduentantes plurimi nauseantes respuunt quasi pice corrupta. Nobis huiusmodi uinum pruritus gule citius commendauit;  ille uero fideli, ut putabamus, deceptione ita exhorruit ut nec etiam conuiuio, in quo aderat, interesse uoluerit. Sic per totam Galliam districti ieiunii tenuit censuram, quia nequaquam precibus impetrare potuimus ut uel paruam ipse huius uini sumeret sorbitiunculam. Aqua uero illius patrie uix alicubi ad bibendum habilis inuenitur. Pisces quoque et accuratos cibos occasione qualibet penitus respuebat. Sic  quidem et estiui caloris ardorem sustinebat per diem, et uigiliarum per noctem non deserebat laborem. Sed non sine admiratione intueri ualeo, cum uir iste ad synodale militaturus properabat prelium, et pro ereptione multorum solus pugnaturus accesserat, ut uires sibi sero subtrahebat; et ut predicationis sibi tribueret copiam, continua macerabat corpus inedia, et ne alicuius reprehensionis notaretur macula, prius in sue operationis pagina legerat que aliis melius quia duplicius predicabat. Castigabat, ut Apostolus, corpus seruituti subdendo, ne forte ipse aliis predicans inueniretur reprobus.

9. Comparetur nunc istius uiri sancta militia illius uictorie pugneque, que sub Gedeon fuisse describitur. Gedeon contra Madianitas dimicasse legitur,  sed milites, quos aquam fluminis hausisse flexis genibus conspexit, a bellorum procinctu protinus remouit; quos uero recto genu aquam bibere uiderat, secum ad prelium insolitis armis muniens duxit. Nam, ut illic dicitur, non consueta bellice artis munitione eos armauit, sed in dextera tubas, in sinistra contra hostium multitudinem lagenam tenuerunt; et sic, Dei omnipotentis dispositione, his armorum generibus hostes territi ad fuge patrocinium se protinus conuerterunt. Sic uir iste bellicus et sub ecclesiastico campidoctore nutritus, sub duce suo Iesu pergens ad prelium, aquam fluminis flexo poplite minime sumpsit, quia doctrinam sapientie quam de Scripturarum fluuio sitibundo pectore mirabiliter hausit, recta eius operatio nobilitauit. Illorum  enim militum consortium miles iste iam spreuerat, quibus Paulus dicebat: Dissolutas manus et genua debilia roborate. Nunquam enim debilitate operum spiritualis hausit fluenta doctrine. Dexteram uero suam tuba, sinistram autem lagena muniuit, quia predicationis officium, que per tubam intelligitur, feruidus exercebat; corporis uero fragilitatem, que in lagena significatur, quasi pro nichilo ducens, parui pendebat. In dextera igitur tubam, in sinistra ferebat lagenam, quia sinistre uite prosperitatem respuens ad dextere uite gaudia medullitus anhelabat. Unde et huic bene congruere cernitur quod electorum uoce dicitur: Leua eius sub capite meo, et dextera illius amplexabitur me; quia prosperitatem leue, que in presenti uita subsistit, mentis  intentione calcabat; totum se in gremio eterne beatitudinis, que per dexteram accipitur, collocabat. Erat igitur, ut Salomon dicit: Longitudo dierum in dextera eius, in sinistra uero illius diuitie et gloria. Incedebat ergo miles iste taliter armatus: erat in dextera eius, ut dicitur, ignea lex; erat canorus et terribilis tube sonitus, parui pendebat corpus, roborabat spiritum, attenuabat carnem, saginabat mentem, exteriorem hominem castigabat, interiorem uiribus roborabat, nullius timoris uel amoris intuitu sue predicationis lucernam exstinguebat, quia, ut  Dominus ait: Nemo accendit lucernam et ponit eam sub modio, sed super candelabrum. Non enim pro temporali commodo lumen predicationis est deserendum, sed super candelabrum potius ponendum, quatenus semper supra curam corporis uigeat gratia predicationis.

10. His igitur uirtutum telis uir iste uallatus, ubicunque se occasio prebuerat, diuini uerbi semen spargebat, et uirtutum arbores in terra humani cordis plantabat, quas postmodum fecundis exhortationibus irrigabat. Quandocunque episcopus, abbas aut alicuius conditionis homo, debite reuerentie causa ad eum confluebat, semper sue sapientie recedebat sale conditus, sancte predicationis medicamine fotus, fraterna admonitione delinitus, atque in omnibus  ita melioratus quod ualde antea non uenisse tristabatur. Sic quidem fecundo labore itineris, qui ad unius monasterii salutem feruidus anhelabat, multorum infirmitatibus obiter prouidebat. In hoc nempe summum magistrum nobilis discipulus imitabatur. Saluator quippe mundi pro archisynagogi filie resuscitatione pergebat, sed in ipso itinere a fluxus sanguine quandam feminam sue uestis medicamine liberauit; et dum sui corporis presentia illam suscitare dignatus est, prius istam sola fimbria liberare uoluit.



DE DOMNO ADRALDO BREMETENSI ABBATE.

11. Adherebat preterea nostro comitatui quidam uenerabilis abbas, Adraldus nomine  , qui quondam sancte uestis habitum Cluniaco sumpserat monasterio,  et cuiusdam eius monasterii, Paterniaci nomine, prioratum aliquantum rexerat. uir quippe ualde litterarum studiis eruditus et liberalium artium peritia exornatus, religiosus in opere, facundus mirabiliter in sermone, celebrem et regalem tunc temporis abbatiam, Bremetensem scilicet, pastorali prouidentia gubernabat. Qui quidem in primo sue cognitionis limine quasi austerus et inconueniens iudicatur; sed, postquam in eius familiaritatis aula ceperis residere, tunc subito, quasi alteratus, benignus, prudens, tractabilis inuenitur. Sed inter plurima istius uiri dona uirtutum, est quedam que hominibus illum ualde commendat et in multorum deuota dilectione ualidius solidat. Non enim ad instar Cluniacensis munificentie, neque alicuius sue patrie  uiri, sed quasi nobis natura Italicus munificus et largus semper habetur. Hoc namque nostrorum famulorum ora testantur, quos non hedinis, non ouinis, sed uulpinis pellibus texit. Quanquam mea, ut dicitur, impediente fortuna, tenacem Gallie morem in me solo seruauit; sed non debeo huius uiri tacere preconia, tametsi mihi nulla contulerit premia.

Postquam uir iste nostri itineris cepit fieri particeps et totius nostre conuenientie commune cepit habere consortium, cuncta, que agenda erant  eius consilio credebantur eiusque dispositioni omnia tradebantur. Ipse quoque Cluniacensis abbas ita in eius uiri prudentia confidebat ut nullius rei negotium sine eius consilio agere disponeret. Tandem post estiuos sudores, post maximos et multos labores, post multa et diuersa pericula, post immania montium et Alpiumpre cipitia, ad exspectantem nos uenimus Cluniacum. De apparatu autem processionis et summa deuotione nostre receptionis superuacuum est scribere, cum eum iam deuotis manibus presentem suscipiebant, quem pro illius monasterii libertate diu iam aduenisse multis precibus flagitabant. Tunc communi consilio cepimus querere quid super uocandis ad synodum episcopis statui deberet. Nam episcopus ille cuius temerario  ausu istius cause negotium agebatur, prout habet secularis astutia, postquam nostrum fama nuntiante cognouit aduentum, quia non illius terre erat indigena, quo futurum concilium occasione quadam uitare potuisset, apud suos longius properans latitabat. Sed nequiuit fuge patrocinio Cabillonensi non interesse concilio. Synodalis namque terminus ita prouide statuitur quod longinqui et remotiores presules nauiter interesse potuerint. Tunc ex apostolice sedis auctoritate commonitorie ad episcopos diriguntur epistole, debitam Romano pontifici obedientiam imperantes, et inobedientie uindictam canonice intentantes, locum quoque et diem futuri concilii nuntiantes.



LAUS CLUNIACENSIS CONGREGATIONIS EIUSQUE ABBATIS.


12. Interea octo dierum spatio mansimus Cluniaco. ueraciter ibi multos reperi Paulos, plurimos uidi Antonios, qui etsi solitudinis habitationem non incolunt, anachoritanum premium imitatione operum non amittunt. Cum enim illius congregationis ordinem accurate cepi perspicere, et mutue dilectionis inter eos manere beneuolentiam et monasticam omnium causarum pollere conuenientiam, statim ad illius primitiue Ecclesie mens recurrit familiam, de cuius laude ita Lucas loquitur: Multitudinis credentium erat cor unum et anima una, et erant illis omnia communia. Ad instar enim illius primitiue familie, dicam potius celestis patrie, non est ibi alicuius metus inopie, non pondus alicuius miserie:  ibi caritas regnat, spirituale gaudium ibi tripudiat, pax cunctos nectit, omnes patientia tolerat, longanimitas illos modificat, spes erigit, fides solidat, interius et exterius castitas mundat, deuota illos obedientia purgat, sancte et monastice consuetudinis ordo inconcusse seruatur, uiuida mortificatio et regularis ibi districtio semper habetur. Quid de claustri custodia uel taciturnitatis opus est censura describere, cum nec etiam, preter alicuius rei necessitatem, infra ipsum claustrum ausus est aliquis spatiari, nec sine interrogatione os ad loquendum audet ullo modo aperire? In uestium uero uilitate atque lectulorum extremitate nullo modo patris Benedicti transgrediuntur preceptum. Diuine quoque  seruitutis officia ita apud eos prouide distinguuntur atque pia ex industria protelantur, ut nec longioris diei aliquod spatium a diuino uacare possit officio; ita enim in ecclesiasticis atteruntur officiis ut uix claustrensi et honesta locutione, nisi signis, possit alter alteri aliquid intimare; que quidem ita cauta et necessaria omnibus in locis facta deprehenduntur ut nullius leuitatis, nullius reprehensionis ualeant macula denotari. De ciborum uero uel uestium equalitate, de pia infirmorum compassione atque omnium causarum congrua distributione scribere supersedeo, cum nec ipse abbas uel sospitate uigens, uel infirmitate grauatus, aliquam sibi cameram uel aliud quid precipuum consuetus sit uindicare.

13. O nobilis et Isrelitica Christi familia, que  degenerem Aegypti deserens seruitutem, et mare Rubrum submersis hostibus incolumis pertransiuit, et superbam Iericho, Domini circumferens arcam, deuicit! Importunum quoque Nabuzardan, intestinum scilicet hostem ratione moderantie strauit, et petulantem Holophernum quasi noua Iudith funditus iugulauit. Nunc cunctis regibus superatis, hostibus quasi quadam repromissionis terra utitur, de qua ad ueram lacte et melle manantem operibus currere festinat. Est quoque illius loci larga pauperum eleemosyna, hospitum et aduentantium summa diligentia; nullus enim pauper famelicus uel immunis inde recedit; nullus superuenientium insalutatus suscipitur, uel inhonoratus abire permittitur. Sed huius sancte operationis fluuius ex illo fonte profluit,  quem in sacro pectore abbatis Spiritus sancti gratia propinauit. Ex illo enim purissimo fonte hauriunt quod sic abundanter fluunt, et in illius operis et exhortationis bibliotheca legunt qualiter monastice uiuant, qualiter diuine operationis ordinem custodiant. Est enim sua humilitate amabilis, moribus cunctis tractabilis et serena sui uultus proceritate omnibus notabilis. Quem Deus omnipotens ita suo timore subditum, et amore feruidum, et uirtutum floribus uoluit esse conspicuum, ut illius Ecclesie pastorale ipsi committeret officium. Dicerem etiam adhuc de extrarie et secularis rei huius loci abundantia, sine qua presens uita minime quempiam transire patitur, quomodo cuncte lapidee officine monastico disposite sunt ordine; quomodo ecclesia  maxima et arcuata, plurimis munita altaribus, sanctorum reliquiis non modice condita, thesauro plurimo et diuerso ditissima; quomodo claustrum ingens et ipsa sui pulchritudine ad inhabitandum se quasi monachos inuitare uidetur, quomodo sufficiens est dormitorium, et pre continuo trium lucernarum lumine aliquid unquam nociuum in eo peragi quasi ab eo prohibetur; quomodo refectorium nulla superstitione depictum, sed sancta extremitate constructum, largum reficientibus fratribus prebet consessum; quomodo per cunctas officinas ubicunque aqua necessaria queritur, per occultos meatus statim mirabiliter sponte diffluit. Hec et alia de predicto monasterio dicerem, sed quia Lemouicensem  laborem huius descriptionis stylus exarare festinat, laboris intuitu talia scribere deuitat.



DE LEMOuICENSI LABORE.

14. In Lemouicensi namque ciuitate celebre, deuotissimum atque ditissimum in honore sancti Martialis quoddam est monasterium, quod Cluniacensis abbas nouiter acquisierat; sed quia illius loci monachi sibi non obtemperabant, maxima in eo tunc temporis discordia uersabatur. Huius namque acquisitionis intuitu, et eiusdem abbatis odio, prout erant seculares monachi, a monasterio recedentes, per eius cellulas hospitari ceperunt, et monasterium hostiliter impugnabant et monachorum, quos ibi de Cluniaco posuerat, sanguinem sitiebant. Ad tantam quoque uesane mentis audaciam monachi ipsi proruperant,  ut burgum, in quo monasterium est, concremarent, et cuncta, que circa monasterium fuerant, ignibus deuastarent, et nisi Romana auctoritas interueniret et ex apostolica sede reuerenda sibi persona succurreret, uidebatur locus pessumdari. Quid super hoc negotio abbas faceret ignorabat, quo se uerteret nesciebat, huius itineris pondus nobis suggerere uerecundans timebat, causam perfici aliter posse minime sperabat. Tandem erupit in uocem quod scatebat in mente, et quo ille doluerat ut medicaretur orauit. Hoc ipse abbas rogabat, hoc tota congregatio precibus flagitabat.

15. Tunc noster Ostiensis episcopus hunc sibi laborem superimponere paululum hesitauit et uix posse perficere credidit. Sed quia pro salute eius  monasterii uenerat, citius acquieuit, et in suis membris circumquaque positis ipsi auxiliari disposuit. Sed ante ipsius profectionis initium, cunctis cum fratribus in capitulo residens, peracto sermone, totus in terra prosternitur, et ut sibi auxiliarentur, multis requisiuit precibus, gyrouagum, sarabaitam  et, ut consueuerat, se miserum monachum clamitabat. Inter hec tanta ipsi celitus lacrymarum tribuitur copia, quod omnes a fundo cordis longa traxere suspiria, et unusquisque sibimet displicens sic proclamabat: O bone Iesu, si homo iste, quem ultra homines credimus, sic ubertim lacrymans timet, quid nos faciemus aridi et ad eius comparationem uirtutibus alieni? Nam sicut abbas, me astante, postmodum retulit, multum iste lacryme omnibus  profuerunt, audientium meliorauerunt animos et mentes prospectantium solidauerunt. Tunc abbas communi fratrum consilio statuit ut abhinc pro eius amore semper unus pauper pasceretur et uestiretur, et unus semper pro eo psalmus in communi cantaretur; et, denuntiato sibi eius obitu, semper in suo anniuersario solemnem in conuentu missam celebrare, festiuam corporum refectionem fratribus preparare, et quidquid a mensa remanserit, pro eius anime salute pauperibus statuit erogare  . Sic omnium fratrum societate muniti et pacis osculo confirmati, ad sanctum deuenimus Martialem. Interea  nostri aduentus rumor monachorum, qui monasterium infestabant, corda concusserat et eos circumquaque per diuerticula fecerat latitare. Sed mox, ut uenimus, illis littere destinantur quatenus Romane sedis legato se representarent et allegationem huius negotii, si iustam sperarent, sine alicuius contrarietatis suspicione iustitie ratione defenderent; alioquin sub imperio abbatis deinceps uiuerent. Sed quia pristine factionis uermis eorum uiscera corrodebat, et Cluniacensem ordinem omnino suscipere renuebant, ad denuntiatum ratiocinium uenire spreuerunt, illum sibi preesse abbatem penitus interdixerunt. Tunc illius ciuitatis episcopo comiteque consulto, ad huius definitionis calculum res ista per trahitur. In huius namque episcopatus ecclesia, quam  deuota frequentia populorum repleuerat, illorum contumacem absentiam coram omnibus presul iste narrauerat qualiter apostolice sedis legato reuerentiam et abbati debitam obedientiam recusabant. Tunc apostolica auctoritate, populo collaudante, precepit ut nisi illa hostilis audacia a monasterii et monachorum lesione cessaret, excommunicationi procul dubio subiacerent. Super hoc uero quod abbati obedire nolebant, definitiuam distulit proferre sententiam. Isto igitur negotio taliter definito et monasterio in tranquillitate iam posito, ne a diuine seruitutis officio pars nostri itineris aliqua uacaret, redeundo uenimus Siluaniacum.



DE CONSECRATIONE ECCLESIAE, ET SANCTI ODILONIS CORPORE COMMUTATO.

 16. Siluaniacus nempe mercationum frequentia diues et locus est famosissimus, sanctorum uero corporibus ualde deuotissimus. Quoddam namque in eo constructum est monasterium, in quo beatorum Christi confessorum Maioli scilicet et Odilonis corpora conquiescunt. Quod quidem monasterium episcopali adhuc benedictione minime ad plenum confirmatum fuerat. Interim synodalis terminus imminebat. Tunc multis interuenientibus episcopis et innumerabili populorum frequentia, magna cum ueneratione ecclesia consecrata, et beati Odilonis corpore commutato et altari suo nomini consignato, Cabillonensis Ecclesie presul summa cum deuotione nos honorifice suscepit.



DE CONGREGATA SYNODO.

 17. Interea synodus congregatur, uocati presules adsunt, non modica turba hominum deuote festinat. Matisconensis quoque episcopus non dubius aut segnis occurrit; in sua namque prudentia  et quorumdam episcoporum quasi conspiratione confisus, huius cause amicabilem transactionem respuens, ad synodalem conflictum quasi triumphaturus feruidus bellator occurrit. Pene enim omnes episcopi, qui tunc aderant, preter archiepiscopum Bysuntinum uenerabilem scilicet et eloquentissimum uirum, Cluniacensi monasterio inuidebant eiusque causam, quantum caute  poterant, conculcabant, et ut huius negotii magis infortunium quam triumphum abbas incurreret, occultis machinationibus fabricabant. Nam unusquisque causam suam in iudicio agi credebat, cum cepiscopi negotium Romana discussio uentilabat, quia si abbati huius rei uictoria proueniret, quilibet episcoporum illi amplius resistere non auderet. Huius igitur cautele studio constipati, illum adiuuaturi, ut obsisteret incitabant. Sed noster Romanus belligerator horum machinatione et non parui pendenda conspiratione predoctus, sic postmodum huius cause perorauit negotium, ut quos ille occultos iam tenebat adiutores, apertos postmodum sue cause habuerit contradictores. Nam in Cabillonensi ecclesia cuncto residente concilio, postquam, ut Romane synodi consuetudo  deposcit, predicationis uerbum finiuit, tale rhetorice locutionis exorsus est proemium, quod intentos simul et beneuolos faceret auditores.



RHETORICAE LOCUTIONIS PROeMIUM.

18. Ad uestre, inquit, fraternitatis auxilium Romana nos delegauit auctoritas, et quasi ad carissimos fratres nostra communis mater destinauit Ecclesia. uestra namque sibi debita sancta fidelitate confisa, quam etiam in nonnullis suis negotiis experta est profuisse, quidquid in istis partibus iniurie patitur, uestra nos adiuuante prouidentia, sibi ut emendetur exoptat. Per nos siquidem coram uestra sanctitate Romana lamentatur Ecclesia, quod multorum hominum insolentia multas inter uos quotidie patitur contumelias. uerumtamen inter cetera que  sibi euenisse considerat, unum quid nouum et insperatum eam non modicum perturbauit. Cum enim huius sinistri rumoris fama totius Romani concilii nouiter percelleret auditus, omnes pariter in merorem simul et admirationem conuersi sunt. Cumque diu protracta deliberatione, quem, qualem et quantum pro tante rei presumptione destinare deberent, nos demum mittere decreuerunt. In hoc namque quantum super hoc Romana dolet Ecclesia, fratres mei, perpendite, quia non subdiaconum, non diaconum, non cardinalium quemlibet  mittere procurauit.

19. Tunc episcopi omnes ex premissa uerborum dulcedine ualde beneuoli, et ex cause exaggeratione non parum intenti, exspectabant ut iam causa illa exponeretur, pro qua tantus et talis homo a Lateranensi  curia deuenisset. Mox autem, ut suis uerbis illorum beneuolam audientiam adesse conspexit, sic cepit enarrare propositum: Cluniacense monasterium Romane curie esse subditum nullus uestrum, fratres, ignorat, et quod nulli alii persone preter Romanum pontificem in eodem monasterio ius aliquod pertinet nullus addubitat, quod quidem supra omnia sibi pertinentia diligit monasteria; multis quoque apostolice sedis priuilegiis constat esse munitum. Que omnia domnus Maticsonensis episcopus  paruipendens illud subiugare sueque ditioni submittere quasi temerarius studet inuasor. Tunc ille, quia iam sue nequitie caput attritum et mentis rigorem iam pene sensit emortuum, coram cuncto concilio causam narraturus assurgit. Mox ex utraque parte causa exponitur, et utriusque partis allegatio uentilatur. Romane Ecclesie lecta sunt priuilegia contra que episcopus egisse accusatur; causa defenditur, culpa imponitur, controuersia meritis partium examinatur. Tandem post multas contentiones, post utriusque partis uarias obiectiones, quia episcopus contra priuilegia se non egisse purgare non poterat, ad huius decisionis calculum res ista perducitur. Interrogantur episcopi, si apostolice sedis rata decernerent priuilegia et in suo tenore, que  lecta sunt, sine lesione durantia. Omnes rata et inconcussa manere definitiua sententia decreuerunt. Tunc ipse Matisconensis episcopus cum quinque eiusdem Ecclesie clericis propria manu iurauit  , quia quod contra monasterium se egisse recolebat, neque ad iniuriam apostolice sedis, neque ipsius pape fecerat, neque adhuc priuilegiorum tenorem ad liquidum nouerat. Tali modo inter domnum episcopum et abbatem huius cause negotium constat esse sopitum et plene definitioni traditum. Pacis inter eos federa collocantur, simultatis iurgia propelluntur. In eadem quoque synodo quedam sunt ecclesiastica censura correcta, quedam canonice sanctionis uigore statuta, et dum pro unius cause intuitu synodus congregata fuisse decernitur, multis  postmodum causis constat fuisse proficuam.



DE REuERSIONE.

20. Interea redeundi amer occurrit, repetendi itineris labor incumbit. Licentia petitur, sed licentia protelatur. Ipse enim abbas cum suis tractare cepit quomodo tanti labor itineris alicuius muneris compensatione leuigaretur; sciebat enim hunc hominem pecuniam non amare, munera spernere, solius pietatis intuitu tantum sumpsisse laborem. Talia igitur decreuit offerre munera, que non ipsi, sed per eum Deo transmitteret, ut, dum sibi nollet, Deo saltem tribueret. Capellam enim argenteam deauratam, cum sacris uasis et uestibus, palliis et utensilibus obtulit. Accipe, inquit, magister, istam sacram uestem et sancta uasa, que Deo omnipotenti tribuimus  et diuino ritu mancipanda per te tuis sanctis locis transmittimus. Tunc in prima fronte receptionis quasi palliata locutione deceptus, munera per se Deo tradita non est aspernatus. Interim dies transit; peractis necessariis, membra quieti dedimus. Interea diuersarum cogitationum conflictus animum rapuere illius. Cogitabat ne sub huius receptionis specie uitium aliquod latitaret, ne quod pro future mercedis intuitu laborauerat, terreno munere deperiret, et fructus, quos maturos manducare debuerat, obstupescentibus  dentibus acerbos ipse consumeret. Cogitabat quia beatius est dare quam accipere; et: Beatus qui subtrahit manus suas ab omni munere. Hec et alia sancto mentis examine trutinans compensabat. Mane autem facto, me primum adesse precepit. Tunc sibi dilecti Baruntii memoriam, prout sepius consueuerat, cepit habere. O, inquit, si ille carissimus frater noster adesset Baruntius  , salutiferi consilii nobis propinasset poculum! Nunquam enim mihi ut acciperem persuasit, imo ut terrena spernerem semper suggessit. Munera ista, que tali uelamento nobis deferuntur, non esse accipienda recogito; iustitiam enim Dei occasione qualibet uendere timeo; terrenarum rerum negotiator esse non debeo. Quid tibi super hoc uideatur edicito. Postquam  uero huius mihi consilii ausum tribuit, non solum, quia uoluerat, laudaui, sed ut faceret multis precibus postulaui, et quod pauperem Christum pauperes  sequi debemus, sanctis eius auribus inculcaui. De quo quidem consilio sue paternitatis amor in me nasci, uel potius, ut puto, cepit augeri, quanquam hactenus nec ad mei uel alicuius notitiam amor ipse peruenerit; quasi enim quodam gelu adhuc in gemma constrictus, nec ad fructuum maturitatem, nec ad floris teneritudinem, nec etiam ad frondium uiriditatem erupit. Tandem ne eterne retributionis fructus aliquo nobis munere deperiret, et temporalis oblatio premium eternum consumeret, renuente et contradicente abbate, predicta munera eidem dimisimus, et huiusmodi pondere nos onerare penitus renuimus, nichilque ab eo, preter nobis necessaria, et que itineris prolixitas requirebat, nos accepisse recolo. Sic officiis salutationis ex utraque parte exhibitis,  leuigati et alacres ad dilecti fontis solitudinem rediuimus Auellani  .





EXPOSITIO CANONIS MISSAE  SECUNDUM PETRUM DAMIANI  . 

 1. Qui pridie quam pateretur. Ecce, cum nunc ad summi sacramenti uirtutem accedamus, deficit lingua, sermo disparet, superatur ingenium, opprimitur intellectus. Quis enim nouit ordinem celi et ponat rationem eius in terra? Sed pulsemus ad ostium, si forte clauis aperire dignetur, ut accommodet nobis tres panes, qui maxime nobiscum erunt in hoc conuiuio necessarii. Fides enim petit et accipit; spes querit et inuenit; caritas pulsat et aperit; petit et accipit uitam; querit et inuenit uiam; pulsat et aperit ueritatem: Is enim uia est, ueritas et uita. Qui pridie, Xu luna prima mensis, que tunc exstitit sexta feria, passus est Dominus, et predicta nocte, uidelicet XIu luna prima mensis ad uesperas, ut legis figuras impleret, post typicum pascha corporis et  sanguinis sui sacramentum instituit, et calicem tradidit frequentandum. Sic enim fuerat prefiguratum in Exodo: Decima die primi mensis tollat unusquisque agnum per domos et familias, et seruabit eum usque ad XIu diem mensis huius, immolabitque eum uniuersa  multitudo filiorum Isrel ad uesperam. Et sument de sanguine ac ponent super utrumque postem in superliminaribus domorum, in quibus comedent illum. Et edent carnes nocte illa assas igni, et azymos panes cum lactucis agrestibus. Et post pauca: Est enim Phase, id est transitus Domini. Transitum istum Ioannes determinat dicens: Ante diem Pasche sciens iehsu quia uenit hora ut transeat de hoc mundo ad Patrem, cum dilexisset suos, in finem dilexit eos. Et facta cena, compleuit ea que fuerant figurata. Aegyptus est mundus; exterminator, diabolus; agnus, Christus; sanguis agni, passio Christi; domus animarum, corpora; familie domus, cogitationes cordis. Hoc sanguine tingimur per passionis fidem; illa tingimur per passionis imitationem, signum crucis intus  et foris opponentes contra aduersarias potestates. Denique carnes agni comedimus cum in sacrificio corpus Christi suscipimus, et azymos panes, id est sincera opera, cum lactucis agrestibus, id est cum amaritudine.

 2. Accepit panem. Ideo panem et uinum in sacrificium corporis et sanguinis sui Christus instituit, quod sicut pre ceteris cibis corporalibus panis et uinum reficiunt, ita corpus et sanguis Christi pre ceteris cibis et potibus spiritualibus interiorem hominem reficiunt et saginant. Unde, caro mea uere est cibus, et sanguis meus uere est potus. Quia uero Christus accepit panem et calicem in sanctas ac uenerabiles manus suas; et sacerdos exemplo Christi carnem et sanguinem in manus accipiens, utrumque per se benedicit crucis signaculo. Panis fermentatus non debet offerri in sacrificium, tum ratione facti, tum ratione mysterii. Sic legitur in Exodo. Fermentum etiam corruptionem significat, teste Apostolo: modicum fermentum totam massam corrumpit.  Greci tamen in suo pertinaces errore de fermento conficiunt. Eleuatis oculis in celum. Hec quidem uerba nullus euangelista describit. Quis ergo tante presumptionis exstitit aut audacie ut hec de se exponat? Sane istam formam ab ipso Christo acceperunt apostoli, et ab ipsis Ecclesia. Multa quidem tam de uerbis quam de factis pretermiserunt euangeliste, que tamen apostoli suppleuerunt; possunt tamen hec ex aliis locis Euangelii comprobari. Ioannes enim Lazari suscitationem describens testatur quod iehsu eleuatis sursum oculis dixit: Pater, gratias ago tibi quoniam audisti me. Item alibi: Et subleuatis in celum oculis dixit: Pater, clarifica Filium tuum. Sed sicut in celum oculos leuauit ad Patrem, cum animam Lazari reuocaret ad corpus,  quanto magis credendum est quod tunc oculos ad Patrem in celum leuauerit, cum panem et uinum in corpus proprium commutabat. Gratias agens. Hinc quoque colligitur unde sacrificium laudis. Gratias agebat non pro se, sed pro redemptione hominum sic futura.

3. Benedixit. Quidam dixerunt quod Christus confecit cum benedixit, litteram construentes hoc ordine: accepit panem et benedixit; subaudiendum est, dicens: Hoc est corpus meum. Prius ergo illa protulit, ut eis uim conficiendi tribueret; deinde protulit eadem, ut apostolos formam conficiendi doceret. Sane dici potest quod Christus uirtute diuina confecerit corpus ea forma expressa sub qua posteri benedicerent; ipse namque per se uirtute propria benedixit;  nos autem ex illa uirtute quam edidit nobis. Cum ergo sacerdos illa Christi uerba pronuntiat: Hoc est corpus meum, hic est sanguis meus, panis et uinum in carnem et sanguinem conuertitur illa uerbi uirtute qua uerbum caro factum est et habitauit in nobis; qua dixit et facta sunt; qua feminam in statuam mutauit; qua uirgam conuertit in colubrum; qua fontes mutauit in sanguinem; qua aquam commutauit in uinum. Nam si uerbum Elie potuit ignem de celo deponere, uerbum Christi non poterit panem in carnem mutare? Quis hoc audeat putare de eo cui nullum uerbum est impossibile, per quem omnia facta sunt, sine quo factum est nichil? Certe magis est creare quod non est quam mutare  quod est: ac longe maius est quod non est de nichilo creare quam quod est in aliud transmutare. Si dixerit aliquis: Certus sum ego omnino quod ualeat, non sum certus quod uelit; si dubitat ergo quod, cum Christus accepisset panem, benedixit, hoc est corpus meum, ueritas hoc dicit, et ideo uerum est omnino. Et alibi: Nisi manducaueritis carnem Filii hominis et biberitis eius sanguinem, non habebitis uitam in uobis. Et ad maiorem ueritatis expressionem adiunxit: Caro mea uere est cibus, et sanguis meus uere est potus.

4. Ego uero qui uitam eternam habere desidero, carnem Christi ueraciter comedo et sanguinem eius ueraciter bibo, illam utique carnem quam traxit de uirgine, et illum sanguinem quem effudit in cruce. Sicut et uidua Sarephtana quotidie comedebat, et  non diminuebatur farina de hydria, et oleum de le cytho; sic uniuersa Ecclesia quotidie sumit, et nunquam consumit carnem et sanguinem Domini nostri Iesu Christi. uerum an partes in partes, an totum in totum transeat, nouit ille qui facit; ego quod residuum est igne comburo, nam credere iubemur, distinguere prohibemur. Sed quia instat querentis improbitas, salua fide concedemus quod talis panis in tale corpus commutatur, nec pars in partem. Reor tamen, salua fidei maiestate, quod, ubi panis est consecratus, totus est Christus in tota specie panis, totus sub singulis partibus, totus in magno, totus in paruo, totus in integro, totus in fracto. Scio tamen quod dicitur a quibusdam: Quandiu species integra est, sub totali specie totale corpus existit; ubi uero diuiditur,  in singulis diuisionibus incipit esse totum, sicut in speculo, dum est integrum, una tantum apparet inspicientis imago; sed, ipso fracto, tot apparent imagines quot sunt fracture. Queritur utrum corpus Dominicum sit locale, utrum faciat localem distantiam, utrum dici debeat quod iacet aut sedet aut stat; sed et alia multa circa presentem articulum inquiri possent, que melius intacta uolo relinquere quam temere definire; nam bestia que tetigerit montem lapidabitur. Tutius est in talibus citra rationem subsistere quam ultra rationem excedere, ne forte. quod absit, ossa regis Idumee redigantur in cinerem.

5. Fregit. Solet a multis inquiri, sed a paucis intelligi, quid frangitur ibi, quid a mure corroditur, quid inde crematur cum sacramentum concrematur.  Responsio. Sicut miraculose conuertitur substantia in corpus Dominicum et incipit esse sub sacramento; sic quodammodo miraculose reuertitur, cum ipsum ibi desinit esse. Et non ualet ibi locus a coniugatis, hic est calor, sapor, qualitas et quantitas, cum nichil ab alterutro sit coloratum aut saporatum, quid ac quale miraculum? Quippe uincit naturam, et legi detrahit dispensatio; nec debueris querere naturam in gratia, nec consuetudinem in miraculo. Sane natura Dei est Trinitas, uidelicet Pater, et Filius, et Spiritus sanctus. In hypostasi Filii et trinitas substantiarum, uidelicet deitas, corpus et anima; in sacramento corporis Christi est trinitas specierum, uidelicet panis, uinum, et aqua. In natura Dei non est  accidens in substantia, nec substantia sub accidente; in hypostasi Filii est accidens in substantia, et substantia sub accidente. Dicamus ergo ad primum quod forma panis frangitur et atteritur, sed corpus Christi sumitur et comeditur, ea que notant corruptionem, ad formam panis referentes; ea uero que notant acceptionem, ad corpus Christi.

6. Dedit. Queritur utrum corpus suum in cena dederit mortale an immortale, passibile an impassibile? Sufficere credo si dicatur: tale dedit quale uoluit; potest tamen concedi, salua fide, quod tale dedit quale tunc habuit, mortale uidelicet et passibile, non tamen quod posset pati sub sacramento, sed quia sub sacramento poterat pati, passibilis credebatur nec ledebatur. Discipulis. Solet dubitari an  Iudas acceperit. Quod uidetur, cum dicat: Bibite ex hoc omnes. Sed queritur qua ratione medicus salutaris medicinam dabat egroto, quam ei sciebat mortiferam? Ad hoc scilicet dabat, ut suo doceretur exemplo quod sacerdos non debet ulli communionem negare, cuius crimen, etsi sibi sit notum, non tamen Ecclesie, ne forte non sit corrector, sed proditor. Accipite et manducate. Non est intelligendum quod sumptum corpus de manu Domini sibi discipuli administrarent, sed qui consecrauit, idem et ministrauit. Fortassis adhuc cogitatio pulsat animum, querens quid fiat de corpore Christi postquam fuit sumptum et comestum? Christus de ore transit ad cor; melius est ut procedat in mentem quam descendat in uentrem. Cibus hic non carnis, sed anime  uenit ut comedatur, non ut consumatur; ut gustetur, non ut incorporetur; ore comeditur, sed non in stomacho digeritur; reficit animum, non effluit in secessum. Quod si forte secessus aut uomitus post solam Eucaristie comestionem euenerit, in hoc species ad proprietatem sensui famulatur, que quantum ad nos seruat per omnia corruptibilis cibi similitudinem, sed quantum ad se non amittit inuiolabilis corporis ueritatem. Species quidem corroditur et maculatur, sed ueritas nunquam corrumpitur aut coinquinatur. Siquando tale quid uideris, nichil time illi; sed esto sollicitus tibi, ne tu forte ledaris, si male credideris.

7. Hoc est corpus meum. Queritur quid demonstret sacerdos per hoc prenomen hoc? Si panem, pani  nunquam congruit esse corpus Christi, sed demonstrat corpus Christi; sed quando profertur ipsum pronomen, nondum est transsubstantiatio. Respondetur, quod sacerdos non demonstrat, cum illis uerbis non utatur enuntiatiue sed recitatiue, quemadmodum cum ait: Ego sum uitis uera, ego lux mundi, et multa alia. Simili modo. Sub utraque specie scilicet panis et uini utrumque, id est corpus et sanguis, consecratur; neutra tamen superfluit, ut ostendatur quod Christus totam humanam naturam assumpsit, ut totam redimeret; panis enim refertur ad corpus, uinum ad animam. Postquam cenatum est. Post cenam dedit hoc sacramentum, ut ultimum testatoris mandatum arctius memorie commendaret.  Non ideo tamen est calumniandum Ecclesie quod a ieiunis accipitur; placuit enim Spiritui sancto ut in honorem tanti sacramenti primum os Christiani intraret. Accipiens et hunc preclarum calicem. Continens metonymice ponitur pro contento. Hic est calix sanguinis mei, noui et eterni testamenti, id est firmatio noue eterne promissionis. Queritur utrum aqua cum uino conuertatur in sanguinem? Dicitur enim quod aqua significat populum, et uino miscetur, ut Christo populus admistus significetur. Dico aquam transire in uinum, cum multo uino modicum infundatur aque. Queritur an uanum sit quod geritur, si forte aqua pretermittatur? Dico, si ignorantia uel obliuione aquam pretermisit aliquis, grauiter puniatur; non tamen sit etiam irritum sacramentum.  Tribus ex causis sacramentum corporis et sanguinis sui sub alia specie sumendum instituit: ad augendum meritum, ad fouendum sensum et ad uitandum ridiculum; ad augendum meritum, quia aliud ibi cernitur, et aliud creditur; ad fouendum sensum, ne abhorreret animus quod cerneret oculus; ad uitandum ridiculum, ne insultaret paganus si id ageret Christianus. Mysterium fidei. Mysterium dicitur, quia aliud cernitur, aliud creditur. Qui pro multis effundetur in remissionem peccatorum. Pro solis destinatis effusus est quoad efficaciam; pro omnibus quoad sufficientiam.

8. Hec quotiescunque feceritis. Non possumus exire de Aegypto nisi celebrando Phase; ergo ut deuastante angelo protegamur, agnum edamus. Sed quoties?  Augustinus dicit: Quotidie sumere nec laudo nec uitupero. De Zacheo et centurione legimus: Alter gaudens suscepit Christum in domo sua; alter, Domine, non sum dignus ut intres sub tectum meum. Non alter alteri se preposuit. Faciat unusquisque quod pium crediderit esse faciendum; hortor tamen omnibus diebus Dominicis esse sumendum, si tamen mens non sit in affectu peccandi. In mei memoriam facietis. Si quis peregre proficiscens, aliquod pignus ei quem diligit relinquit, ut quoties illud aspexerit, illius debeat amicitias memorare, is profecto sine fletu ac desiderio nequit illud aspicere. Unde et memores. Quia Dominus ipse preceperat ut hoc in sui memoriam faceremus, idcirco tria commemoranda proponit Ecclesia, scilicet passionem, resurrectionem,  ascensionem; quorum primum pullulat caritatem, secundum roborat fidem, tertium letificat spem. Quid in nobis magis caritatem accendat quam quod proprio suo Filio non pepercit Deus, sed pro nobis omnibus tradidit illum? Quid in nobis magis fidem confirmet, quam quod Christus surrexit a mortuis, primitie dormientium et resurrectio mortuorum? sicut in Adam omnes moriuntur, ita in Christo omnes uiuificabuntur. Quid magis in nobis amplificet spem quam quod Christus accendens in altum captiuam duxit captiuitatem, dedit dona hominibus, ut ubi est ille, illic sit et minister eius? Quia uero dicit se memorem Dominice passionis, statim acerbiorem ipsius passionis commemorat  [partem], recolens in quinque crucibus quinque plagas. Deinde per tres partes Dominice passionis prosequitur, sicut subsequenter ex ipso declarabitur. Abhinc igitur usque dum corporale desuper calicem remouetur, Domini passio commemoratur. Nam ut dicit sacerdos, hostiam puram, hostiam sanctam, hostiam immaculatam, panem sanctum uite eterne, et calicem salutis perpetue, unum crucis signaculum imprimitur super oblatam, significans illa uiuentis petre foramina, in quibus residet immaculata columba fructuose nidificans. Tres autem cruces facit pariter super oblatam et calicem, quoniam in tribus uerbis primis utraque species intelligitur; nunquam autem in crucis signaculo panis separatur a calice, nisi cum separatim nominatur.

 9. Hic oritur non pretereunda silentio questio, quare super hostiam benedictam et plenissime consecratam adhuc benedictionis signum exprimitur? Imo talia sunt quedam subiuncta in canone, que uidentur innuere, quod nondum sit consecratio consummata. In canone siquidem aliud uerba significant, aliud signa portendunt  . uerba namque principaliter spectant ad Eucaristiam consecrandam, signa uero principaliter pertinent ad historiam recolendam. Hoc capitulum qui pridie quam pateretur in fine canonis subiici debuisset, quoniam in eo consecratio consummatur; sed quoniam impedisset ordinem historie, quasi quadam necessitate compulsus capitulum illud quasi cor canonis, ita in medio collocauit, ut que sequuntur intelligantur precedere,  secundum illam figuram qua sepe fit, ut que ratione succedunt intellectu precedant. uel potius, ut tam littere quam historie suus ordo seruetur, dicatur quod signa pertinent ad historiam recolendam, uerba ad consecrata hoc modo; nos tui primi, uidelicet sacerdotes, sed et plebs tua sancta, scilicet populus Christianus; nam populus agit uoto, sacerdotes peragunt mysterio.

10. Offerimus preclare maiestati tue, id est pre ceteris clare; nam si iusti fulgebunt sicut sol in regno Patris, quanto clarius diuina maiestas prefulget! De tuis donis, id est de fructibus segetum, quantum ad panem qui est consecratus in carnem. Ac datis, id est de fructibus arborum, quantum ad  uinum quod est consecratum in sanguinem. De istis, inquam, et de illis offerimus hostiam puram, hostiam sanctam, hostiam immaculatam, id est Eucaristiam immunem ab omnini culpa originali, ueniali et criminali; uel puram quantum ad cogitationem, sanctam quantum ad locutionem, immaculatam quantum ad operationem, quia peccatum non fecit, nec inuentus est dolus in ore eius. Hoc est panem sanctum, id est sanctificantem, datorem uite eterne, quantum  ad stolam carnis; et calicem salutis perpetue, quantum ad stolam anime. Supra que propitio ac sereno uultu, id est respectu placabili digneris respicere, non quod uultus eius mutetur aliquando, sed tunc Deus uultum suum super nos illuminat et serenat, cum misericordiam suam super nos exhibet et declarat  , secundum illud psalmi; illuminet uultum suum super nos et misereatur nostri. Sicuti accepta habere dignatus es munera Abel, etc. Aduerbium istud sicuti similitudinem innuit, non exprimit quantitatem; multo quidem acceptius est hoc sacrificium quam quod obtulit Abel, Abraham, Melchisedech; ualet enim res plus quam umbra, ueritas quam figura. Offeramus ergo sicut Abel, qui cor suum obtulit, et se totum Deo subdidit, et ideo dicit:  Respexit Deus ad Abel et ad munera eius, sed prius respexit ad Abel quam ad munera. Sacrificium offeramus, arietinam proteruiam, feritatem taurinam, hircinamque libidinem iugulantes, iuxta illud psalmi: Holocausta medullata offeram tibi cum incenso arietum, offeram tibi boues cum hircis. Sanctum sacrificium, immaculatam hostiam. Hoc addidit in canone Leo papa.

11. Supplices te rogamus. Post cenam exiit iehsu in montem Oliueti, et progressus pusillum procidit in faciem suam orans. Ideo sacerdos inclinans se orat. Tunc accessit traditor et osculatus est eum; quod representat sacerdos per osculum altaris. Et quia iehsu factus in agonia prolixius orabat, tertio dicens eumdem sermonem: sacerdos facit tres cruces,  primam et secundam distincte super oblatam et calicem dicens: Sacrificium Filii tui corpus et sanguinem sumpserimus; tertiam se ipsum signando in facie cum dicit: Omni benedictione celesti et gratia repleamur. Quia factus est sudor eius sicuti gutte sanguinis decurrentis in terram, forte propter sudorem corporis crucem imprimit super corpus, propter guttas sanguinis crucem imprimit super sanguinem; quia procidit in faciem, crucem imprimit in faciem. uel per duas cruces quas facit sacerdos super corpus et sanguinem, designantur uincula et flagella, quibus elicitus est sanguis, cuius liuore sanati sumus; per crucem quam facit sibi in facie, recolitur illud quod exspuebant in faciem eius, et palmas in faciem dabant et uelabant  faciem.

12. Iube hec perferri. Tante sunt profunditatis hec uerba ut intellectus humanus uix sufficiat penetrare; nam et beatus Gregorius, tanti secreti interpres  , de hora immolationis ineffabiliter loquens: Quis, inquam, fidelium habere dubium possit in ipsa immolationis hora ad sacerdotis uocem celos aperiri, in illo mysterio choros angelorum  adesse, summis ima sociari, terram celestibus iungi, unum et idem ex uisibilibus et inuisibilibus feri? Et alibi dicit: Uno eodemque tempore ac momento et in celos rapitur ministerio angelorum consecratum corpus Christi, et ante oculos sacerdotis uidetur in altari, saluo tamen occulto celestis oraculi sacramento. Possunt uerba, licet simplicius, tamen securius hic intelligi, iube hec, id est uota fidelium, uidelicet supplicationes et preces, perferri per manus sancti angeli tui, hoc est per ministerium angelorum, secundum illud quod ait angelus ad Tobiam: Quando orabas cum lacrymis, ego obtuli orationem tuam Domino.---In sublime altare tuum, hoc est in conspectum diuine maiestatis tue. Porro sicut beatus Augustinus determinat, non dicitur angelus  orationes nostras offerre Domino, quia tunc primo nouerit Deus quod uolumus, quia Deus nouit omnia antequam fiant, sed quia necesse habet rationalis creatura temporales causas ad eternitatem referre, siue petendo que gratiose fiant, siue consulendo quid faciat, ut quod Deo iubente implendum esse cognouerit, uel euidenter uel latenter reportet. Hinc etiam euidenter apparet quod angeli in sacrificio semper assistunt.

13. Memento, Domine. Orat pia mater Ecclesia non solum pro uiuis, sed etiam pro defunctis, et eos sacre intercessione oblationis commendat sanctis; siue quia sanguis iste pretiosus, qui pro multis effusus est in remissionem peccatorum, non solum ad salutem uiuentium, sed etiam ad absolutionem  [ualeat] defunctorum. Qui cum signo fidei. Non quod ibi sit fides, quia fides et spes euacuabuntur, sed signum fidei pro charactere christianitatis accipitur quo fideles ab infidelibus discernuntur. Et dormiunt in somno pacis. Secundum illud: In pace in idipsum dormiam. Sacra Scriptura appellat dormientes, ut ait Apostolus: Nolumus uos ignorare de dormientibus. Et Dominus in Euangelio: Lazarus amicus noster dormit. Propitiare, Domine, et omnibus in Christo quiescentibus. In hoc loco sacerdos, quorum maluerit, debet agere memoriam specialem. Locum refrigerii, in quo non est ardor peccatorum. Lucis, in quo non est obscuritas tenebrarum. Et pacis, in quo est conflictus penarum. Nobis quoque peccatoribus. Nam si dixerimus quod peccatum non habemus, nosmet  ipsos seducimus, et ueritas in nobis non est. Cum Ioanne, Stephano, Matthia, Barnaba. In hac secunda commemoratione sanctorum ex magna parte supplentur que de premissis sanctis iubebantur. Sed queritur quare Ioannes repetitur, et quare Stephanus sociatur Ioanni, et quare premittitur Matthie et Barnabe? Sane Ioannes in prima commemoratione cum aliis disponitur propter apostolatum; in hac commemoratione repetitur et cum Stephano sociatur propter priuilegium celibatus, uirgines enim sunt. Propterea ceteris premittitur uirginitas et maxime commendatur, quia Christus in cruce matrem uirginem uirgini commendauit. Stephani uero uirginitas ex eo maxime deputatur,  quod deputatus est ab apostolis ad ministerium uiduarum; et ideo in hoc quod feminis est prepositus, testem meruit sincerissime castitatis. Posset tamen non euangelista, sed Baptista Ioannes intelligi; nec obstat quod premittitur tum apostolis tum etiam martyribus, cum Baptista merito inter martyres possit numerari. Non estimator meriti. Non secundum exigentiam meritorum retribuit, sed citra condignum puniendo, et supra condignum remunerando.

14. Per quem hec omnia, Domine, semper bona creas. Nam omnia per ipsum facta sunt et uidit Deus cuncta que fecerat, et erant ualde bona. Creas, ergo condendo naturam; sanctificas, consecrando naturam; uiuificas, transsubstantiando creaturam; et  benedicis, accumulando gratiam. Est autem simplex prouidentie demonstratio. Hec enim omnia, id est panem, uinum et aquam, semper bona creas, secundum causas primordiales; sanctificas, secundum causas sacramentales; uiuificas, ut transeant in carnem et sanguinem; et benedicis, ut conferant unitatem et caritatem; per ipsum, tanquam per mediatorem; cum ipso, tanquam cequali; in ipso, tanquam consubstantiali; in Patre quippe notatur auctoritas, in Filio equalitas, in Spiritu sancto ceuitas. Auctoritas in Patre propter principium; equalitas in Filio propter medium; ceuitas in Spiritu sancto propter consortium. Sexta feria crucifixus est Dominus hora tertia linguis Iudeorum, quod narrat Marcus; sexta, manibus gentilium,  quod narrat Ioannes; et circa horam nonam inclinato capite, emisit spiritum. Ad recolendam ergo crucifixionem, que hora tertia facta est linguis Iudeorum ter clamantium; Crucifige, et rursus: Tolle, tolle, crucifige, sacerdos facit tres cruces super oblatam et calicem, cum dicit sanctificas, uiuificas, benedicis. Ad recolendam uero crucifixionem, que post interuallum trium horarum facta est manibus gentilium, facit item tres cruces cum hostia, dicendo super calicem: per ipsum, et cum ipso, et in ipso. Postmodum uero ad designandam diuisionem carnis et anime Domini morientis, facit duas cruces in ore calicis, cum dicit: Tibi Deo Patri omnipotenti in unitate Spiritus sancti, Deus. Dum enim in Christo tres sint unite substantie, diuinitatis ad  corpus, diuinitatis ad animam, et anime ad corpus diuisum ab anima, propterea non tribus crucibus, sed duabus mors Domini designatur.

15. Sacerdos etiam super mensam altaris manus extendit, quia Christus super aram crucis manus expandit. Subtilius tamen ac profundius hec possumus figurare; tres quippe cruces significant tres cruciatus quos Christus in cruce sustinuit, uidelicet passionem, propassionem et compassionem; passionem in corpore, propassionem in mente, compassionem in corde. De passione dicit propheta. O uos, qui transitis per uiam, attendite et uidete si est, etc. Etiam: Foderunt manus meas et pedes meos. De propassione mentis Dominus inquit: Tristis  est anima mea; et item: Cepit iehsu pauere et tedere. De compassione cordis pro crucifixoribus orauit: Pater, ignosce illis. Ideo uero sacerdos facit has cruces cum hostia super calicem, quia Christus huiusmodi cruciatus in corpore super patibulum [pertulit]; per calicem enim passio designatur: secundum  illud: Pater, si fieri potest, transeat a me calix iste. Due uero cruces, quas facit in latere calicis, designant duo sacramenta, que de latere Domini profluxerunt, uidelicet aqua regenerationis et sanguis redemptionis. Corporale desuper calicem remouetur, quia uelum templi scissum est, secundum quod de eo scriptum erat, hactenus erat clausum, et lignum missum est in aquis Marath, et dulcorate sunt. Tunc exaltatum parumper sacramentum  de altari sacerdos deponit ipse et diaconus, quia uenit Ioseph ab Arimathia, uenit et Nicodemus, et impetratum a Pilato corpus Iesu sepelierunt. Et quia aduoluit saxum magnum ad ostium monumenti, diaconus super os calicis corporale reponit. Quia nunc factus est in pace locus eius, diaconus mensam altaris osculatur. Quia factus est principatus super humerum eius, diaconus manum pontificis osculatur.

16. Sacrificium igitur septem uicibus signatur in canone; prima uice ter, ubi dicitur, hec dona, hec munera, hec sancta sacrificia illibata propter ternam Christi traditionem, que facta est de eo a Iuda et a Iudeis. Secunda uice quinquies, ubi dicitur: quam oblationem tu, Deus, digneris facere benedictam, ascriptam  et ratam, ut fiat corpus et sanguis; propter quinque partes uenditoris, sed et uenditi et emptorum, uidelicet sacerdotum, Scribarum et Phariseorum. Tertia uice bis, ubi dicitur, accipiens panem, benedixit et fregit. Similiter et hunc preclarum calicem, gratias agens, benedixit, propter benedictionem panis qui transsubstantiatur in carnem, et uini quod transsubstantiatur in sanguinem. Quarta uice quinquies, ubi dicitur: hostiam puram, hostiam sanctam, hostiam immaculatam, panem sanctum uite eterne et calicem salutis perpetue, propter quinque Domini plagas. Quinta uice bis, ubi dicitur, sacrosanctum corpus et sanguinem, propter uincula in quibus ligatum est corpus, et flagella quibus elisus est sanguis. Sexta uice ter, ubi dicitur, sanctificas, uiuificas, benedicis,  propter crucifixionem que facta est hora tertia linguis Iudeorum clamantium ter: Crucifige. Septima uice quinquies, ubi dicitur, per ipsum, et cum ipso, et in ipso, tibi Deo patri omnipotenti in unitate Spiritus sancti, ter super calicem propter tres cruciatus quos Christus sustinuit, passionis, propassionis et compassionis; et bis in latere calicis propter aquam et sanguinem qui de latere-Christi profluxerunt. Inter has septem uices sacrificium signatur duabus uicibus bis, et tribus uicibus quinquies, et duabus uicibus ter; simul omnibus quinquies  quinque, que sunt simul 25. Qui numerus per se ductus semper in se ipsum reducitur; nam quinquies quinque sunt 25; quinquies 25 sunt 125: 125 quinquies sunt 625; et ita semper abundat quinarius numerus et in se ipsum reducitur, si ducatur in infinitum, quamlibet eum multiplices. Eucaristie sacramentum semper idem est sacrificium.

17. Non solum autem crucis impressio, uerum etiam uocis expressio que gesta sunt iuxta crucem insinuant. Sacerdos enim uoce paululum expressa, percusso pectore, silentium interrumpit, representans contritionem et confessionem latronis; uel etiam exsultatione uocis, et tunsione pectoris exprimitur illud, quod centurio et qui cum eo erant, uisis iis que fiebant, timuerunt ualde dicentes: uere Filius  Dei erat iste; et percutientes pectora reuertebantur. Quia uero iehsu clamans uoce magna emisit spiritum, leuat sacerdos uocem dicendo, per omnia secula seculorum. uidelicet quia mulieres lamentabantur flentes Dominum, chorus quasi lamentando respondet, amen. iehsu uoce magna clamabat: Pater, in manus tuas commendo spiritum meum; et ideo sacerdos eleuata uoce pronuntiat: Pater noster, qui es in celis. Hanc orationem post canonem beatus Gregorius censuit recitari super hostiam; hec enim oratio ceteris omnibus multis rationibus antecellit, scilicet auctoritate doctoris, bonitate sermonis, sufficientia petitionis, fecunditate mysteriorum. Sunt hic septem petitiones que adaptantur septem donis, septem uirtutibus, septem beatitudinibus, contra septem  uitia capitalia. Homo enim est egrotus, Dominus est medicus; uitia sunt languores, petitiones sunt planctus, dona sunt antidota, uirtutes sunt sanitates, beatitudines sunt gaudia felicitatis. Quod sequitur secrete silentium, quietem significat Dominice sepulture. In Sabbato Christus secundum carnem quieuit in sepulcro; secundum animam descendit ad inferos, ut fortior superueniens fortem spoliaret armatum. Libera nos, quesumus, Domine. Hec oratio dicitur embolismus  , et est expositio nouissime petitionis orationis Dominice. Post passionis tristitiam ad resurrectionis gaudium peruenit, secundum illud: Ad uesperum demorabitur fletus; ad matutinum letitia.

18. Diaconus et subdiaconus portant patenam,  quam sacerdos accipiens osculatur, et cum ea signum crucis sibi facit in faciem. Hi tam numero quam obsequio stantes illas mulieres significant, scilicet Mariam Magdalenam et Mariam Iacobi et Salome, que portantes patenam, id est cor patens latitudine caritatis, in obsequium sepulture emerunt aromata. Hanc ergo patenam, id est cor amplum latitudine caritatis, sacerdos accipit, id est Christus acceptat. Quia uero crucifixus ardenti desiderio querebatur, iuxta quod inquit angelus mulieribus: Scio quod Iesum queritis crucifixum;  ideo crux cum patena imprimitur in facie; statimque sacerdos osculatur patenam, ostendens quod Christus confestim impleuit desiderium mulierum; mox enim occurrit eis dicens: Auete. Tunc sacerdos frangit hostiam in tres partes; et duabus extra calicem reseruatis, cum alia signum crucis facit super calicem, et alta uoce dicendo: Pax Domini sit semper uobiscum, particulam hostie in calicem dimittit. Sacerdos igitur hostiam frangit, ut in fractione panis Deum cognoscamus, sicut illi discipuli in Emmaus. Coniunctio panis et uini significat unionem carnis et anime in resurrectione Christi denuo superuenientem. Ideo ter signum producitur cum hostia super calice, quia uirtus Trinitatis animam crucifixi reduxit ad carnem. Ideo etiam fiunt tres cruces super  os calicis, quia tres mulieris querebant crucifixum ad ostium monumenti; de quo diaconus remouet corporale, designans quod angelus Domini reuoluit lapidem ab ostio monumenti. Quid autem ille partes  significent, Sergius papa determinat, dicens: »triforme est corpus Christi; pars oblate in calicem missa corpus Christi, quod iam resurrexit, demonstrat; pars comesta, corpus ambulans adhuc super terram; pars in altari usque ad finem misse remanens, corpus iacens in sepulcro, quia usque in finem seculi corpora sanctorum in sepulcris erunt.« Pax Domini sit semper uobiscum. Hoc significat quod stetit iehsu in medio discipulorum, et dixit eis: Pax uobis. Quia uero statim dedit eis potestatem remittendi peccata; quorum, inquit, remiseritis peccata, etc., idcirco chorus clamat ad ipsum: Agnus Dei, qui tollis peccata mundi, miserere nobis. Et ne loquamur pacem, et non habeamus in corde, Innocentius pacis osculum dari decreuit et omnibus datur,  ut constet populum ad omnia, que mysterio aguntur et in Ecclesia celebrantur, suum prebuisse consensum.


 Explicit Expositio Canonis misse secundum beatum Petrum Damiani.





TESTIMONIA NOuI TESTAMENTI QUAE De opusculis beati Petri Damiani quidam eius discipulus excerpere curauit  .



TESTIMONIA EX EuANGELIIS.



EX MATTHAEO.



CAPITULA SECUNDUM MATTHAEUM.

1. Quod in genealogia Domini reprehensibiles solum mulieres interponuntur, et quod Mattheus descendendo XI generationes enumerat, cum Lucas LXXuII ascendendo describat.---2. uos estis sal terre; si sal euanuerit, in quo condietur?---3. Non potest arbor mala fructus bonos facere.---4. Inter natos mulierum non surrexit maior Ioanne Baptista.---5. Colligite primum zizania, et alligate fasciculos ad comburendum.



I. IN EXPOSITIONE EIUSDEM EuANGELII SEU IN SERMONE DE SANCTO LUCA  .

Illud uero quosdam mouere non irrationabiliter potest cur sanctus euangelista reprehensibiles solummodo mulieres in Christi genealogia interponere studuit, sanctas uero et absque ulla contradictione  laudabiles silentio preteriuit. Sed hoc idcirco factum  est ut, dum Redemptor noster de peccatoribus natus esse describitur, pro peccatoribus de celo ad penam descendisse credatur; descendit quippe, ut peccata nostra ipse portaret; ascendit uero, ut diuinitatis sue nos participes faceret, sicut per Apostolum dicitur, quia mortuus est propter peccata nostra, et resurrexit propter iustificationem nostram. Hinc est enim quod Mattheus descendendo per Salomonem, cuius matrem concupiscendo Dauid peccauit, XL generationes enumerat; cum Lucas ascendendo per Mathan, per cuius nominis prophetam peccatum Dauid expiauit, LXX et uII generationes describat. Per Mattheum quippe signatur, quia idcirco Dei Filius ad nos peccatores descendit, ut mortalitatis nostre particeps fieret; per Lucam  uero innuitur quia idcirco post resurrectionem ad  Patrem ascendit, ut nos diuinitatis sue consortes efficeret; sicut per egregium predicatorem dicitur: Quod autem ascendit, quid est, nisi quia descendit primum in inferiores partes terre? Qui descendit, ipse est et qui ascendit super omnes celos, ut adimpleret omnia. Per numerum autem quem Mattheus ordinat, susceptio laboriose mortalitatis; per illum uero quem Lucas posuit, humane exprimitur abolitio prauitatis. Per quadragenarium quippe numerum labor exprimitur, quo uidelicet Christus in corpore suo, quod est Ecclesia, per diuersa uite huius tempora fatigatur. Hinc est quod Moyses et Elias 40 dierum continuauere ieiunium; sed et ipse Dominus sub eodem numero abstinuit perceptione ciborum.

 Per Moysen itaque lex, per Eliam prophetia, per Christum uero Noui Testamenti patenter intelligitur gratia. Per afflictionem ergo legis, prophetie simul et gratie labor innuitur uniuersalis Ecclesie per uniuersa mortalis huius uite secula fatigate. Hinc est quod filii Isrel, erumnis atque laboribus diutine peregrinationis attriti post 40 annos terram sunt promissionis ingressi; quia uidelicet omnes electi post emensum huius peregrinationis excursum, mox hereditario iure terram uiuentium possidebunt. Per septuagenarium uero numerum, quem Lucas posuit, remissio peccatorum exprimitur, sicut ipse Dominus in Euangelio testatur. Cum enim Petrus interrogaret dicens: Domine, quoties peccauerit in me frater meus, dimittam ei usque septies? respondit: Non  dico tibi usque septies, sed usque septuagies septies. Congrue autem per septuagenarium numerum peccatorum remissio designatur, quia ab undenario et septenario nascitur: undecim namque si septies multiplicentur, 77 numerum faciunt. Denarius autem numerus perfectus esse dignoscitur, per quem et Decalogus designatur. Sed si denarius est perfectus, restat necessario ut sit undenarius imperfectus. Quid est autem peccatum, nisi transgressio legis? Si ergo per denarium lex intelligitur, recte per undenarium legis transgressio figuratur; septenario uero numero tota seculi huius uniuersitas continetur, quia septem diebus omnis decursus uite presentis euoluitur. Per undenarium ergo septies multiplicatum cuncta nostra peccata ad septuagesimum  septimum deducuntur numerum, in quo uera omnium fit remissio peccatorum. Unde eleganter a Christo et baptismo hec secundum Lucam series inchoatur, et in Dei Patris persona finitur. In baptismo enim Christi omnium nobis peccatorum remissio prouenit per Spiritum sanctum qui super baptizatum Dominum in specie columbe descendit. Sic per Christum redempti, et per Spiritus sancti gratiam abluti, reconciliamur Deo Patri. Quos utriusque euangeliste sensus beatus Paulus una sententia comprehendit dicens: Misit Deus Filium suum in similitudinem carnis peccati, et de peccato  damnauit peccatum in carne. Cum enim dicit misit Deus Filium suum in similitudinem carnis peccati, peccatorum nostrorum susceptionem manifeste declarat, quam ostendit Mattheus cum descendendo XL generationes enumerat. Cum uero sequitur, et de peccato damnauit peccatum in carne, expiationem omnium nostrorum criminum indicat, quam Lucas exprimit, cum ascendendo LXXuII generationes describit.



II. IN SERMONE SYNODALI TERTIO  .

uos estis sal terre. Plurimus plane cibus sub una mole congeritur qui tamen exiguo sale conditur; et multus est populus Christianus, ad cuius comparationem perexiguus est numerus sacerdotum; sed dum populi multitudo sacerdotalis eloquii sale conspergitur,  celestis sapientie sapor in eorum cordibus gignitur, et gustus mentis humane in delectatione celestium suauiter obdulcatur. In quo cauendum est ualde quod dicitur: Si sal euanuerit, in quo condietur? Nam cum sacerdotis cor ab amore superne dulcedinis euanescit, amarescit illico per salsuginem terrene concupiscentie, ideoque iam non poterit aliena corda salire.



III. IN EPISTOLA AD GEBIZONEM.


Non potest arbor mala fructus bonos facere. Arbor sane uoluntas intelligenda est, non persona; nam eadem persona hominis et bona operari ualet et mala, sicut ex eadem terra et ficus profertur et spina. Sed sicut mala arbor nunquam bona germinat  poma, ita de superba uoluntate, que procul dubio mala est, nunquam mera uel incontaminata procedit humilitas; et sicut radice lesa, totius arboris rami consequenter arescunt, sic ex mente superba, si quid boni operis ad tempus uirescere cernitur, uelut humore conuallis exhausto, in prerupti saxi ariditate siccatur.



Iu. IN SERMONE DE SANCTO IOANNE BAPTISTA.


Inter natos mulierum non surrexit maior Ioanne Baptista. Exclusit itaque maiorem, non negauit equalem. Hinc est quod ad Zacariam angelus dicit: Ipse precedet ante illum in sapientia et uirtute Elie. Par ergo Elie Ioannes uidetur, in cuius sapientia et uirtute uenturus asseritur, presertim cum et alibi  ipsa ueritas dicat: Elias iam uenit, et non cognouerunt eum, sed fecerunt in eum quodcunque uoluerunt; et si uultis scire, Ioannes ipse est Elias. Sed ecce e diuerso illud occurrit, quod Eliseus duplicem Elie spiritum, iuxta modum sue petitionis, accepit. Obsecro, inquit, ut fiat spiritus tuus duplex in me. Quod si Eliam Eliseus dupliciter antecellit, equalem Elie Ioannem quomodo superat, quo inter natos mulierum maior nemo surrexit? uerumtamen ut soluatur questio, ponderandus est sensus, ut quod durum in uerbis exterioribus sonat, de pia intentione procedere discretio sobrie sentientis intelligat.  Durum quippe sonuit quod Eliseus duplicem magistri spiritum petiit, cum non sit discipulus super magistrum; sed ex pura mente petitio ista processit, quia non terrenum aliquid, sed spiritualem gratiam postulauit; unde et Elias quasi subindignatus, incauta discipuli uerba redarguit, cum ait: Rem difficilem postulasti; simplicitatem uero pie intentionis aspiciens presto subiungit: Attamen si uideris me, quando tollar a te, erit quod petisti; non uidelicet duplicitas, quam incautus sermo profudit, sed donum spiritus, quod humili ac sincera mens intentione quesiuit. Hoc itaque modo nequaquam Ioannem superat Eliseus, sicut nec maior est quam Elias. uerumtamen si sacre historie tenorem inspicimus diligenter, uberiorem siue clariorem Eliseum  quam Eliam in miraculorum fuisse uirtutibus inuenimus. Ille nimirum uiuens defunctum puerum uite restituit, iste iam mortuus mortuum suscitauit. Illo prophetante hydria farine et lecythus olei non defecit, iste obsesse et afflicte ciuitati protinus in diem alterum incredibiles hostilium castrorum copias obtulit, atque, ut in breui cuncta concludam, Elias 12, Eliseus, ut Scripture ueritas tradit, 23 miraculorum signis enituit, que, uidelicet quia fastidium deuitamus, hic enumerare postponimus.

Quomodo ergo huius me nodo questionis expediam, ut prolata de magnitudine Ioannis non uacillet sententia ueritatis, qua dicitur in natis mulierum non esse maiorem Ioanne Baptista? Nam si maior est Eliseus quam Elias, ergo maior est et  Ioanne, quod fieri impossibile est. Sed notandum quod aliud est magnum quid agere in signis miraculorum, aliud magnum esse in excellentia meritorum; nam si de miraculis agitur, nullum fecisse miraculum Ioannes in Scripturarum paginis inuenitur. Sed nunquid propter hoc infimus erit omnium sanctorum, quia nulla traditur signa fecisse uirtutum? Eliseus ergo maior est quam Elias in exhibitione signorum, quem tamen nequaquam superat in cumulo meritorum. Ita et Ioannes par quidem est Elie, quia sicut ille preco futurus est Iudicis, ita et hic precursor factus est Redemptoris; sed maior Elia, quia quem demonstrauit, etiam baptizauit. Ioannes itaque humanorum limes est meritorum;  quantumcunque enim apostolici senatus excellat auctoritas, quamtumcunque uel patriarcharum fides in diuina agnitione proficiat, uel prophetarum miracula ad reseranda arcana mysteria conualescant, quantumlibet certe cumuletur triumphantium gloria martyrum, quantumuis effloreat uernans pudicitia uirginum, uel in uerbo uite se exerceat lingua doctorum, citra metam Ioannis omnia cohibentur, nichilque uirtutis humane, nichil religionis, nichil perfectionis ultra progreditur.



u. IN SERMONE DE SANCTO STEPHANO PAPA.


Colligite primum zizania, et alligate fasciculos ad comburendum. Pensanda sunt diligenter uerba ueritatis ac cum timore quibus dicitur: Alligate fasciculos  ad comburendum zizania; quippe fasciculi alligantur, quia in illo perpetue damnationis incendio, homicide cum homicidis, adulteri cum adulteris, periuri cum periuris, incestuosi cum incestuosis, non diuerso penalium tormentorum genere constringuntur; illic eos infinite pene patens gehenne barathrum deuorat, qui his se arroganter in superbie cornibus extollebant; illic eorum carnes atque medullas saginis irriguas crepitans flamma depascet, qui hic arsere deliciis et estuantis expleuerunt illecebras uoluptatis. Bene itaque dicuntur fasciculi alligari, quia nequaquam eos tunc separat diuersitas ultionis, quos hic similitudo sociauerat prauitatis; et qui nunc eisdem criminibus sunt obnoxii eiusdem supplicii postmodum tenentur animaduersione  constricti. De quibus omnibus alibi sub unius persone specie dicitur: Ligatis manibus et pedibus, mittite illum in tenebras exteriores. Illic membra ligantur ad penam, que hic soluta ac libera ferebantur ad culpam; uel tunc digne constringenda sunt in suppliciis, que nunc male ligata sunt a pietatis operibus peragendis; illic anime reproborum cum corporibus simul inexstinguibili cruciantur incendio, sicut hic in exsecutione praui operis iungebantur. Unde et per prophetam dicitur: Descenderunt ad infernum cum armis suis; arma quippe peccantium membra sunt corporis, quibus reprobi homines diabolo militant et eius imperio peruerse uiuendo ministrant. Simul ergo cum animabus et corpora in eterna morte damnantur, que  simul in praui operis perpetratione uixerunt; de quibus propheta dicit: Ibi Assur et sepulcra eius.



EX MARCO.



I. IN SERMONE DE SANCTO MARCO.


Quisquis Euangelium beati Marci subtili meditatione considerat, et alta, ut dignum est, indagatione pertractat, rudibus quidem et non accuratis descriptum uerbis, sed uberrimis inueniet celestis intelligentie redundare mysteriis. Est plane styli breuitate succinctum, sed profunda mysterii spiritualis ubertate diffusum. Perscrutantes namque omnes fere paginas Scripturarum, inuenire uix possumus Spiritum ueritatis cautius uel circumspectius per alium quemlibet quam per os beati Marci fuisse  locutum, adeo ut ipsa descriptionis series et ordo uerborum magnum contineat sacramentum. Quod ut facilius elucescat, in ipso libri eius exordio nos breuiter intimare non pigeat. Primum namque miraculum ponit, quo Dominus demonem per os hominis clamantem tacere precepit, eumque protinus expulit. Obmutesce, inquit, et exi ab homine. Secundum miraculum est, quo febricitantem socrum Petri depulso typi calore sanauit. Tertium est, quo leprosum tetigit et purgauit. Quartum quoque est, quo paralyticum grabatum tollere et abire precepit. Qui uidelicet ordo, si diligenti cura perpenditur, manifeste docet quanta magisterii arte Spiritus sanctus scribentis calamum tenuit, et ad declarandum redemptionis  humane mysterium, quasi per quamdam lineam, omnia dispensauit. In deiectione namque primi hominis principio diabolus locutus est ac pomum uetitum comedi persuasit. Deinde mulier, quia in delectationis concupiscentiam corruit, uelut estuantis ardorem febris incurrit. Adam uero postquam de fructu ligni male consentiendo gustauit, omnium mox uitiorum lepra perfusus, postremo et tanquam paralyticus a cunctis bonis operibus est interioris hominis languore constrictus. Quia ergo Filius Dei, sicut Ioannes dicit apostolus, destruere uenit opera diaboli, per eamdem uiam persecutus est mortem qua illa ingressa fuerat in orbem terrarum; et ubi fusum est perditionis nostre uenenum, animarum medicus salutis obiecit antidotum; atque unde mortem  hostis callidus introduxit, per eumdem tramitem Redemptor noster redeuntis uite primordia reformauit: quatenus et diabolum, qui in ruinam nostram locutus fuerat, iamiam tacere compelleret, et Euam a febribus estuantis concupiscentie liberaret; a uiro non modo lepram uitiorum scelerumque detergeret, sed eumdem quoque eatenus paralyticum ad exercenda pietatis opera ualidum liberumque laxaret. Sicut ergo in illis hominibus totum periit genus humanum, sic in istis a Saluatore curatis est superioris figure mysterio saluti pristine restitutum. In capitulo igitur Euangelii huius libri studiosus lector addiscat, sequentis styli series quam profunda, quam mystica carismatum sacramenta contineat. Nec mirum, cum liber ille non plus Marci quam Petri  perhibeatur apostoli; quidquid enim iste scripsit, ex ore beati magistri callidus, ut ita dixerim, explorator audiuit.



II. IN EODEM SERMONE.

De eo quod Marcus in quibusdam uerbis ab aliis dissonat, sed intellectu spirituali consonat.

Porro autem nonnulla reperiuntur, que sic sunt a beato Marco digesta, ut reliquis euangelistis uideantur esse contraria. Que tamen si sagacius perscrutentur, et ceteris consona, et sincerissime fidei reperiuntur ueritate fundata. Sicut est, quod ceteri hora sexta, hic asserit hora tertia Dominum crucifixum; que profecto diuersitas ita dirimitur, ut quoniam hora tertia tumultuati sunt: crucifige,  crucifige, eadem hora Dominum lingua crucifixerit Iudeorum, quem hora sexta corporaliter claui confixere gentilium. Illi itaque iuxta corporalem, ut ita loquar, rei geste loquuntur historiam, iste spiritualem protulit de furiosa Iudeorum crudelitate sententiam. Illi preterea referunt ante galli cantum ter a Petro Dominum fuisse negatum; iste qui hoc ex ore scilicet ipsius negantis audiuit, non antequam gallus cantaret, sed antequam bis cantaret, negationem hanc factam esse perscripsit. Quod profecto iuxta fidem rei ueraciter contigisse, sicut Marcus asserit, indubitanter agnoscitur. Quod autem  alii euangeliste dicunt, ita debet intelligi, ut trina illa negatio ante galli quidem cantum fuerit cepta, sed postquam semel cecinit, sit expleta, ut, quoniam in Scripturis pars solet poni pro toto, id quod per Mattheum dicitur: Antequam gallus cantet, ter me negabis, sic intelligatur tanquam diceret, ter me negaturus, antequam gallus cantet incipies, sed eamdem negationem, postquam semel cantauerit, antequam cantare bis adiiciat, consummabis. Sic itaque et quod Marcus ait: Priusquam gallus cantet bis, et quod alii dicunt: Antequam gallus cantet, ter me negabis, licet uerbis uideantur exterioribus dissonare, congruentissima reperiuntur intentione congruere.



EX LUCA.



CAPITULA SECUNDUM LUCAM.


1. Quod Lucas solus inter ceteros euangelistas tria cantica describat.---2. Ecce enim, ut facta est uox salutationis tue in auribus meis, exsultauit in gaudio infans in utero meo.---3. Reuersi sunt autem LXXII cum gaudio dicentes: Domine, etiam demonia subiiciuntur nobis in nomine tuo.---4. De eo quod, docente Domino, nuntiatur quia Pilatus Galileorum sanguinem cum sacrificiis immiscuerit.



I. IN EPISTOLA AD HONESTUM MONACHUM  .

Beatus Lucas, qui uituli speciem representat, quia uidelicet uitulus in sacrificium mactari consuescat, solus inter ceteros euangelistas tria describere cantica reperitur; primum Zacarie, secundum Marie, tertium Simeonis; et cum nullus euangelistarum alius proprio stylo canticum inseruerit,  iste duntaxat, qui formam in se legalis hostie solus exprimit, cantica diuersa describit; primo quidem sacerdotis, deinde uirginis, postremo iusti senis; ut per hoc ostendatur quoniam illi pre ceteris in excellentia canendi debetur officium qui semetipsum iam Deo ueraciter obtulit holocaustum. Canat ergo siccus et aridus, non qui deliciis fluit humectus et uuidus. Ouis plane uiuens balat, mortua cantat; arida chorda clarum, humida sonum reddit obtusum. Cauendum est ergo de seculo uenientibus, et terribiliter formidandum, ne dum mundane conuersationis laqueos fugiunt, mollis et fluxe uite nexibus deterius innectantur, qui etsi Deo boni aliquid offerant, sacrificantis oblatio non suscipitur, nisi et is qui offert, quibusdam, ut ita  loquar, deuotionis sue manibus offeratur. Hinc est quod Cain inaniter offerebat, quia semetipsum prius offerre neglexerat.



II. IN SERMONE DE NATIuITATE SANCTI IOANNIS BAPTISTAE.


Ecce, inquit Elisabeth, ut facta est uox salutationis tue in auribus meis, exsultauit in gaudio infans in utero meo. Spiritus enim sanctus, qui eum antequam uitales auras carperet animauit, ipsum quoque materni pudoris hospitium, in quo degebat impleuit, unde cum necdum posset hominibus uerba depromere, potuit exsultando latentem in  utero uirginis regem celi maternis uisceribus nuntiare. Ubi querendum est quomodo fieri potuit ut in eum Spiritus sanctus sua dona diffunderet, cum iuxta ritum conditionis humane adhuc in iniquitatibus conceptus existeret, et necdum originalis peccati uinculum percepta legalis obseruantie circumcisione soluisset; cum per Moysen diuina uox dicat: Masculus, cuius preputii caro circumcisa non fuerit, peribit anima illa de populo suo, quia pactum meum irritum fecit. Sed notandum est quia Spiritus sancti gratia lege non stringitur, necessitatis uinculo non tenetur; sed sicut ubi uult spirat, sic et quibus uult gratis sua dona dispensat. Nam et Cornelium centurionem, antequam baptismi susciperet lauacrum, inspirauit, et in quosdam adhuc gentiles, loquente  Petro, non solum, ut Scriptura testatur, cecidit, sed etiam ut linguis loquerentur, instruxit. Quid ergo mirum, si beatum Ioannem ante legalis mandati quodcunque remedium spiritus sanctus impleuit, quem ipsius legis et prophetarum ac totius ueteris testimonii limitem quemdam atque, ut ita loquar, intransmeabilem terminum prouidentia diuina constituit? Lex enim et prophete, ut ueritas ait, usque ad Ioannem. Ioannes enim iste cum Domino circumcisione non eguit, sed eum supra legem, supra humane conditionis ordinem electio diuina prouexit. Cui etiam tanti honoris collata est gloria ut natiuitati eius ipsa Dei Genitrix interesset, eiusque principium latens in utero mundi Conditor sua presentia dedicaret. Testatur hoc Lucas euangelista cum dicit:  Mansit autem Maria cum illa, uidelicet Elisabeth, quasi mensibus tribus, et reuersa est in domum suam. A conceptione quippe Domini usque ad natiuitatem beati Ioannis tres menses sunt. Nolebat itaque Maria discedere, donec grandeue puerpere ministerium sedulitatis impenderet, et que gestabat in aula sui corporis regem, cerneret anteire preconem.



III. IN EPISTOLA AD GEBIZONEM.


Reuersi sunt autem LXXII cum gaudio dicentes: Domine, et demonia subiiciuntur nobis in nomine tuo. Quid ad hec ille qui cordis attendit arcana respondit? uidebam, inquit, Satanam sicut fulgur de celo cadentem; ac si dicat: uidete ne dum nequitie spiritus uestris subduntur imperiis, mentes uestre  iugo premantur elationis, quia si Satanas per superbiam celum perdidit quod tenebat, homo superbiens nequaquam ualet inuenire quod sperat.



Iu. IN EPISTOLA AD DESIDERIUM ABBATEM QUAE TITULATUR De quibusdam miraculis


Quid prodest hostiam Deo laudis offerre, et per torporem negligentie fedis eam cogitationibus inquinare? Hanc porro boni malique misturam locus ille significat euangelicus ubi dicitur quia, docente Domino, aderant quidam ipso in tempore nuntiantes illi de Galileis, quorum sanguinem Pilatus miscuit cum sacrificiis eorum. Nam quia Pilatus os malleatoris interpretatur, quid per hunc nisi diabolum debemus  intelligere, qui paratus est semper homines offensionum ictibus uerberare? Unde et uirgam super humeros hominum tenere dicitur per prophetam, uirgam, inquit, humeri eius superasti, sicut in die Madian. Quid uero sanguis, nisi peccata? quid sacrificia, nisi rectas et acceptabiles Deo significant actiones? Pilatus ergo Galileorum sanguinem cum sacrificiis miscuit, quia malignus spiritus uel orationes nostras prauis cogitationibus polluit, uel opera bona peccati cuiuslibet attaminatione corrumpit, ut sanguis sacrificium polluat, dum reatus offensio oblatam Deo recti operis uictimam fedat. Unde scriptum est, quia cum Abraham Deo sacrificium de pecoribus ac uolucribus deuotus offerret, descenderunt uolucres super cadauera, et abigebat eas Abraham.  Quid enim exprimunt uolucres, nisi malignes spiritus per era uolitantes? uolucres ergo a sacrificio nostro repellimus, cum operum nostrorum uictimas a malignis spiritibus eas fedare tentantibus prouide custodimus.



EX IOANNE.



I. IN SERMONE DE EXALTATIONE SANCTAE CRUCIS.


Quadraginta et sex annis edificatum est templum hoc, et tu triduo illud reedificas? Sex nempe diebus omnipotens Deus omnia sua opera condidit, et sexto die hominem ad suam imaginem similitudinemque formauit. Sexta quoque etate seculi, Filius Dei factus est filius hominis, ut nos reformaret ad imaginem Dei. Sexta insuper feria ipse Dominus passus  est, ut ea nimirum die homo fieret eius morte redemptus, quo dudum fuerat ipsius operatione plasmatus. Eodem porro die de costa uiri formata est Eua, quo de latere Christi per aquam et sanguinem exiuit Ecclesia. uideamus itaque quomodo per eumdem senarium numerum Dominici corporis templum diuine prouidentie sit arte constructum. Templum sane illud Hierusalem per 46 annorum curricula fuerat fabricatum; unde et a Iudeis Domino dicitur: Quadraginta et sex annis, etc. Qui uidelicet numerus, si per senarium ducitur, omne tempus quo Dominus in matris utero mansit impletur. Nam quadragies sexies seni 275 dies fiunt, qui dierum numerus complet nouem menses et sex dies, qui uidelicet tanquam decem menses parientibus  feminis imputantur, non quia omnes mulieres ad sextam diem post nonum mensem pariture perueniant, sed quia tot diebus ad partum perducta ipsa perfectio Dominici corporis comperitur, sicut a maioribus traditur et firma auctoritate Ecclesie custoditur. Octauo namque Kalendas Aprilis conceptus creditur, quo et passus; eo uidelicet die sepultus est in monumento nouo, ubi nec ante nec post quisquam est positus mortuorum, quo conceptus est in utero uirginis, ubi constat nullum seminatum fuisse mortalium; natus autem traditur octauo Kalendas Ianuarii. Ab ipso ergo conceptionis die usque ad diem natiuitatis 276 reperiuntur dies, qui senarium numerum quadragies sexies continent.  Quo igitur numero lapideum illud templum antiquitus est edificatum, eodem quoque numero et templum Dominici corporis per senarium est perfectum, hac tantummodo discretione seruata, quod in constitutione templi annorum numerus ponitur, in edificatione uero corporis Domini dierum calculus supputatur. Annorum igitur numerus templi illius antiqui, si per senarium ducitur, omnes dies, quibus mansit Dominus in uirgineo uentre, complentur. Coniuncto itaque numero quo Deus opera sua fecit cum illo quo templum est conditum, Domini corpus efficitur, ut nobis detur intelligi quia per illud diuinitatis templum, quod in uirginis utero constructum est, uniuersa sunt Dei opera restaurata, sicut dicit Apostolus, quia proposuit  Deus in dispensatione plenitudinis temporum instaurare omnia in Christo, que in celis et in terris sunt in ipso. Sed hoc corporis templum, quod per senarium numerum fieri diuina prouidentia uoluit, tribus horis Iudaica impietate resolutum, triduo reedificauit, sicut ipse dicit: Soluite templum hoc, et post triduum reedificabo illud. Hoc autem, inquit euangelista, dicebat de templo corporis sui. Nec mirum, si quod per senarium factum est, per ternarium sit solutum, per ternarium quoque rursus reedificatum, cum et ipse senarius sicut ex ternario crescit, ita nichilominus et in ternarium resoluatur; unus enim, duo et tres, sex fiunt, e reciproce dimidium senarii, tres sunt, tertia pars duo, sexta unum; qui uidelicet numerus idcirco  perfectus dicitur, quia sic ex suis partibus constat. Uno plane die integro et duabus noctibus in sepulcro Dominus iacuit, quia una sui corporis morte a duabus nos, anime uidelicet et corporis, mortibus liberauit. Et recte per diem mors Domini designatur, qua nos ad lucem reducimur; nostra autem mors utraque per noctem, que nimirum nobis ex peccato debetur. Totum autem triduum in humane salutis expenditur euidentissime sacramentum; nam sexta feria passus, Sabbato in sepulcro quieuit, die Dominico resurrexit. Tota autem hec uita nobis sexta feria est, quia uidelicet crucem post Dominum baiulare iubemur. A die autem exitus nostri usque ad iudicium, quasi sabbatum ducitur, quia interim beata requie anime perfruuntur; in resurrectione  autem corporum, paschalis nobis oritur dies, qui nulla fine concluditur, sed perpetue iucunditate  letitie feriatur. Ut ergo ad hanc Dominicam per sabbatum ualeamus congruenter attingere, necesse est nos nunc crucem post Iesum baiulantes sextam iugiter feriam celebrare. Alioquin si prepostero ordine nunc sub carnis lege uiuentes, quasi Dominicam ducimus, procul dubio postmodum non gaudium gaudio, sed tribulatione mutamus. Hinc est enim quod Dominus sicut 40 diebus in eremo uixit, totidemque post resurrectionem cum discipulis fuit, ita etiam ab ipso sue mortis articulo usque ad diluculum resurrectionis 40 horas habuit. Sicut igitur illorum dierum numero, ita nichilominus et horarum, quas diximus totius uite nostre tempus exprimitur; ut sicut ille quadragenario horarum numero mortuus mansit, ita et nos illi commortui,  quandiu hic uiuimus, in carnis semper mortificatione uiuamus.



II. IN SERMONE DE uIRGINIBUS.


Non ad mensuram dat Deus spiritum. Mouere potest, cur Ioannes Baptista perhibeat, quia non ad mensuram dat Deus spiritum, cum Paulus e contrario dicat: Unicuique nostrum data est gratia secundum mensuram donationis Christi. Quomodo ergo non ad mensuram, et quomodo secundum mensuram? Sed quod Ioannes asserit non ad mensuram spiritum dari, de Redemptore nostro procul dubio debet intelligi, in quo uidelicet habitat omnis  plenitudo diuinitatis corporaliter; quod patenter agnoscitur, si ipsa textus euangelici series attendatur. Nam cum premisisset non ad mensuram dat Deus spiritum, protinus intulit: Pater diligit Filium, et omnia dedit in manu eius. Unde et alibi dicit: Nos de plenitudine eius accepimus. Concordat ergo cum Psalmista Ioannes, quia huic iste mensuram tollit, quem ille unctum pre consortibus asserit. Quod autem Apostolus mensuram ponit, hoc de quibusque fidelibus uult intelligi; iuxta mensuram namque spiritus inest cuique mensura uirtutis atque constantie, ut uel uitiis attentantibus in pace resistat, uel in certamine constitutus insuperabilia tormenta percurrat. Samson quippe, donec uII crines habuit, insuperabilis fuit, et qui septiformis habet  gratie Spiritum, inuictum se prebet, ingruente quorumlibet tempestate bellorum.



EX ACTIBUS APOSTOLORUM.



IN EPISTOLA AD ALEXANDRUM PAPAM DE AUFERENDA CANONICORUM PECUNIA.



Qui captus est amore pecunie, nequaquam idoneus est ad ministranda uerba doctrine: quod bene in eo quod superius proposuimus apostolico declaratur exemplo. Nam cum Scriptura premittat: Multitudinis credentium erat cor unum et anima una;  moxque subiungat: Nec quisquam eorum que possidebat, aliquid suum esse dicebat, sed erant illis omnia communia, protinus addidit: Et uirtute magna reddebant apostoli testimonium resurrectionis Iesu Christi Domini nostri, et gratia magna erat in omnibus illis. Deinde subinfert: Nec enim quisquam egens erat inter illos. Quid ergo sibi uult, quod huius sacre scriptor historie, dum de continentia loquitur apostolica  et communi uita, repente quasi materiam interrumpit, et ad enarrandam predicationis constantiam, tanquam mutato stylo prosilit dicens: Et uirtute magna reddebant apostoli testimonium resurrectionis? Cur uni materie aliam interpolat, qui ceptam persequi et continuare debuerat, nisi ut patenter ostendat quia illi duntaxat idonei sunt ad predicationis officium, qui nullum terrene facultatis possident lucrum, et, dum aliquid singulare non habent, communiter omnia possident, nichil scilicet habentes et omnia possidentes? Hi nimirum, dum nullis terrenarum rerum prepediuntur obstaculis, expediti stant pro Dominicis castris in campo certaminis;  et quia rebus exuti solis uirtutum armis accincti, gladio spiritus aduersus uitiorum dimicant acies, idonei bellatores sunt obluctantium hostium obtruncare ceruices: cui nimirum bello impares sunt, et eneruiter cedunt, qui communibus non contenti, peculii singularis ambiunt proprietate grauari. Hinc est quod in Deuteronomio gradientibus ad prelium dicitur: Quisquis est homo qui plantauit uineam, et necdum fecit eam esse communem et de qua uesci omnibus liceat, uadat et reuertatur ad domum suam, ne forte moriatur in bello, et alius homo eius fungatur officio.



EX EPISTOLIS IOANNIS.



IN EPISTOLA AD ALEXANDRUM PAPAM, UBI CONQUERITUR DE INSOLENTIA MALORUM HOMINUM.



Omne quod est in mundo concupiscentia carnis, et concupiscentia oculorum, et superbia uite. Concupiscentia scilicet carnis ad corporis uoluptatem, concupiscentia oculorum ad uisibilium rerum pertinet pulchritudinem; superbia uero uite terreni honoris atque fastigii exprimit sublimitatem. Per hec  enim primus homo tentatus agnoscitur, sicut Scriptura testatur: uidit, inquit, mulier quod bonum esset lignum ad uescendum, ecce concupiscentia carnis; deinde sequitur: et pulchrum oculis aspectuque delectabile, ecce superbia oculorum; per oculos enim superbire conuincitur quisquis in his que Deus prohibet delectatur; superbia uero uite fuit, cum mulier eadem ex ore serpentis libenter audiuit: Eritis sicut dii scientes bonum et malum.



EX APOCALYPSI.



I. IN SERMONE DE NATIuITATE SANCTAE MARIAE.



Non cuiqam sufficit ad capessenda premia solus pudor uirgineus, nisi et aliis fuerit ditatus uirtutibus. Ioanni quippe in Apocalypsi per angelum dicitur: Hi sunt qui cum mulieribus non sunt coinquinati, uirgines enim sunt et sequuntur Agnum quocunque ierit. Agnus enim noster, ille uidelicet qui tollit peccata mundi, caritatem habuit, quia pro salute hominum proprium sanguinem fudit; gratia humilitatis eminuit, quia humiliauit semetipsum usque ad mortem, mortem autem crucis; patientiam seruauit, quia cum malediceretur non maledicebat, cum pateretur non comminabatur; mundane dignitatis altitudinem spreuit, quia sicut per Ioannem dicitur, cum uellent  illum regem constituere, montis latibulum petiit; inimicos dilexit, pro quibus et in cruce positus exorauit dicens: Pater, ignosce illis quia nesciunt quid faciunt. Ille itaque Agnum quocunque ierit sequitur qui non sola uirginitate eius uestigia, sed per omnes quoque uirtutum semitas in quantum ualet imitatur. Ille Agnum sequitur in peruentionis requie qui illum imitari studuit in itineris aduersitate. Illa namque uirginitas perfecta est que reliquis uirtutibus cingitur, que uera mentis humilitate conditur, que non solum illibatam se seruat in carne, sed etiam pudicam custodit in ore. Unde et beata uirgo Maria, audito angelice legationis mysterio, solitum modesti silentii rigorem tenuit, et si ipsa intra se discutere posset qualis esset illa salutatio, uerbum inquirere  superfluum deputauit. Sed mox tacendo audire meruit quod interrogando inquirere non presumpsit; ait enim angelus ei: Ne timeas, Maria, inuenisti enim gratiam apud Dominum; ecce concipies in utero, et paries filium, et uocabitur nomen eius iehsu.



II IN EODEM SERMONE.


Habebat in uestimento et in femore suo scriptum: Rex regum et Dominus dominantium. uestimentum quippe Christi nichil est aliud nisi corpus quod sumpsit ex uirgine. Per femur uero propagatio carnis fit. Qui ergo per propagationem generis humani in mundum hunc uenit ex uirgine, et per incarnationis sue mysterium quia Rex esset et Dominus cunctis gentibus indicauit, in uestimento et in femore  scriptum habuit: Rex regum et Dominus dominantium; unde enim mundo innotuit, ibi scientiam sue maiestatis inscripsit.



III. IN SERMONE DE SANCTO BARTHOLOMAEO.


Singule porte erant ex singulis margaritis. Margarite ille pretiose, quas beatus Ioannes se conspexisse pronuntiat, ex quibus etiam celestis Hierusalem portas perhibet esse constructas, sancti apostoli sunt; ipsi nimirum porte, ipsi sunt nichilominus margarite, quia, dum signis atque prodigiis quosdam diuini splendoris radios mittunt, ad superne Hierusalem gloriam conuersis ad fidem gentibus aditum pandunt; et quicunque saluatur, per hos quasi portas ad uitam uiator ingreditur. Quorum  mysticam tenuere figuram et lapides illi qui, Deo iubente Moysi, rationali summi sacerdotis leguntur impressi. Hoc itaque rationale sacerdos ferebat in pectore, cum ingrederetur sanctum sanctorum. Preceptum est ergo ut in eo ponerentur duodecim  lapides, terni per quaternos angulos [.....] auro, quia nimirum sancti apostoli per quadrifidum orbem de Trinitate, que Deus est, predicauerunt catholice fidei ueritatem.



EX EPISTOLIS PAULI.



EX EPISTOLA AD CORINTHIOS.



I. IN SERMONE DE SANCTO BARBATIANO.


Lingue in signum sunt non fidelibus, sed infidelibus. Sed dum ista dicimus, questionem nobis oriri non sine aliqua difficultate uidemus; si enim signa propter infideles data esse dicuntur, quid est hoc  quod Redemptor noster in patria sua propter incredulitatem hominum uix paucas uirtutes facere potuisse perhibetur? Sicut enim Marcus euangelista testatur: Multi audientes admirabantur in doctrina eius dicentes: Unde huic hec omnia? et que est sapientia que data est illi, et uirtutes tales que per manus eius efficiuntur? Nonne hic est fabri filius et Marie, frater Iacobi et Ioseph et Iude et Simonis? nonne et sorores eius nobiscum sunt? et scandalizabantur in illo. Unde et paulo post subditur: Et non poterat ibi uirtutem ullam facere, nisi paucos infirmos impositis manibus curauit, et mirabatur propter incredulitatem illorum. Quid est hoc, fratres, quia Paulus affirmat signa pro infidelibus data, Marcus asserit propter infideles fuisse subtracta? Nunquid  contrarias inter se inuicem proferre sententias possunt, qui uno spiritu pleni sunt? Sed notandum est quia in ipsis infidelibus erat quidam diuersitatis modus; par quidem error fuerat omnium non credentium, sed magna diuersitas meritorum; aliud est enim si sola quis fallatur ignorantia, aliud si adiuncta quoque esset malitia. Ignorantia Paulus peccauerat qui dicebat: Qui prius fui blasphemus et persecutor et iniuriosus, sed ideo misericordiam consecutus sum quia ignorans feci; per malitiam Iudas peccauit, et ideo nequaquam uenire ad indulgentiam meruit. Pro illis ergo infidelibus signa data sunt, quos diuina prouidentia misericorditer saluare decreuerat; propter illos uero subtracta sunt, quos  ab electorum sorte, exigentibus eorum meritis, districte seueritatis iustitia repellebat.



II. IN EPISTOLA AD ABB. DESIDERIUM, UBI DE REPARATIONE uIRGINIS DISPUTAT.


Cum tradiderit regnum Deo et Patri. Hoc iuxta uerbi sonum quodammodo significare uidetur, tanquam regnum donec Filius tenuerat, Pater non habebat, et cum Patri tradiderit, ipse non teneat; cum tradere regnum Deo Patri, nichil aliud sit, iuxta sobrium intellectum, nisi perducere credentes ad contemplandam speciem Dei Patris; tunc quippe Deo Patri regnum a Filio traditur, cum per Mediatorem Dei et hominum in contemplationem diuinitatis eterne fidelium multitudo transfertur, id est,  ut iam necessaria non sit dispensatio similitudinum per angelos, et principatus, et potestates, et uirtutes. Ex quarum persona non inconuenienter intelligitur dici in Canticis canticorum ad sponsam: Similitudines auri faciemus tibi cum distinctionibus argenti, quoad usque rex in recubito suo est, id est quoadusque Christus in secreto suo est, quia uita  nostra abscondita est cum Christo in Deo; cum Christus, inquit, apparuerit, uita uestra, tunc et uos apparebitis cum illo in gloria. Quod antequam fiat, uidemus nunc per speculum in enigmate, hoc est in similitudinibus, tunc autem facie ad faciem. Hec nimirum nobis contemplatio promittitur, actionum omnium finis atque eterna perfectio gaudiorum; filii enim sumus, et nondum apparuit quid erimus; scimus quia cum apparuerit, similes ei erimus, quia uidebimus eum sicuti est. Ita quippe ait: Hec est autem uita eterna ut cognoscant te unum uerum Deum, et quem misisti Iesum Christum. Hoc fiet cum uenerit Dominus et illuminauerit abscondita tenebrarum. Cum tenebre mortalitatis huius corruptionisque transierint, tunc erit mane nostrum, de  quo in psalmo dicitur: Mane astabo tibi et uidebo. De hac contemplatione intelligitur dictum cum tradiderit regnum Deo et Patri, id est cum perduxerit iustos, in quibus nunc ex fide uiuentibus regnat, mediator Dei et hominum, homo Christus iehsu ad contemplationem Dei Patris.



III. IN EPISTOLA AD PETRUM MONACHUM.


Paulus gloriatur quia ter uirgis cesus est, et quia quinquies quadragenas una minus accepit. Preceperat enim Moyses ut quem iudices dignum uiderent plagis, uerberari facerent pro mensura peccati, ita duntaxat ut quadragenarium numerum non excederent. Quadragenarius siquidem numerus  humane uite significat cursum, qui uidelicet numerus, dum quis uapulat excedi prohibetur, quia quisquis in hac uita perfectam egerit penitentiam, nullam postmodum pro suis excessibus sentiet penam. Porro ternarius propter mysterium sancte Trinitatis ad fidem; quinarius autem propter quinque sensus nostros pertinet ad operationem; quia quisquis cum peccat, uel errat in fide, uel delinquit in opere, dignum fuit ut Paulus, qui utrobique peccauerat, ad perfecte purgationis officium ter uirgis et quinquies ureretur uerberum quadragenis. Quod autem dicitur una minus, hec est procul dubio quoniam Iudeorum iudices unum decreuerunt ictum de 40 minuere, ut dum ad legalem calculum non pertingerent, cum contra preceptum legis excedere  nullatenus possent et, dum eitra persisterent, ulterius non transirent.



EX EPISTOLIS AD TIMOTHEUM.



I. IN EPISTOLA AD CARDINALES EPISCOPOS DE DIGNITATE ROMANAE ECCLESIAE.


Qui episcopatum desiderat, bonum opus desiderat. Hic euidenter ostenditur nichil aliud esse pontificem quam boni operis sectatorem. Non enim dixit bonam dignitatem, uel bonum honorem desiderat, sed qui episcopatum desiderat, bonum opus desiderat: ac si dicat, qui ad episcopatum anhelat possidendum sine opere bono, inane uult nomen induere sine rei ipsius ueritate. Non ergo constat episcopatus bractearum circumfluentium phaleris, non denique in glomeratis  constipantium militum cuneis, sed in honestate morum et sanctarum exercitatione uirtutum. Mox subiungit: Oportet episcopum irreprehensibilem esse. Hic tante uult esse perfectionis episcopum ut pene extra naturam loquatur Apostolus. Quis enim in carne constitutus, tam caute uiuet, tam se sollicite undique circumspiciat ut reprehendi aliquando nequeat? ue his qui et reprehensibiliter uiuunt, et locum irreprehensibiliter uiuendi adhuc reprehensibilius concupiscunt! Ex his nimirum sunt qui, obliuiscentes affectum cognationis et patrie, sequuntur castra regum per ignota et barbara regna terrarum, et ad hoc eos impellit pereuntium ambitio dignitatum, quod extorquere non potuit celestium promissio premiorum.



II. IN EPISTOLA AD u.  EPISCOPUM, UBI DICITUR DE EPISTOLA TRANSMUNDI, QUAE EPISCOPI HUIUS FUISSET SIGILLO SIGNATA.


Sunt quidam insipientes qui dicunt quia Redemptor noster nequaquam sit pro salute ac redemptione omnium hominum crucifixus; quibus nos pro tempore breuiter respondemus quoniam contra uulnus originalis peccati, quo in Adam necessarie morti corrupta cunctorum hominum natura succubuit et omnium concupiscentiarum morbus insolenter erupit, uerum, et potens ac singulare remedium mors nostri Saluatoris occurrit; qui nimirum liber a mortis debito, et solus absque peccato, pro peccatoribus mori uoluit, et nequaquam debitor pro nobis mortis debitum soluit. Quantum ergo ad magnitudinem  et potentiam pretii, et quantum ad humani generis pertinet causam, sanguis Christi redemptio totius est mundi. uerumtamen qui seculum hoc sine fide Christi et regenerationis sacramento pertranseunt redemptionis huius participes esse non possunt. Cum itaque propter unam omnium naturam et unam omnium causam a Redemptore nostro in ueritate susceptam omnes recte dicantur esse redempti, et tamen propter improbitatem suam non omnes a captiuitate sint eruti, procul dubio redemptionis proprietas ad illos specialiter pertinet de quibus princeps huius mundi missus est foras, ut iam non uasa  diaboli, sed membra sint Christi. Nullus enim est ex omnibus hominibus, cuius natura in Domino nostro suscepta non fuerit; quamuis ille natus sit in similitudine carnis peccati, omnis autem homo nascitur in carne peccati. Deus ergo, Dei Filius, mortalitatis humane particeps absque peccato hoc peccatoribus mortalibus contulit, ut qui natiuitatis eius participes exstitissent, uinculum peccati simul ac mortis euaderent.

Sicut itaque non sufficit hominum renouationi natum fuisse hominem Christum, nisi in ipso de eodem de quo ortus est, spiritu renascantur; ita non sufficit hominum redemptioni crucifixum esse Dominum Iesum Christum, nisi commoriantur ei et consepeliantur baptismo. Poculum quippe immortalitatis,  quod confectum est de infirmitate nostra et uirtute diuina, habet quidem in se ut omnibus prosit, sed si non bibitur, non medetur. Qui dicit ergo quod non pro totius mundi redemptione Saluator sit crucifixus, non ad sacram uirtutem, sed ad insanabilem respicit infidelium ac perditorum hominum uanitatem. Quantum ergo ad hoc spectat, quod Dei Filius communem nostram et naturam suscepit et causam, quantum etiam pertinet ad eiusdem pretii uirtutem atque potentiam, Saluator noster iure pro totius mundi redemptione dicitur crucifixus. Sed, quia plurimis in impietate manentibus mors Christi nullatenus profuit, ab istis mundi redemptio merito dicitur aliena, que sanctorum atque electorum Dei specialis perhibetur et propria, nec humani meriti prerogatiua,  sed sola Saluatoris est gratia. Apostolus enim precepit ut pro omnibus hominibus supplicetur, quod scilicet in cunctis Ecclesiis regulariter custoditur; ex quibus utique, quod multi pereunt, pereuntium procul dubio meritum; quod multi saluantur, saluantis est donum. Ut enim reus damnetur, inculpabilis Dei iustitia est; ut autem reus iustificetur, incomprehensibilis diuine clementie gratia est. Nam et quamplures exstitisse noscuntur qui dicerent quod ideo quibusdam Euangelii predicatio subtrahatur, ne percepta Dei predicatione saluentur. Sed si probari potest quod, ex quo Euangelium coruscare per mundum cepit, nemo prorsus exstiterit, cui Christi gratia nuntiata non fuerit, non recte dicitur quibusdam tacitum quod ostenditur omnibus predicatum;  alioquin si reperiri possunt homines, quibus Euangelium nuntiatum non fuerit, non potest dici sine iudicio Dei factum. Quod tamen nefas est ideo ab homine reprehendi, quia non ualet humana scientia comprehendi. Quamobrem rectum iudicii tenemus examen, si nec aduersus Dei statuta conquerimur, quos deserit meritos deseri; eiusque misericordie gratias agimus, qua liberat immeritos liberari, qui nimirum et ipsi in impietatis sue obstinatione persisterent, nisi per propensiorem dispensationis intime gratiam eis Mediator Dei et hominum subueniret, cuius profecto sacratissimus sanguis sic in humane salutis  sacramenta profluxit, ut omnes ad gratiam festinantes ablueret, fermentum uetus in sinceritatis azyma  uerteret, et antiqui piaculi peste corruptum per regenerationis gratiam seculum innouaret.



[FRAGMENTA.]





DE FRAGMENTO ET EPISTOLA SEQUENTI MAII MONITUM.

Fragmentum sequens non exstat in epistola B. Petri Damiani edita ad Henricum archiepiscopum Rauennatem, neque in opusculo ad eumdem, nisi forte meus aberrauit oculus. Sumi ergo uidetur ex alia que non exstat epistola ad eumdem. Quanquam uero hic locus ad collectanea ex Nouo Testamento pertinere non uidetur, nichilominus a me libenter editur, tum quia in codice continenter scribitur, tum quia doctrinam de azymis continet idoneam explicande S. doctoris sententie, quam in Canonis expositione num. 2, dixit. Ibi enim Petrus Latine Ecclesie sententiam de azymis tuetur contra Grecos, qui non dogmatis, sed historici facti, ut controuersiste demonstrant, errore fermentatum azymo preferunt. Hic autem Petrus utriusque speciei ualorem recte asserit.---Nec quidem S. Petri Damiani ad Bucconem epistola, quam subiicimus, in eius operibus editis apparere uidetur.



DE FERMENTATO AN POSSIT OFFERRI. In epistola ad Henricum Rauennatem archiepiscopum.


Sicut enim nichil interest in sacrificio uinum offeramus an mustum, ita prout mihi uidetur idem est uel fermentatum offerre uel azymum; panis enim ille uiuus qui de celo descendit, sicut se per frumenti speciem, ita nichilominus uoluit etiam significare per uitem. Nisi, inquit, granum frumenti cadens in terram mortuum fuerit, ipsum solum manet. Et rursus: Ego sum uitis uera. Sufficiat ergo mihi duntaxat offerre uel quod ex frumento conficitur, uel quod ex uite producitur, nec incuriosus inquiro utrum panis in massa crudus seruatus sit usque dum potuerit fermentari, uel etiam mustum eo usque sit in timna reconditum, donec in uini potuerit transire uocabulum.  Sed quia nobis hic non est de his disputare propositum, hec aliis tractanda relinquimus.



BUCCONI FILIO KARISSIMO PETRUS.

Consulendum me duxit dilectio tua utrum boni an mali angeli sint per quos omnipotens Deus peccata delinquentium feriat, et siue repentine mortis, siue cuiuslibet infortunii soleat irrogare uindictam. Ad quod profecto facilis patet et aperta responsio; nam si sacra Scriptura diligenter attenditur, per utrumque diuersorum spirituum genus ultio fieri, prout summus decreuerit Arbiter, inuenitur. Ut autem in re perspicua succinctus sermo non hereat, Sodoma per bonos angelos est subuersa; nam si fuissent contrarie fortitudines, eos beatus Loth nec adorasset, nec reuerenter, ut legitur, hospitio suscepisset.  Obsecro, ait, domini, declinate in domum pueri uestri, et manete ibi. Ille quoque angelus, qui septuaginta millia uirorum, Dauid populum numerante, percussit, procul dubio bonus fuit. De quo Scriptura sic refert: Angelus, inquiens, Domini precepit Gad ut diceret Dauid, et ascenderet, exstrueret altare Domino Deo in area Ornan Iebusei. Neque enim altare fieri reprobatus spiritus Prophete preciperet, et ille deuotus humiliter obediret. Porro autem et illi angeli sancti erant, qui sicut in secundo Machabeorum libro dicitur: Heliodorum sacri templi molientem auferre pecunias percusserunt, eumque terribilibus plagis affectum ac cecitate multatum tanquam mortuum reddiderunt. De quibus nimirum, sicut Scriptura prosequitur, apparuit illis, inquit, quidam  equus terribilem habens sessorem, optimis operimentis adornatum; isque cum impetu Heliodoro priores calces elisit, qui autem ei insidebat uidebatur arma habere aurea. Alii etiam apparuerunt duo iuuenes, uirtute decori, optimi gloria, speciosique amictu; qui circumsteterunt eum, et ex utraque parte flagellabant sine intermissione, multis plagis uerberantes. Subito autem Heliodorus concidit in terram eumque multa caligine circumfusum rapuerunt, atque in sella gestatoria impositum eiecerunt.

Quod autem per reprobos etiam spiritus flagella sua Deus hominibus inferat, Scriptura sepius manifestat; nam et spiritus malus regem Saul inuaserat, qui uesano eum furore uexabat; et Satan beatum Iob non solum in corpore, sed et in filiorum perculit orbitate. Demon etiam Asmodeus, sicut sacre  historie series astruit, septem Sare Raguelis filie uiros occidit. Unde scriptum est quia immisit in eos indignationem, et iram et immissiones per angelos malos. Constat ergo quia per utrosque, bonos scilicet ac malos, angelos de nobis diuine iustitie motus ulciscitur, sicut his et pluribus aliis sacri eloquii testimoniis approbatur. Sed quia omnes huiusmodi uindicte et animaduersiones diuine sententie angelicis administrantur obsequiis, in solius est Dei omnipotentis arbitrio, quando per bonos, quandoue per malos angelos fiant. Nam ut non per longinqua diuagemur exempla: beata Cecilia boni angeli est comminata furorem, et beata martyr Agnes mali angeli factam perhibet ultionem. Illa quippe ualeriano  sponso denuntiat: Angelum Dei habeo amatorem, qui nimio zelo custodit corpus meum; hic, si uel leuiter senserit quod tu me polluto amore contingas, statim circa te furorem suum exagitat et amittes florem gratissime tue iuuentutis. Ista uero dicit prefecto de filio eius ab iniquo spiritu prefocato: ille inquit, cuius uoluntatem uolebat perficere, ipse in eum potestatem accepit. Manifesta igitur Noui ac ueteris Instrumenti auctoritate colligitur quod uindicta diuine animaduersionis non modo per malos, sed per bonos etiam angelos exhibetur. Nam et paterfamilias quispiam et feras capit et fures expellit, aliquando per catulos, aliquando per domesticos uiros.



OPERUM S. PETRI DAMIANI IN EDITIONE CAIETANI TOMUS QUARTUS COMPLECTENS CARMINA SACRA ET PRECES.





PRIuILEGIUM PAULI PAPAE u.

 PAULUS papa u dilecto filio CONSTANTINO CAIETANO, Syracusano, monacho sancti Nicolai de Arena Catanensis, congregationis Casinensis, ordinis sancti Benedicti.

Dilecte fili, salutem et apostolicam benedictionem. Cum tu, sicut accepimus, Opera B. Petri Damiani S. R. E. cardinalis, episcopi Ostiensis, editurus sis, que non sine ecclesiasticarum litterarum detrimento in tenebris uarie disiecta iacebant, tuaque laudabili opera, labore et diligentia, una cum aliis compluribus ecclesiasticorum scriptorum monumentis ex multis bibliothecis conquisita et collecta fuerunt, et idcirco fel. record. Clemens uIII predecessor noster, studio bene merendi de republica Christiana et apostolica sede, cuius nobilis pars egregius hic  doctor exstiterat, Romam te uocauerat; nunc uero, aspirante diuina gratia, primus tomus absolutus sit, ac tres reliquos te editurum propediem speres; nos, qui doctas piorum et eruditorum hominum lucubrationes complecti pastorali caritate tenemur et studia huiusmodi promoueri in Domino exoptamus, ut tam primus horum Operum tomus iam typis excusus, quam ceteri cum excudentur, sinceri et emendati prodeant, neque cuiusquam incuria aut fraude adulterari uel labefactari possint, MOTU PROPRIO, ET EX CERTA NOSTRA SCIENTIA, omnibus et singulis Christi fidelibus, presertim librorum impressoribus, ac bibliopolis quouis nomine nuncupatis, tam in Urbe et in uniuersa ditione et locis S. R. E. mediate uel immediate subiectis: sub quingentorum ducatorum  auri, camere apostolice applicandorum, nec non amissionis librorum atque typorum, quam etiam in tota Italia, et extra eam ubiuis gentium et locorum constitutis, sub excommunicationis maioris late sententie penis ipso facto absque alia declaratione  incurrendis, auctoritate apostolica, tenore presentium interdicimus et inhibemus: ne per quindecim annos a data presentium computandos, primum tomum Operum B. Petri Damiani a te editum, et alios singulos a te edendos, dummodo omnes a magistro sacri palatii approbati sint, per totidem annorum spatium ab uniuscuiusque eorum editione numerandum, absque tua licentia imprimere, alioue titulo uel forma, quouis pretextu mutatos, uel alio quocunque idiomate uersos edere, uel sic editos uendere, seu uenales habere audeant uel presumant. Mandantes uniuersis et singulis uenerabilibus fratribus nostris patriarchis, archiepiscopis, episcopis et aliis locorum ordinariis, legatis, uicelegatis, gubernatoribus, potestatibus, et aliis officialibus, ut quando et quoties per  te uel tuo nomine fuerint requisiti, premissa contra inobedientes exsequantur et obseruari faciant, inuocato ad hoc, si opus fuerit, auxilio brachii secularis. Non obstantibus constitutionibus et ordinationibus apostolicis, ac statutis et consuetudinibus, iuramento, confirmatione apostolica, uel quauis firmitate alia roboratis; priuilegiis quoque, indultis et litteris apostolicis, quibusuis personis quomodolibet concessis et confirmatis. Quibus omnibus illorum tenores, ac si ad uerbum insererentur, presentibus pro expressis habentes, pro hac uice duntaxat derogamus, ceterisque centrariis quibuscunque. uolumus autem ut presentium litterarum exemplis, etiam in ipsis uoluminibus impressis, eadem ubique fides habeatur, que ipsis presentibus haberetur, si forent exhibite  uel ostense. Datum Rome apud S. Marcum, sub annulo Piscatoris, die XuII Augusti 1606, pontificatus nostri anno secundo.


Scipio COBELLUTIUS.





ELOGIUM DE S. PETRO DAMIANO.

 Bernardus, siue potius Bertoldus, presbyter Constantiensis, in libro De uitanda excommunicatorum communione.

Petrus Damiani, pie memorie, cardinalis episcopus sancte Romane Ecclesie, ALTER HIERONYMUS IN NOSTRO TEMPORE. Hec Bernardus, qui idem affert  testimonium cap. X sui alterius libri Decretorum, apud nos ms. Eminentissimus quoque cardinalis Baronius eadem ueterum scriptorum auctoritate ductus, egregium eumdem nostrum doctorem compellare solebat Hieronymum Iuniorem.





DE FESTO DIE S. PETRI DAMIANI. DOMINI CONSTANTINI CAIETANI PRAEMONITIO.

 Festus dies sancti Petri Damiani ab immemorabili tempore solemni ritu quotannis celebratur tum Rauenne, tum per omnes alias Flaminie regionis ciuitates et loca quorum ecclesie eidem Rauennati subsunt metropolitano. Unde quotannis etiam ab earumdem ciuitatum presulibus in Ordine diuini officii typis impresso, inter sanctos alios celestium spirituum Albo ascriptos, doctor idem egregius recensetur. Et quidem ibi sic habetur: Kalendarium sancte metropolitane archiepiscopalis ecclesie Rauenne, eiusque diecesis, eminentissimi et reuerendissimi domini, D. Aloysii S. R. E. cardinalis Capponii, eiusdem sancte Rauennatis Ecclesie archiepiscopi iussu editum. Atque in eodem Kalendario sub uicesima tertia die mensis Februarii ita decernitur:  Petri Damiani episcopi et confessoris Rauennatis, duplex, fuit heri. In primo nocturno, Laudemus, In secundo nocturno, Beati Patris, ut in Communi confessorum pontificum. In tertio nocturno, uigilate, ut in eodem Communi, nona lectio, et commemoratio ferie. Oratio pro sancto: Exaudi: uespere de precedenti, commemoratio sequentis. His accedit Kalendarium Fauentine Ecclesie, sub hisce uerbis: Ordo diuini officii recitandi, missasque celebrandi iuxta ritum Breuiarii et Missalis Romani, in Ecclesia et diecesi Fauentina, eminentissimi domini D. Francisci, S. R. E. presbyteri cardinalis, tituli sancti Marcelli, eiusdem ciuitatis episcopi iussu editus. Atque  in eodem, sub eadem qua supra die uicesima tertia mensis Februarii, hoc etiam modo decernitur: Petri Damiani episcopi et confessoris, ac Fauentie protectoris, Duplex maius. Lectiones primi nocturni: Fidelis sermo. Secundi: Beati Patris. Tertii: uigilate, cum ceteris de communi confessorum pontificum. Nona lectio homilia et commemoratio ferie: In officio nichil fit de uigilia sancti Matthie. Color albus. Missa: Sacerdotes. Secunda oratio ferie, cuius euangelium legitur in fine. Tertia, de uigilia Sancti Matthie prefatio Quadragesimal. In secundis uesperis commemoratio ferie. Fit processio in ciuitate ex uoto. Hec ex Rauennate et Fauentina Ecclesiis, ut et in ceteris eiusdem prouincie ecclesiarum Kalendariis, que nos breuitatis causa nunc preterimus,  de diuinis honoribus tam in officio ecclesiastico quam sacrosancto misse sacrificio Petro Damiani ultro exhibitis, a tempore cuius memoria non exstat. Quod non sine auctoritate Romani pontificis factum fuisse nullo pacto dubitari potest. Qua de re eumdem Petrum Damiani ab eodem Romano pontifice sanctorum numero ascriptum exstitisse tum ex his que modo diximus, tum ex aliis que tomo tertio egregii eiusdem doctoris Operum prelibauimus, tum denique ex multis aliis argumentis que in eamdem rem adducere possumus, iure optimo, ut concludamus, opere pretium est.





TESTIMONIA INDIGNA De laudabili S. Petri Damiani Operum defatigatione a domno Constantino Caietano abbate prestita.





Cesar Baronius presbyter cardinalis tit. SS. martyrum Nerei et Achillei, sedis apostolice bibliothecarus, tomo XI Annal. ecclesiast. ad an. Chr. 1072.


Sic Deus in hoc deploratissimo seculo, cum excreuisset ad Ecclesiam obruendam diluuium carnis, dedit mundo tantum uirum, qui austerissime uite  exemplo uerbique predicatione et scriptis, exsiccaret tantam putredinem, pariterque pugnaret aduersus simoniacam heresim, que ubique locorum grassabatur impune. Quod autem pertinet ad scripta, hic ea cuncta recensere non immoramur, cum modo  apud nos, mandato beatissimi  domini nostri Clementis, pape octaui, laboret domnus Constantinus Caietanus, Siculus, monachus Casinensis congregationis, ut uiri sanctissimi scriptorum monimenta undique collecta, prelo subiiciat; quod propediem spero fore. In his enim peruestigandis et exemplaribus pluribus, hinc inde perlatis, magno studio corrigendis, studio indefesso laborat; a que et eiusdem Petri uitam accipies uberius scriptam.





Robertus Bellarminus presbyter cardinalis tit. S. Marie in uia, in libro De scriptoribus ecclesiasticis, sub an. Ch. 1660.

Petrus Damiani  Rauennas, monachus fuit ordinis S. Benedicti, ac deinde S. R. E. cardinalis, episcopus Ostiensis. uixit temporibus Gregorii uI et successorum eius usque ad Gregorium uII, ad quos omnes epistolas dedit. uir fuit ualde sanctus et deuotus, et precipue penitentie et austere uite amator ardentissimus. Pauloque post: Obiit in apostolica legatione, anno Domini 1072. Scripsit epistolas plurimas et sermones permultos: que duo opera typis nuper  mandauit Rome domnus Constantinus Caietanus, ordinis S. Benedicti monachus.





CONSTANTINI CAIETANI EPISTOLA AD D. FRANCISCUM ET D. ANTONIUM BARBERINOS PRINCIPES. Petit ut eorum auspiciis liber suus summo pontifici offeratur.

 Sanctissimi Domini nostri Urbani uIII fratris filiis, S. R. E. cardinalibus, D. FRANCISCO, sedis apostolice uicecancellario ac Romani apostolicique collegii Gregoriani protectori; nec non D. ANTONIO S. R. E. camerario, et utriusque signature ac sacre congregationis de Propaganda Fide prefecto, Barberinis principibus, domnus Constantinus CAIETANUS abbas, salutem et felicitatem.

Sancti Petri Damiani cardinalis, episcopi Ostiensis, quartum librorum uolumen, quod in lucem editur, uobis sese exhibet, cardinales eminentissimi: ut per uos sanctissimo D. Urbano uIII patruo uestro offeratur. Neque enim supreme inter homines potestatis  fastigium et magnitudinem satis intelligit, qui ante illum sine duce audet importunus irrumpere. Licet enim liber ipse auctoris sui nomine, uiri nempe doctrina et sanctitate clarissimi, ac rerum que in eo continentur pondere et utilitate satis per se gratiosus futurus sit apud eum qui fautor est litterarum et sanctitatis assertor, aliquid tamen commendationis et gratie ex utriusque splendore nominis atque auctoritatis amplitudine sperat sibi accessurum: ita ut, uobis preeuntibus, alacrior magisque fidens ante maximi pontificis conspectum appareat. Deus optimus maximus uos ad Ecclesie sue utilitatem diutissime seruet incolumes.





CAIETANI EPISTOLA NUNCUPATORIA AD URBANUM PAPAM uIII.

 Sancto Domino nostro URBANO uIII, pontifici maximo, CONSTANTINUS CAIETANUS abbas sempiternam felicitatem.

Quartus iam et ultimus, beatissime Pater, S. Petri Damiani cardinalis, episcopi Ostiensis, tomus publici iuris efficitur: sed tamen consuetam tante maiestati prestat reuerentiam: neque ante in populi conspectum prodire sustinuit, quam Urbanum in Petri cathedra sedentem supplex ueneraretur. Quod certe factum nemo, ut arbitror, non magnopere laudabit. Ubi enim nobilium ingeniorum partus lucis incunabula felicius quam in sedis apostolice penetralibus sortiantur? In illis nimirum penetralibus, unde gentes a criminibus expiatura uox mittitur, ubi celestis oraculi arcana patefiunt,  ubi perennis thesauri dona dispensantur, ubi denique mortis antidotus et uite pharmacum propinantur. Quod nomen chartis, ut ita dicam, uicturis  illustrius preponatur, quam quod resonat in ore populorum, publica decorat monimenta, priuata honestat ornamenta, et inter sacrosancta mysteria sacerdotum uoce depromitur? Quis non speret sibi tam augusti sideris luce preeunte, tempestates omnes atque omnia monstra nauigantibus infesta facile cessura, quousque ad illum beate uite portum, quem pie uiuentibus Conditoris nostri immensa bonitas et omnipotens sapientia preparauit, uictrix laborum pietas, et triumphatrix periculorum animi fortitudo perducat? Sed hec in aliorum libris iustius essent prefanda, qui in sedis apostolice clientelam noui recentesque uenerunt. Petri enim Damiani, egregii doctoris Benedictini erga Romanam Ecclesiam fides eximia, ac pietas pene singularis, mea  commendatione non indiget: siquidem tam ex eius scriptis  quam ex uite ac rerum gestarum preclaris facinoribus, nota satis ac testata posteris remanserunt; adeo ut ab illustribus eius temporis ALTER HIERONYMUS merito dictus fuerit. Nimirum uir sanctissimus non degenerauit a maioribus suis  quorum studia, labores, uigilie et excellens in omni laudum genere uirtus, quantos omni tempore fructus Christiane reipublice attulerit, aliquantisper fortasse hoc loco commemorarem, nisi publicis essent consignata monimentis, ita ut eorum memoria in benedictione futura sit penes omnem posteritatem. Pulcherrimorum namque operum, que magnus patriarcha Benedictus eiusque alumni pro Christi gloria et communi hominum utilitate  perfecerunt, non solum exemplis, sed etiam uestigiis, plena est omnis Ecclesia sanctorum. Quo magis equum esse et rationi consentaneum puto, me, qui eamdem religionem profiteor, totis uiribus eniti ut non dissimilem exhibeam erga Romanam Ecclesiam, ceterarum Ecclesiarum principem ac parentem, obsequii ac pietatis ardorem. Cum enim omnibus a maiorum suorum uirtute degenerare turpe sit, tum illis potissimum id omni ignominia deformius esse debet, qui in sancte religionis studio gloriosi certaminis cursum conficere statuerunt: quibus illa proposita est expeditissima ratio uincendi, retro oculos nunquam flectere, nec in medio deficientium lassitudinem imitari, sed strenue preeuntium fortiter herere uestigiis. Quamuis mihi etiam domestica  exempla maiorum, a quibus in seculo originem  duco, possint addere faces, ut ita dicam, et stimulos ad bene currendum. Sed enim quid attinet uetera, et que mihi cum aliis communia sunt, enarrare; cum singularis affectus et obseruantie in Romanum pontificem proprias ac peculiares causas habeam? Tua enim beneficentia, beatissime Pater, quod in me contulit, ut post maximos illos optimosque pontifices, antecessores tuos, Clementem uIII, Leonem XI, Paulum u et Gregorium Xu, quibus a sacri litterarum monumentis inseruiui, tibi inserui rem, iure suo postulat exigitque, ut totum me pro tua amplitudine, honore ac dignitate deuoueam, atque ad huius sacrosancte sedis decus existimationemque omnia mea studia, curas, cogitationes conuertam. Illud duntaxat addere non uerebor.  Quemadmodum potuit antehac sanctitas tua anti que, cum ordinis mei, tum maiorum meorum erga sedem apostolicam, deuotionis et obseruantie specimen in me uno haud obscure recognoscere; ita si uita mihi suppetet, afflabitque, ut facit, incredibilis tue istius benignitatis aura, magis magisque posthac recognituram.

Interim ultimum hunc illius clarissimi olim et sanctissimi cardinalis episcopi, et Petri Damiani tomum, qui iam, Deo auspice, a me cum tribus aliis a tenebris atque obliuione uindicatus est, at tuo munere publica luce fruitur, hilari fronte accipe; et qua soles humanitate, complectere. Deus omnipotens saluam diu florentemque Christiane reipublice sanctitatem tuam conseruet, eiusdemque uota  ceptaque omnia fecundet.





B. PETRI DAMIANI S. R. E. CARDINALIS CARMINA SACRA ET PRECES. *



1-2---I. Oratio ad Deum Patrem.


Rogo te, immensa pietas, Deus Pater omnipotens, ne perdas me creaturam tuam ad tui similitudinem conditam ac pio Filii tui Domini mei Iesu Christi cruore redemptam. Porrige mihi manum tuam, Domine Deus meus, et eripe me de profundissimo lacu iniquitatum mearum. Erige lapsum, solue compeditum, illumina cecum, sana me mille malignorum spirituum uulneribus sauciatum. Heu me miserum, heu me perditum, heu me indeficienti lacrymarum fonte lugendum! qui dum spurcissime carnis mee legibus uixi, nunquam te de me gaudere permisi, sed semper de reprobe uite mee flagitiis ad amaritudinem prouocaui. Sed scio, Domine, quia in uoluntate tua cuncta sunt posita, et non est qui possit tue resistere uoluntati . Si enim decreueris saluare nos, continuo liberabimur  Produc, Domine, de saxea cordis mei duritia lacrymarum abundantiam, qui de rupe deserti largissimam profluentis aque copiam prodire iussisti . Domine Iesu Christe, si tu es lux uera, et ego colo te, cur pateris in tenebris esse me? ue mihi, lumen adoro, et tenebras perfero; ueritati deseruio, et per inanium cogitationum figmenta deludor. Domine, qui cauernas tartari diuinitatis tue radiis illustrasti; qui densas Aegypti tenebras Moysis famuli tui precibus effugasti ; respice chaos istud, et tenebrosum mei cordis infernum uisitationis tue luce perfunde, ut animam, quam tu dignatus es, lux eterna, redimere, tenebrarum auctor nequeat in obscuritatis sue caligine possidere. Qui illuminasti cecum a natiuitate, illumina me . Qui leprosos mundasti, purifica me. Qui Lazarum de sepulcro suscitasti, resuscita  me uitiis fetidum, et peruerse consuetudinis mole depressum . Qui Danielem in lacu a leonum morsibus custodisti, eripe me . Qui tres pueros de camini estuantis incendio liberasti, libera me . Qui liberasti Isrel de oppressione Pharaonis, libera me . Qui liberasti Dauid de manibus Golie et Saulis, libera me . Qui eduxisti Petrum de carcere Herodis, libera me . Domine benedicte, gloriose, piissime uides, et ipse conscientie mee testis es, quia uolo mala mea cuncta respuere sanctisque tuis iussionibus, ut dignum est, obedire; sed quia nequeo ex me, spero in te. Non enim inuenio in carne mea bonum. Et reuera, Domine, quis unquam sanctorum ex se uirtutem uel sanctitatem habere potuit?  quis per se, sine auxilio, perfectionis culmen ascendit? Certe, Domine, non Petrus, non Paulus, non martyr, non apostolus, non denique ipsi angeli, non cherubim aut seraphim, nisi a te percepissent, donum aliquod habere potuissent.

Si ergo ipse uirtutes celorum nichil habent a 3 se, sed omnia perceperunt a te, quid ergo boni a me, qui sum stereus et uermis, puluis et cinis, poteris exspectare, nisi quod ipse digneris infundere? Tu enim es Pater luminum, a quo omne datum optimum omneque donum perfectum . Tu es, a quo bona cuncta procedunt. Tu fons uite. Tu auctor salutis eterne. Sicut enim terre non a se ipsa, sed de celo semper lumen infunditur; sic anima mea sicut terra sine aqua tibi , tenebrosa  squalet semper et arida, nisi tue gratie rore perfusa tui splendoris radio fuerit illustrata. Et quidem inquiro apud me, Domine, ut tibi de meis aliquid offeram, sed, cum omnia mei pectoris arcana reuoluo, nichil ibi nisi tenebras uideo, nichil omnino nisi uitiorum tribulos et spinas inuenio. uide ergo, Domine, miseriam meam, uide tante paupertatis inopiam, mihique compunctionis gratiam tribue, que anime mee rubiginem tergere tamque cruenta meorum criminum ualeat inquinamenta lauare. Expelle, Domine, frigus hoc atque torporem de meo pectore, et flammam in me dulcissime tue caritatis accende. Nunquid enim, Domine, immensam tue pietatis abundantiam mea ualebit iniquitas uincere, quam totius mundi non potuerunt crimina superare?  Nam cum totus pene mundus esset idololatrie deditus, quis te rogare presumeret, ut quem celi non capiunt uteri uirginalis angustias habitaturus inuiseres, mortalitatis nostre membra susciperes, mortis atrocissime tormenta perferres, ut inimicos tuos a mortis debite supplicio liberares?

Si ergo, clementissime et piissime Domine, misericordie tue magnitudinem totius mundi flagitia non uicerunt, unius canis mortui peccata quantumlibet grauia superabunt? Absit hoc a te, Domine. Absit a te, qui dixisti: Nolo mortem peccatoris . Quid est ergo quod dicis: Gaudium  esse angelis Dei super uno peccatore penitentiam agente?  Quid est quod de te Propheta dicit: Quia miserationes tue sunt super omnia opera tua?  Nonne tu, Domine, permisisti te ab illa spurcissima et fedissima muliere contingi, que fluxu erat sanguinis cruentata?  Cuius presumptionis audaciam non modo nullatenus condemnasti, sed ut salutem quoque cum ipsa uestimenti fimbria raperet, indulsisti. Nonne tu, mitissime Domine, cum multiuira illa Samaritana loqui dignatus es?  siue, quod maius est, nunquid non cum Chananea, que adorabat idola, colloquium miscuisti?  Eius insuper filiam a demonio maternis precibus liberasti? Hanc circa me, queso, Domine, mirande  pietatis tue regulam exhibe; exstinctum anime mee infelicis igniculum his olei tui fomitibus reaccende. Non Pauli, non Petri misericordiam quero, quia dum alter ignorantia, alter timore peccauit, facile uterque ueniam obtinuit. Illud mihi, piissime Domine, misericordie tue genus indulge, illud anime mee languenti, uel iamiam potius morienti, suauissime medicine tue poculum porrige, quod latroni in cruce pendenti misericors obtulisti, eumque absorptum ex deglutientis mortis faucibus eduxisti . Illud tue misericordie genus quero, quod deprehense in adulterio prebuisti ; quod peccatrici in domo Simonis contulisti ; que dum pedes tuos 4 crinibus tersit, animam suam a peccatorum sorde purgauit. Hoc modo trahe  me ad te, Saluator meus, accende me, purifica me. Impleantur amore tuo omnia uiscera mea, ut benedicat tibi anima mea, et descendat super me misericordia tua. Ad hoc enim te Pater omnipotens misit in terras, ut saluos facias peccatores, qui tecum et cum Spiritu sancto uiuit et regnat Deus in secula seculorum. Amen.



II. Oratio ad Deum Filium.

Recordare, Domine Iesu Christe, quia non auro, uel argento, sed proprii sanguinis tui me pretio redemisti ; et cum tu sis fons patens domus Dauid in ablutione peccatoris et menstruate, ego solus, Domine, tante pietatis expers ero, et extra redemptionis tue lineam remanebo? Heu me, piissime Domine, permittes me cum regenerationis  tue tunica, quam mihi dedisti, cum uexillo sancte crucis, quam mihi in fronte pinxisti, in manus uenire diaboli, et cum ipsis tuis insignibus eternis incendiis cruciari? Scio, Domine, quia tante pietatis es, si ego perfecte conuertor ad te, quod tu statim recipies me. Sed quia tante fragilitatis et ignorantie sum ut ipsa conuersio per me sine te digne fieri non possit, tu me conuerte, Deus salutaris meus, tu illumina animam meam, tu dirige, tu in me flammam tue dilectionis accende. Et forsitan, iustissime et piissime Domine, tanta sunt peccata mea,  ut nulla mea penitentia ad hec plangenda  sufficiat; ecce corpus meum, per quod te miser offendi, tu, qui es animarum medicus, uerbera, flagella; siue lepra, siue quibuscunque doloribus tibi uisum fuerit, durissime percute. Tua plane creatura sum, conditor meus; tu me tuis cinge flagellis, nec tradas me in manus inimici mei; aut si eousque mea processit iniquitas ut in hac non possit uita deleri, precipe usque ad diem iudicii tui ultricibus me penis affligi, ut tunc saltem extremus omnium electorum tuorum merear inueniri. Absit enim a me ut postulem gloriam. Sufficit mihi, ut tantummodo penas euadam.

Sed quoniam preces mee, tam sordido ore prolate, ad te non merentur ascendere, te rogo, beata uirgo Maria, templum Dei uiui, aula Regis eterni,  sacrarium Spiritus sancti, benedicta inter mulieres; redolet ager sacratissimi uteri tui naribus cordis mei; ex quo, uidelicet agro, dum unicum illud ac singulare lilium prodiit, omne cum eo uirtutum spiritualium germen erupit. Tu enim es celestis illa terra, que dedit fructum suum. Te materiam Sapientia celestis habuit, unde templum sui corporis fabricauit. Te Spiritus sanctus impleuit. Te uirtus Altissimi ineffabiliter obumbrauit. Tu defer preces meas ad Filium Creatorem tuum. Imo tu ora pro me, tu obsecra, cuius nimirum uota non possunt despici, cuius preces in eius conspectu nequeunt paruipendi. Ecce, Domina mea, infelix ego deprehensus in crimine ducor ad furcas, raptor ad gladium, pertrahor ad supplicium. Exsurgat ergo Regina mundi, opponat se, ingrediatur  ad Filium et liberet reum. Accurre et tu, o 5 Michel, celestis militie princeps et qui in fine mundi perempturus es Antichristum contra Deum se contumaciter extollentem, iam illum deiice in corde meo regnare tentantem. Libera a tentatione animam meam dum uiuit in corpore, ut eam post obitum Creatori suo digne ualeas presentare. Adiuua me et tu, o B. Gabriel, federator celestium nuptiarum; salua me precibus tuis miserum peccatorem, qui illum missus es nuntiare qui uenturus erat in mundum peccatores et miseros liberare . Medere et tu languide anime mee, S. Raphel, quique Sare demonium abstulisti, et Tobie oculos, quos perdiderat reddidisti ; malignum  ab anima mea spiritum, qui uirum eius Christum ab ea diuidere conatur, exclude et ceco cordi meo luminis iubar infunde. Orate pro me, omnes sancti angeli, omnes sancti archangeli, omnes sancte uirtutes, omnes sancte potestates, omnes sancte dominationes, omnes sancti principatus. Ora pro me, sancte chorus throni, ora pro me, sancte chorus cherubim, ora pro me, sancte chorus seraphim. Orate pro me, omnes sancti patriarche, omnes sancti prophete. Oret pro me iudex apostolorum senatus. Oret pro me candidatus martyrum chorus. Orent pro me sancti confessores omnesque sancte uirgines.  Orate pro me misero et funditus perdito, domini mei, omnes sancti Dei.

Et que est tam crudelis multitudo peccati, que tot senatorum celestium nequeant intercessione deleri? Nec enim potestis esse misericordia uacui qui cum ipso fonte misericordie inseparabiliter estis uniti. Scio, Domine, quia non mereor ecclesie tue limina sacra contingere, nec infelices oculos ad celum leuare. Indignus sum benedictum et gloriosum nomen tuum per polluta et spurcida labia mea proferre; sed ueniat, oro, Spiritus tuus in animam meam, et omnia hec inquinamenta detergat. Si enim sol iste, qui non de sublimioribus tuis est creaturis, tantas habet uires ut sordes deleat, terras illustret, arua fecundet; quanto magis, si ceternus et consubstantialis  tibi Spiritus tuus infelicem hanc arbusculam arescentem iam comisque nudatam dignetur inuisere, faciet eam protinus reuirescere! nec impotens erit eam uirtutum floribus ac uernantium fructuum decore uestire. ueni, Domine Iesu, ueni, dulcis habitator in me. Odor tuus omnia uincit aromata, suauitas tua fauos et omnia mella transcendit. ueni, obsecro, totumque me tuo iuri sic uendica; ut nullam in partem de cetero se tyrannus habere cognoscat, sed dedica me undique templum tuum, quia tu es Deus et Dominus meus, qui cum Patre et Spiritu sancto uiuis et regnas in secula seculorum. Amen.



III. Oratio ad Deum Spiritum sanctum.

Spiritus sancte Deus, omnipotens, cessentialis et  ceterne summo Patri ac Filio, ineffabiliter ab utroque procedens, cordi meo dignanter illabere, et nequitie mee tenebras mirificus illustrator expelle; ut sicut Dei uerbum uirginalis potuit uterus te superueniente concipere; ita et ego per auxilium gratie tue, 6 eumdem mee salutis Auctorem ualeam semper in mente portare. Tu enim, Domine, lux es mentium, tu uirtus cordium, tu uita es animarum. Tu largitus es sanctis apostolis ut ad plenum redemptionis humane sacramenta cognoscerent et fidei regulam inoffenso ueritatis limite predicarent. Tu dedisti beatis martyribus sancte libertatis audaciam, ut et mundi principes non metuerent et exquisita penarum genera constantissima longanimitate transirent. Tu locutus es in prophetis, tu in patriarchis  fidei fundamenta constituisti. Tu sanctis omnibus et uelle et posse, omniumque uirtutum flores, quibus celestia scanderent, prebuisti. Et ego, peccator infelix, quomodo sine te saluus fieri ualeo, qui scilicet absque te, quid saltem orare debeam, non agnosco? Profecto, Domine, si tu recedis, anima mea non uiuit. Sicut enim subtracta anima, corpus emoritur; sic te recedente, ipsa protinus anima, necesse est exstinguatur  . Sentio, sentio, Domine, quia cum per occultam gratiam tuus aliquando uigor accedit, meus illico spiritus conualescit. Cum uero te peccatis meis exigentibus subtrahis infelix anima mea  protinus arelecta contabescit et corruit; nec ut in studio pure orationis exerceatur assurgit. Descende ergo in me, uiuificator eterne, meique pectoris glaciem flamma tue caritatis accende. Prebe capiti meo aquam, et saxeam cordis mei resolue duritiam; super hoc scilicet elementum, Domine, et ante mundi originem ferebaris ; et nunc ad purificationem animarum in uiuifica fontis fluenta descendis. ueni ergo in me cum aqua compunctionis, et potum mihi da in lacrymis in mensura. ue mihi misero peccatori, qui et innumerabilia quotidie flenda committo, et tamen flere non ualeo! Imber ergo gratie tue, Domine, di tillet in me, ut anima mea, que a uite fonte recedens aruerat, per tue uisitationis afflatum nouiter reuirescat. Paratum cor  meum, paratum cor meum. Ecce, Domine, omnes sinus tibi mei cordis aperio, arcana pectoris laxo, tueque dignationis accessum inhianter exspecto.

Habet certe oculus carnis lumen suum, uisibilem scilicet solem; sed te interior homo meus exspectat, qui lumen est animarum. Qui illuminasti cecum a natiuitate , illumina me. Qui resuscitasti Lazarum , uiuifica me. Heu, heu, infelix anima, cum tu sis uita corporis, ipsa mortua iacens, uiuificatorem tuum habere Spiritum non mereris. Mortua tibi, uiuis alii; ipsaque in tenebris constituta, exteriori substantie lumen attribuis; sed uidere non uales, quia non proprium lumen habes. ueni tu, obsecro, Spiritus ueritatis, et omnes errorum tenebras a me potenter expelle. Iudica, Domine, nocentes me, et  expugna impugnantes me; apprehende arma et scutum, et exsurge in adiutorium mihi . Tu purificator et uiuificator Spiritus, omnipotens eterne Deus, ignis consumens es. Tu Spiritus iudicii, tu Spiritus ardoris. Corripe itaque cor meum, et omnium culparum uitiorumque rubiginem uirtute tui ardoris exterge, et inimicum tibi nequitie spiritum a cunctis meis sensibus prorsus exclude. Ex surgat Deus, et dissipentur inimici eius, et fugiant a 7 facie eius, qui oderunt eum. Sicut deficit fumus, deficiant; sicut fluit cera a facie ignis, sic pereant peccatores a facie Dei . ueni, queso, ueni, benedicte Spiritus ueritatis, et omnes meorum uiscerum uenas intimus scrutator ingredere. Tolle quidquid fermentatum, quidquid uitiosum, quidquid reperis noxie uetustatis peste corruptum;  meque fac azymum ac tue munditie puritate sincerum. Redde me mortuum mihi, uiuentem tibi. Mortifica in me omnes fomites carnalium uoluptatum, excoque me ad purum, et non solum uitiis, sed et mundo me redde prorsus exstinctum. ueni, obsecro, Spiritus benedictionis eterne, omnesque mei pectoris latebras inenarrabili tue dulcedinis suauitate perfunde. Anima mea ad tuum liquescat aduentum, celestem uirtutem per te renouata concipiat. Ad sui uigoris originem redeat atque in amorem tuum succensis uisceribus inardescat. Benedic, anima mea, Dominum, et omnia interiora mea nomen sanctum eius . Uberem gratie tue benedictionem, Domine, anima mea suscipiat; et, ut tibi medullatas  hostias offerat, ineffabili tue dulcedinis adipe saginata pinguescat. Illumina me, lux ueritatis, accende me, purifica me. Tu enim es largitor carismatum, tu auctor sanctificationum, et omnium remissio peccatorum. Tu uirtutes angelicas ad amorem tuum indesinenter inflammas; tue caritatis incendio cherubim et seraphim incomparabiliter estuant. Tu me, Domine, tibi totum uindica, totum posside, nullamque in me partem a te uacare permitte: sed solus in me uiuas, meque tibi soli uiuere facias, qui uiuis et gloriaris in Trinitate perfecta unus et uerus Deus per omnia secula seculorum Amen.



Iu. Ad sanctam Trinitatem orationes.

Te adoro, te colo, te glorifico, te magnifico, benedicte,  omnipotens, Pater, et Filius, et Spiritus sanctus, trinus et unus Deus. Adiuua me, Domine, absolue me, purifica me, munda me, Rex meus et Deus meus. Da mihi iustitiam, fortitudinem, temperantiam et prudentiam. Da mihi perfectam fidem, spem et caritatem. Concede mihi Spiritum sapientie, et intellectus, consilii, et fortitudinis, scientie, et pietatis, et timoris tui. Da mihi irriguum inferius et irriguum superius. Da mihi benedictionem de rore celi et de pinguedine terre. Mollifica, Domine, lapideum cor meum. Da mihi compunctionem et contritionem cordis, ut defleam innumerabilia peccata mea. Domine, non sum dignus ut intrem in ecclesiam tuam. Indignus sum leuare infelices oculos meos ad celum, uel exprimere nomen tuum benedictum  per labia mea; sed tu, qui creasti me sicut uis et sicut scis, miserere mei, Domine, Deus meus.



u. Secunda oratio.

Miserere, Domine, omnibus amicis meis, et propinquis, et omnibus benefactoribus meis, et omnibus qui orant te pro me, et omnibus qui rogant me orare pro se. Da eis penitentiam 8 fructuosam, mortifica in eis omnia uitia, et fac eos florere uirtutibus tuis. Fac eos, Domine, sic per omnia uiuere, ut maiestati tue ualeant de bona sua conuersatione placere. Miserere, Deus, pontificibus, regibus, potestatibus et omni populo Christiano. Sancta Maria, ora pro eis omnibus. Omnes sancti et sancte Dei, orate pro eis. Miserere, Domine,  omnibus benefactoribus meis defunctis, et pro quibuscunque orare debitor sum; et omnes fideles tuos absolue, et da eis partem et societatem cum sanctis tuis. Sancta uirgo Maria; ora pro omnibus; omnes sancti et sancte Dei, orate pro eis omnibus.



uI. Tertia oratio.

Te adoro unum in trinitate, et trinum in unitate, benedicte, omnipotens, Pater, et Filius, et Spiritus sanctus. Miserere mihi miserrimo peccatori, clementissime, Deus meus, et miserere omnibus fidelibus tuis uiuis et defunctis. Sancta uirgo Maria, mater Dei et hominis, templum Dei uiui, uirgo ante partum et uirgo post partum, exaltata super choros  angelorum, ora pro nobis omnibus. Sancte Michel, princeps militie celestis, sancte Gabriel, federator celestium nuptiarum, sancte Raphel, medicina Dei, orate pro nobis. S. Ioannes Baptista, ora pro nobis. S. Petre, qui habes claues regni celorum, S. Paule, S. Andrea, S. Ioannes euangelista, orate pro nobis omnibus. S. Stephane, S. Apollinaris, S. Laurenti, orate pro nobis omnibus. S. Siluester, S. Martine, S. Benedicte, uenerabilis pater noster, orate pro nobis omnibus. Sancta Agatha, S. Agnes, S. Cecilia, orate pro nobis omnibus. Omnes sancti angeli et archangeli, throni et dominationes, principatus, potestates, uirtutes, cherubim, et seraphim, omnes sancti patriarche et prophete, apostoli, martyres, confessores, uirgines, anachorete, uidue, omnes  sancti et sancte Dei, orate pro nobis omnibus fidelibus Christi uiuis et defunctis. Pater noster.



uII. Item, orationes de sancta Trinitate.

Deus, cuius munere et trinitatem in personis, et unitatem in diuina substantia confitemur, concede propitius ut, hac fidei lorica muniti, a cunctis mereamur aduersitatibus liberari. Per Dominum.



uIII. Alia.

Concede, quesumus, omnipotens Deus, ut qui sancte Trinitatis unam confitemur essentiam; sicut nunc ambulamus, te ducente, per fidem; sic aliquando, te suscipiente, perducamur ad speciem. Per.



IX. Alia.

 Deus, qui nos et sine confusione trinitatem, et sine diuisione substantiam tue maiestatis credere docuisti, largire supplicibus, ut super hoc catholice fidei fundamentum surgat 9 in nobis sanctarum structura uirtutum. Per Dominum.



X. Alia.

Deus, qui nobis sancte Trinitatis mysterium reuelasti, tribue, quesumus, ut qui iam ex fide uiuimus, per boni operis augmenta crescamus. Per Dominum nostrum.



XI. De annuntiatione Domini.


Ecce parat clausam Regis prenuntius aulam.



XII. De natiuitate Domini.


Natus ab eterno prodit de uirginis aluo.



XIII. De oblatione Domini.


 Non capitur celis, Simeon quem stringit in ulnis.



XIu. De baptismo Domini.


En fluuius fontem mundum lauat, unda, lauantem
Ablue, Iordanis, a quo magis ipse lauaris.



Xu. De transfiguratione Domini.


Hinc Deus ostendit quod carnis tegmine clausit.



XuI. Ubi pueri dicunt Hosanna.


Astra, polus, terra, metuunt quem portat asella.
uoce Deo magna cetus depromit hosanna.



XuII. De cena Domini.


Qui caput est iustis uestigia tergit alumnis.
Quod uetuit parti, Petrus uult soluere toti.



XuIII. De patena.


Esum perpetue pariunt hec fercula uite.



XIX. Ubi Iudas Dominum tradit.


Falsa ferox blando lupus oscula porrigit Agno.



XX. Ubi Christus rogat Patrem.


Patrem, Christe, rogas, cum quo simul omnia donas,



XXI. Dominus dicit discipulis suis: uigilate.


Quos sopor oppressit, uigilum Rex surgere iussit.



XXII et XXIII. Orationes die ueneris sancto in crucis adoratione dicende.

 . . . inflictus ad eum respiceret, et uenenum exitiale euaderet, optate salutis uitam adipisceretur, significans te ipsum futura longe post curricula pro tui salute plasmatis crucis patibulo extollendum, ut quos diabolus armis inuidie captiuauerat, tua  desiderabilis passio ad patriam reuocaret. Concede tam mihi misero 10 et peccatori quam omnibus tuo cruore mercatis, qui hodie sanctam passionem tuam supplices uenerantur lignumque uite adorant, ut diabolicas insidias te adiuuante uincamus, et eterne uite participes effici mereamur, qui cum Patre et Spiritu sancto uiuis et regnas Deus per omnia secula seculorum. Amen.



XXIu. In tertia genuflexione.

Domine Iesu Christe, qui nos per passionem sancte crucis hodierna die de diabolica seruitute liberasti, ut quo die hominem condideras, eodem et reformares, exaudi me miserum et peccatorem coram hoc signaculo sancte crucis tue confitentem et deprecantem, ut huius uenerabilis et uitalis signi tuitione  munitus, et hostis nequissimi ignita tela repellere et ab inflictis euacuari uulneribus, et ad uitam eternam ualeam peruenire, per te, Domine Iesu Christe, qui cum Patre et Spiritu sancto uiuis et regnas Deus in secula seculorum. Amen.



XXu. De S. cruce orationes alie.

Dum crucem dilectissimi Filii tui, omnipotens Pater, adoro, pateat mihi celum, obsecro ut et oratio mea peruenire possit ad te, et tua descendat misericordia super me. Hec enim hostia singularis, piissime Domine, in odorem tibi suauitatis oblata, et tuam circa nos iustitiam mitigat, et, tanquam pii thuris incendium de thuribulo sacratissime passionis euaporans, humanarum mentium nares obdulcat. O inenarrabilis uictima, que et cautionem maledicti  ueteris aboleuit, et signaculum nobis eterne benedictionis impressit. O sacrificium uere placationis et laudis, quod et antique transgressionis inimicitias abstulit, et inter celum et terram fedus eterne concordie reformauit. Per hoc, Domine, tue uirtutis insigne uexillum miseram me tui gregis ouiculam de cruenti leonis faucibus eripe, ut uictus atque contritus a te super me nequeat triumphare. Reduc me ad pascue tue semper amena uirentia, nec abiicias seruum, pro quo tradere dignatus es Filium, qui tecum et cum Spiritu sancto uiuit et regnat Deus in secula seculorum. Amen.



XXuI. Oratio.


Mediator Dei et hominum, Domine Iesu Christe, qui ueram carnem ex intemeratis beate Marie uisceribus suscepisti, quique pro salute nostra ipsum Agnum immaculati tui corporis obtulisti Deo Patri super aram crucis in odorem suauitatis, atque, ut antique preuaricationis uirus euomeret, temetipsum fecisti humano generi medicinam; absolue me nimis infelicem et miserum, innumeris peccatorum uinculis obligatum. Ecce ante ipsum, Domine, uiuifice crucis tue me prosterno uexillum, nouumque et inauditum uictorie tue supplex adoro triumphum. Tu enim sacerdos et hostia; tu redemptor et pretium. Libet, piissime Domine, tanquam sub recenti tue passionis 11 articulo te in crucis supplicio uidere  pendentem. Libet pretiosissimum sanguinem in ore meo suscipere distillantem. O beata scilicet hostia, que et tartarea septa dirumpit, et celestis regni ianuam fidelibus aperit. O pretii nostri pondus in crucis statera libratum, quo debiti nostri chirographum antiquus exactor deplorat excisum. uideo te interioribus oculis, Redemptor meus, crucis clauis affixum. uideo te nouis uulneribus sauciatum. Audio te latroni clara uoce dicentem: Hodie mecum eris in paradiso . Per istud itaque salutifere tue passionis ac mortis imploro mysterium; per hoc, inquam, redemptionis nostre lacrymabiliter obsecro sacramentum. Noli me, sicut mereor, ab electorum tuorum societate diuidere, sed in paradisi gloria cum ipsomet beato latrone constitue.  Tu, Domine, animam meam huius sancte crucis impressione consigna, tu me huius uirtute purifica. Per hanc me totum undique iuri tuo sic uindica, ut nulla prorsus aduersarii ualeat in me portio reperiri, quatenus te ad iudicium ueniente, cum hoc in celo diuine uirtutis insigne claruerit, ego hoc stigmate signatus inueniar, ut crucifixo configuratus in pena, consors fieri merear resurgentis in gloria, qui uiuis et, regnas cum Deo Patre in unitate Spiritus sancti per omnia secula seculorum. Amen.



XXuII. Oratio.

Si pietatem tuam, mitissime Deus, humanam mensuram habere cognoscerem, ego tam immanissima scelerum mole depressus funditus desperarem. Sed dum immolari pro me tam potentem hostiam  uideo, quomodo me desperare debeam, non attendo. Nam si agnus ille paschalis, brutum scilicet animal, populum Isrel a plaga mortis potuit liberare ; quanto magis illius sacratissimus sanguis, qui Conditor est angelorum, quantaslibet anime mee sordes ualet abluere? Tu, piissime Domine Iesu Christe, uelut species aromatica redoles in mortario passionis attrita, ut nobis miseris et peccatorum morbo languentibus fieres medicina. Tu tanquam botrus ille terre lactis et mellis  irrigue calcatus es in prelo crucis, ut nobis eterne salutis poculum propinares et arentia corda nostra sancti Spiritus inundatione perfunderes. Tu, Domine, per quinque plagas sacratissimi corporis tui sanasti omnia uulnera, que nobis inflicta sunt per  quinque sensus corporis nostri. Tu Patri uictima suauitatis et nobis factus es pretium redemptionis. Adoro, Domine, crucem tuam; adoro uiuificam mortem tuam. Abluat, obsecro, sanguis tuus sordes anime mee, nec ulterius teneat exactor obnoxium pro quo tam sublime pretium est solutum. Sit iste uictorie tue titulus, Domine, in anima mea, semper erectus, ut nullum in possessione tua ius sibi uindicet inuasor antiquus, sed hoc prospecto, presto diffugiat et uelut fumus ad accessum tui Spiritus euanescat; ut hereditatem tuam, quam proprio mercatus es sanguine, per continuam digneris gratiam possidere; cui sis per misericordiam tuam et protector inuictus et inhabitator assiduus, qui 12 cum Deo Patre et Spiritu sancto uiuis et regnas per omnia  secula seculorum. Amen,



XXuIII. Oratio.

Domine Iesu Christe, Fili Dei uiui, gratias agimus immense tue pietati, qui cum in forma Dei esses, pro nobis temetipsum humiliasti, factus obediens usque ad mortem, mortem autem crucis. Deprecamur te, Domine, ut quibus tantam contulisti gratiam, ueram peccatorum tribuas indulgentiam. Custodi in nobis opera misericordie tue, ne pereant quos redemit dextera tua. Sana languores populi tui et da gloriam nomini tuo. Rogo etiam te, Domine piissime, ut me miserum ac fragilem a tua non repellas gratia, et qui hucusque longe a tua uoluntate uitiosus discessi, deinceps per ineffabilem misericordiam tuam emendatus tue placeam feliciter  maiestati. Depelle a me, Domine, quidquid noxium, quidquid ineptum, quidquid uitiosum, quidquid tue uoluntati est contrarium. Concede mihi, Domine, ut mala mea hic, dum uiuo, digne defleam, et acceptabilis sit penitentia mea in conspectu tuo. Tribue mihi ueram fidem, spem firmam, caritatem non fictam. Sit in me fixa humilitas, sobria uita, uera scientia, fortitudo, prudentia, iustitia, temperantia, cursus rectus, finis perfectus, te prestante, Deus noster, qui cum Patre, etc.



XXIX. Oratio.

Domine Iesu Christe Nazarene, rex angelorum et sanctorum omnium, qui eras ante secula in diuinitatis essentia cum Deo Patre unigenitus Filius; in plenitudine autem temporis exinanitus formam  seruilis corporis ex Maria uirgine accipiens, in similitudine hominis factus et habitu inuentus ut homo. uerum utique hominem in Deo uero assumens, humiliatus et obediens factus usque ad mortem, mortem autem crucis, redemisti nos tuo sancto sanguine pretioso. Agnus immaculatus surgens a mortuis, ascendens in celum, sedes ad dexteram Dei Patris omnipotentis. Quem adorant angeli, et ego infelix peccator te suppliciter adoro, confitens peccata mea, et deprecans ut, sicut me participem sacramentorum mortis et redemptionis tue per crucem fecisti, ita per uirtutem huius sacrosancte crucis, omnia in me uitia et peccata exstinguas et perimas, et contra omnes spirituales nequitias et antiqui hostis insidias, eiusdem sacrosancte crucis uirtute  inuocata, uictricia tela efficias; et consurgentem me tecum in nouitate spiritus et glorie, ad ea, que sursum sunt, cum sanctis et electis tuis ad dexteram tuam positis, pertingere concedas ipse idemque Iesu Christe, Deus immortalis, qui cum Deo Patre et Spiritu sancto uiuis et regnas per infinita secula seculorum. Amen.



XXX. Oratio.

Domine Iesu Christe, Fili Dei uiui, gloriosissime Conditor mundi, qui cum sis splendor 13 glorie, ceternus et equalis Patri sanctoque Spiritui, ideo dignatus es carnem immaculatam ex uirgine sumere, et innocentes ac gloriosas tuas palmas in crucis patibulo permisisti configi ut claustra dissipares inferni et humanum genus liberares de morte. Miserere  mihi misero, Domine, oppresso graui facinorum pondere multarumque nequitiarum sordibus inquinato. Noli me relinquere, piissime Domine, sed indulge misericorditer, quod impie gessi, et que negligenter feci. Exaudi me, queso, clementissime ac misericordissime Iesu, Deus bone et benigne, prostratum ante adorandam gloriosissimam tuam crucem, ut in his sanctis diebus et semper tibi merear assistere mundus, et tuis iugiter placere conspectibus, quatenus liberatus a malis omnibus, tuo sim semper adiutorio consolatus, Christe Domine, Saluator mundi, qui uiuis et regnas in secula seculorum. Amen.



XXXI. Oratio.

Christe, qui pro nobis patibulum crucis et mortem  subiisti, ut a nobis expelleres mortis potestatem, et sanguinis tui nos pretio liberares, miserere mihi humillimo seruo tuo, et omnium meorum mihi ueniam tribue peccatorum, et me coram adoranda tua cruce prostratum in his sanctis diebus, et iugiter ab omnibus malis eripe, bonisque tuis misericorditer refice, qui cum Deo Patre et Spiritu sancto uiuis et regnas per immensa secula seculorum. Amen.



XXXII. Oratio.

Deus, qui ligno pereuntem hominem per lignum reparasti in melius, quesumus, ut uirtus huius triumphalis ligni morte et sanguine tuo ditati, cui tota deuotione colla submittimus, et uitia in nobis uniuersa mortificet, et contra omnia aduersa nos  muniat, qui uiuis et regnas cum Patre et Spiritu sancto Deus per omnia secula seculorum.



XXXIII Oratio.

Domine Iesu Christe, qui es et qui eras Deus cum Patre ante secula genitus, Deus ex Deo uero, conceptus de Spiritu sancto, et natus homo in fine seculorum de uirgine semper Maria, qui obediens Patri usque ad mortem, mortem autem crucis, redemisti nos tuo sancto et pretioso sanguine, et destructo mortis imperio, omnibus in te credentibus celestis glorie aditum reserasti, te Deum uerum, et Dominum meum suppliciter adoro, sedentem ad dexteram Dei Patris omnipotentis, deprecando infinitam et ineffabilem misericordiam tuam, ut per uirtutem  huius salutaris signi redemptionis nostre redimas me miserum et dignum morte peccatorem, ab omnibus criminibus et facinoribus meis, et libera me ab omnibus malis preteritis, presentibus et futuris, et mortifica in me omnia uitia spiritualium et carnalium nequitiarum, et fac me resurgere in 14 uirtute gratie et glorie tue; et que sursum sunt, celestia desiderare et querere, et ad eterne beatitudinis gloriam feliciter peruenire, prestante tua immensa clementia, Domine Iesu Christe, Deus et Dominus noster, qui cum Deo Patre et Spiritu sancto in unitate deitatis omnia creando regis, uiuificas et gubernas per immortalia secula seculorum. Amen.



XXXIu. Litanie.

 Christe, audi nos, III. Pater de celis, Deus, miserere nobis. Fili Redemptor mundi, Deus, miserere nobis. Spiritus sancte, Deus, miserere nobis. Sancta Trinitas, unus Deus, miserere nobis. Sancta Dei Genitrix, semper intemerata, uirgo Maria, et omnia sancta seraphim et cherubim, intercedite pro nobis et pro omnibus uiuis et defunctis fidelibus . . . .



XXXu. Hymnus de S. cruce. Ad nocturnum.



   Crux orbis salus perditi,
Perempti uita seculi,
Quam uicta tremunt tartara
Celi uerentur agmina.

   In te dum uita moritur,
 Mortis catena soluitur,
Aegypti iugo liberi
uere sunt lucis filii.

   Te ponit Iudex omnium,
Cum iudicatur, solium;
Iam tum hedos ab ouibus
Segregat in latronibus.

   Tu mundi ludis principem,
Dum punis impassibilem,
Reos offerre solita
Quem nunc das, aufert spolia.

   In te mactatur uictima,
Que mundi purgat crimina,
Tibi talentum creditur,
Ade quod soluit debitum.

    Nos uite signum protege
Quos Rex triumphat glorie:
Per te ad regnum prouehat,
Quos seruitute liberat.

   Sit Patri laus ingenito,
Sit decus Unigenito
Sit utriusque parili
Maiestas summa Flamini.



XXXuI. Ad laudes.



   Crux mundi benedictio,
Spes et certa redemptio,
Olim gehenne baiula,
Nunc clara celi ianua

   In te leuatur hostia,
 Ad se qui traxit omnia,
Quam mundi princeps impetit
Suumque nichil inuenit.

   Tue legis articulus
uetus cassat chirographum,
Antiqua perit seruitus,
uera libertas redditur.

   Odoris tui copia
Cuncta uincit aromata,
15 Tui dulcedo nectaris
Replet arcana pectoris.

   Per crucem, Christe, quesumus,
Ad uite transfer premium,
Quos ligni fixus stipite,
Dignatus es redimere.

    Sit Patri laus ingenito,
Sit decus Unigenito,
Sit utriusque parili
Maiestas summa Flamini.



XXXuII. Paracletericum carmen de S. cruce.


Unica spes hominum, crux o uenerabile signum,
   Omnibus esto salus, unica spes hominum.
Baiula tu pretii, quod mundi debita soluit,
   Quo meruit redimi, baiula tu pretii.
Unica spes hominum, crux o uenerabile signum,
   Omnibus esto salus, unica spes hominum.
Tartara uicta tuis spolium cessere triumphis;
   Lugent uexillis tartara uicta tuis.
Pandis et astra piis, proprio quos stigmate signas;
   Das requiem fessis, pandis et astra piis.
 Unica spes hominum, crux o uenerabile signum,
   Omnibus esto salus, unica spes hominum.
Chirographum uetiti pepigit quod cautio ligni,
   Diluis et pomi chirographum uetiti.
Lux, honor, imperium, laus, gloria, doxa per euum
   Sit tibi, trine Deus, lux, honor, imperium.
Unica spes hominum, crux o uenerabile signum,
   Omnibus esto salus, unica spes hominum.



XXXuIII. De S. cruce.


Omnibus est una spes hec metuenda figura,
Cernite librata pretium pendere statera,
Quod mundum redimit protoplasti debita soluit.
Crux est uita mihi, mors inimice tibi.



XXXIX. Item, de S. cruce, duobus inuicem inimicis.


Ecce rubet Christi crux sanguine tincta recenti,
 Hec celum terris confederat, infima summis:
Hec iubet in uobis, ut lux oriatur amoris,
Litibus sedatis succedant oscula pacis.



XL. Rhythmus paschalis.



   Paschalis festi gaudium
Mundi replet ambitum,
Celum, tellus, ac maria
Leta promant carmina,
Et alleluia consonis
Modulentur organis.

   Solus ululet tartarus
Rapta preda uacuus,
Fractos uectes, et ferrea
Strata plorent menia,
 Que subruit Rex glorie
Cum laude uictorie.

   Stupenda lex mysterii,
Nouum genus prelii,
Ligatus nexos liberat,
Mortuus uiuificat;
16 Dumque uita perimitur,
Mortis mors efficitur.

   Statera crucis pendulum
Mundi librat pretium,
Quod dum exactor petiit
Ius antiquum perdidit,
Escam glutire nititur,
Sed hamo transfigitur.

   Composuit chirographum
 Protoplastus hominum,
Quod Christus post in alia
Soluit ligni tabula;
Que primus Adam scripserat,
Secundus obliterat.

   Cum Auctor uite moritur,
Orbis et commoritur;
Sol radios operuit;
Lugens terra tremuit;
Templi uelum diuiditur,
uis saxorum scinditur.

   Breui sepulcro clauditur,
Qui celo non capitur.
Preda uallatus diuite,
uicto mortis principe
 Triumphalis potentia
Surgit die tertia.

   Reddite Christum uigiles
Quem seruastis milites,
uel mortuum ostendite,
uel in uiuum credite,
Cur gratis uera dicitis,
Empti falsa fingitis?

   Mox intonat angelicus
Sermo mulieribus,
Apostolis ut dulcia
Hec deferrent nuntia:
In Galileam pergite,
Ibi Christum cernite.

   Iam regis Aegyptiaci,
 Seruitute liberi,
Post maris Rubri transitum,
Nouum demus canticum,
Mortis soluti legibus,
Christo consurreximus.

   Colite, noui populi,
Rite Pascha Domini,
Paschali Agni sanguine
Postes domus tingite;
Fermentum uetus pellite,
Azyma comedite.

   Totis Christe uisceribus
Tibi laudes reddimus:
Qui resurgens a mortuis,
 Ultra iam non moreris.
Sit Patri laus et parili
Decus omne Flamini. Amen.



XLI. De ascensione Domini.


Ima Deus petiit, sed non excelsa reliquit;
   Est ibi quo tendit, permanet unde uenit.



XLII. Hymnus in ascensione Domini. Ad laudes.



   Clara polorum culmina
Leta mirentur lumina,
17 Que penetrat Rex glorie
Cum triumpho uictorie.

   Qui moriturus uenerat,
Perempta morte remeat
uictor ad astra nobilis,
Raptis gehenne spoliis.

    Accliuis ut erigeret,
uenditus ut redimeret,
Spretis errantem pascuis
Ouem reportat pasculis.

   Iam, caro, lutum despice,
Celum, tellus, ingredere:
Nam membris uia sternitur
Quo caput ire cernitur.

   Iesu, decus angelicum,
Dulcedo, desiderium,
Et nos totis uisceribus
Te fac ambire, quesumus.

   Da nobis in te uiuere,
Ad te cor nostrum dirige,
Accendat nostra pectora
 Tuus amor in secula.



XLIII. Ubi Spiritus sanctus descendit super apostolos.


Ignit apostolicum linguarum flamma senatum,
Germinat et uarias quasi uox fecunda loquelas.



XLIu. In annuntiatione beatissime uirginis Marie. Hymnus. Ad nocturnum.



   Terrena cuncta iubilent,
Astra laudibus intonent,
uirginis ante thalamum
Laudes alternent dragmatum.

   Hec uirgo uerbo grauida
Fit paradisi ianua,
Que Deum mundo reddidit
Celum nobis aperuit.

   Felix ista puerpera,
Eue lege liberrima,
 Concepit sine masculo,
Peperit absque gemitu.

   Diues Marie gremium
Mundi gestauit pretium,
Quo gloriamur redimi,
Soluti iugo debiti.

   Quam Patris implet Filius
Sanctus obumbrat Spiritus;
Celum fiunt castissima
Sacre puelle uiscera.

   Sit tibi laus, Altissime,
Qui natus es ex uirgine,
Sit honor ineffabili
Patri sanctoque Flamini. Amen.



XLu. Ad laudes.



   Aurora uelut fulgida,
Ad celi meat culmina,
Ut sol Maria splendida,
Tanquam luna pulcherrima.

   Regina mundi hodie
Thronum conscendit glorie,
Illum enixa filium,
Qui est ante Luciferum.

   18 Assumpta super angelos
Excedit et archangelos;
Cuncta sanctorum merita
Transcendit una femina.

   Quem fouerat in gremio,
Locarat in presepio,
 Nunc regem super omnia
Patris uidet in gloria.

   Pro nobis, uirgo uirginum
Tuum deposce Filium;
Per quam nostra susceperat
Ut sua nobis prebeat.

   Sit tibi laus, Altissime,
Qui natus es ex uirgine,
Sit honor ineffabili
Patri, sanctoque Flamini. Amen.



XLuI. In eadem annuntiatione beatissime uirginis Marie. Ad missam, Prefatio.

Per Christum Dominum nostrum. Qui intemerate Genitrici, gratia plene, per archangeli Gabrielis oraculum, hodierna die salutaris aduentus sui patefecit arcanum; quique uernantis uulue flore conceptus,  fermentum uetus in azymam uertit, quia hominem induens, humane nature originaliter uitiate contagia non contraxit. Loricam nempe sibi de nostra fragilitate composuit, in qua exsultans ut gigas, et potens ac fortis in prelio, potestates ereas debellauit. Infirme se carnis obtexit uelamine, qui erat omnipotens in perennis essentie maiestate; dumque se humane nature uerbum Patris uniuit, in uirginalis alui thalamo celestis Sponsus sanctam sibimet Ecclesiam federauit, pro cuius amore angustias materni non dedignatus est uteri, qui infinita latitudine non capitur celi. Quem laudant angeli.



XLuII. In assumptione ipsius sanctissime uirginis, Hymnus ad uesperas.



    Gaudium mundi, noua stella celi,
Procreans Solem, pariens Parentem
Da manus lapsis, fer opem caducis,
      uirgo Maria.

   Te Deo liquet esse scalam,
Qua tenens summum, petit altus imum,
Nos ad excelsi remeare celi
      Culmina dona.

   Te beatorum chorus angelorum,
Te sacri uates et apostolorum
Ordo prelatam sibi cernit unam
      Post Deitatem.

   Aula celestis speciosa Regis,
Fulta septenis sophie columnis:
 Quem nequit totus cohibere mundus
      Claudis in aluo.

   Quem tremunt celi, metuunt abyssi,
Fluminum gutte, maris et procelle,
Laudat occasus, ueneratur ortus,
      Stringis in ulnis.

   Lacte nutritur cibus angelorum,
Fertur innupte gremio puelle
Qui sua late ditione terre
      Pondera librat.

   19 Sic decus summo sine fine Christo,
Sancta quem uirgo genuit Maria:
Qui Patri compar, Flaminique sancto,
      Regnat in euum. Amen.



XLuIII. Ad honorem sancte Marie uirginis. Officium quotidianis diebus. Ad uesperas. Hymnus.



   Sidus, Maria, splendidum,
Te laudat omne seculum,
Ex qua sub mundi uespere,
Sol ortus est iustitie.

   Da cor tenebris eripi,
Da uera luce perfrui,
Que noctem uite ueteris
Nouis illustret meritis.

   Per te purgemur uitiis,
Soluamur culpe uinculis;
Mens uulsis spinis eruta
uirtutum ferat germina.

   Sit tibi laus, Altissime
Qui natus es ex uirgine;
 Sit honor ineffabili
Patri sanctoque Flamini. Amen.



XLIX. Lectiones ad matutinum. Lectio prima.

Beata Dei genitrix, uirgo Maria, templum Dei uiui, aula Regis eterni, sacrarium Spiritus sancti. Tu uirga de radice Iesse. Tu cedrus in Libano. Tu rosa purpurea in Iericho. Tu cypressus in monte Sion, que singulari priuilegio meritorum, sicut nescis in hominibus comparem, ita nichilominus et angelicam superas dignitatem. Cui nouo et inaudito miraculo datum est ut uerbum, quod ante secula Deus genuit, fieret filius tuus, et homo, quem tu in fine seculi genuisti, uerus atque perfectus esset Filius Dei.



L. Lectio secunda.

 O gloriosa puerpera, in qua sola reperitur fecunda uirginitas, que sic ex intemeratis uisceribus Filium protulisti ut illibate pudicitie integritas cresceret, non libido uirginalis clausule signaculum uiolaret. Tibi Spiritus sanctus, dum conciperes, obumbrauit, non ut ipse, quod absit, in sacratissimo utero tuo fieret pro semine sobolis, sed usus est potius uirtute ac potentia Creatoris. De te summus pontifex noster sui corporis hostiam sumpsit, quam in ara crucis pro totius mundi salute sacrificium obtulit. Tu lux oriens Nazareth, tu gloria Hierusalem, tu letitia Isrel, tu decus mundi, tu nobilitas populi Christiani.



LI. Lectio tertia.

O Regina mundi, scala celi, thronus Dei, ianua  paradisi, audi preces pauperum, ne despicias gemitus miserorum. Inferantur a te uota nostra atque suspiria conspectui Redemptoris, ut que nostris excluduntur meritis, per te locum apud aures diuine obtineant pietatis. Dele peccata, relaxa facinora, erige lapsos, 20 solue compeditos. Per te succidantur uepres et germina uitiorum, prebeantur flores et ornamenta uirtutum. Placa precibus Iudicem, quem genuisti singulari puerperio Saluatorem, ut qui per te factus est particeps humanitatis nostre, per te quoque nos consortes efficiat diuinitatis sue. Qui cum Deo Patre, et Spiritu sancto uiuit et regnat in secula seculorum. Amen.



LII. Hymnus ad primam.



   Beata Dei genitrix,
 Nitor humani generis:
Per quam de seruis liberi
Lucisque sumus filii.

   Fac tuum nobis Filium
Pia prece propitium;
Quem grauiter offendimus,
Tu mitem redde, quesumus.

   Sit tibi laus, Altissime,
Qui natus es ex uirgine:
Sit honor ineffabili
Patri, sanctoque Flamini. Amen.



LIII. Hymnus ad tertiam.



   Maria, decus hominum,
Regis eterni solium,
Septem columnis edita
 Domus a sapientia.

   Tu nos uenturo Iudici
Commenda prece supplici:
Tuis intentos laudibus
Mitis cernat ac placidus.

   Sit tibi laus, Altissime,
Qui natus es ex uirgine:
Sit honor ineffabili
Patri, sanctoque Flamini. Amen.



LIu. Hymnus ad sextam.



   Maria templum Domini,
Dei mater et hominis,
Tunc uere uirgo uirginum,
Cum peperisti Filium.

   Da nobis hunc in feruido
 Mentis gestare gremio;
Ex tua carne genitus,
Nostris regnet in sensibus.

   Sit tibi laus, Altissime,
Qui natus es ex uirgine:
Sit honor ineffabili
Patri, sanctoque Flamini. Amen.



Lu. Hymnus ad nonam.



   O singularis femina,
Sola uirgo puerpera,
Preclara uite ianua,
Qua celi patent atria.

   Tu nos culparum nexibus,
Sacris absolue precibus:
 Tua promentes merita
Ad celi transfer premia.

   Sit tibi laus, Altissime,
Qui natus es ex uirgine;
Sit honor ineffabili
Patri, sanctoque Flamini. Amen.



21 LuI. Hymnus ad completorium.



   Maria, uirgo regia,
Dauid stirpe progenita,
Non tam paterna nobilis
Quam dignitate sobolis.

   Tu, nos auulsos ueteri,
Complanta nouo germini;
Per te sit genus hominum
Regale sacerdotium.

    Sit tibi laus, Altissime,
Qui natus es ex uirgine;
Sit honor ineffabili
Patri, sanctoque Flamini. Amen.



LuII. Iste orationes dicantur per horas diei.

Deus, qui Filium tuum ad nos per uirginem dignatus es mittere, da nobis ad te, suffragantibus eiusdem B. Marie precibus, iugiter festinare. Per eumdem Dominum.



LuIII. Alia.

Deus, qui humane substantie ueritatem de uirginalis uteri materia suscepisti, da nobis beate Genitricis tue precibus ita degenerem exuere uetustatem, ut te noue generationis induamus Auctorem. Qui cum Patre.



LIX. Alia.


Concede nos, quesumus, omnipotens Deus, B. Marie semper uirginis precibus subleuari, per cuius ineffabilem partum procurasti salutis humane remedium. Per Dominum.



LX. Alia.

Deus, qui uitiate stirpis originem per uirginalis uteri reparas dignitatem, concede propitius, ut quos proprii reatus moles grauat, intercessio beate Dei Genitricis attollat. Per Dominum.



LXI. Rhythmus de S. Maria uirgine.



   O genitrix eterni,
uirgo Maria, uerbi,
Que uox, que lingua carnis
Par erit tue laudis?

    Tu noua maris stella,
Celsa poli fenestra,
Scala que celum terris,
Iungis ima supernis.

   Immensum concepisti
Parentem peperisti,
Fit Factor et factura,
Creans et creatura.

   Quem mundus ferre nequit
Totum uulua concepit;
Quo circuitur ether,
Puelle clausit uenter.

   Serui forma indutus,
Diuina non exutus,
 Suscepit quidem tua,
Sed non amisit sua.

   22 Oritur ortus rerum,
Fit antiquus dierum;
Orbis origo cepit,
Factus ex his que fecit.

   Conceptus fecundauit,
Natus non uiolauit,
Intrauit et exiuit,
Sed clausam dereliquit.

   Tu Aaron es uirga,
Fecunda, licet sicca,
Que germen protulisti,
Sed uirgo permansisti

   Te rubus prelucebat,
 Qui ardens non ardebat:
Que sine estu mentis
Fructum dedisti uentris.

   Et ante partum uirgo,
Sed post uirginum uirgo;
Creuit in ortu prolis
Integritas pudoris.

   Est angelorum cibus
Tuo lacte nutritus;
Qui mari prebet undas
Papille sugit guttas.

   Geris in sinu prolem
Qui terre librat molem;
Foues a quo foueris,
Seruas a quo tueris.

    Blandire, Mater, charo,
Qui te creauit, Nato;
Oscula grata fige,
Fasciis membra cinge.

   Amplectere celestem,
Quem genuisti Regem,
Cui seruit sol et luna,
Et omnis creatura.

   Chori uirtutum tremunt
Quem uiles panni tegunt:
Pauet celum et terra
Quem baiulat puella.

   uagit in sinu matris,
Regnat in throno Patris:
Legem matris obseruat,
 Mundi iura gubernat.

   Tu fontis fons uiuentis
Oriens orientis;
Liber ille signatus
uictori uiro datus.

   Tu porta templi clausa,
Superni Regis aula;
Aerarium talenti,
Per quod sumus redempti.

   Hortus deliciarum
Odor suauitatum;
Tu ager ille plenus,
Cui benedixit Deus.

   Ex te botrus egressus,
 Qui, crucis prelo pressus,
uino rigat arentes
Sancti Spiritus mentes.

   Es et terra celestis
Ferax lactis et mellis:
Ex qua ueritas orta
Tollit errorum dogma.

   Arcem nobilitatis
De prolis stirpe trahis.
Filia quidem regum,
Sed Mater Regis regum.

   23 Salue, iam uirgo feta,
Aue, gratia plena:
Nostrum aue digneris,
Ut illud Gabrielis.

    Ille, dum te salutat,
Eue nomen commutat;
Reduc nos, uirgo sancta,
Unde est nequam lapsa.

   Tu solue quod debemus
Auerte quod timemus,
Impetra quod optamus,
Perfice quod speramus.

   Sit laus Trinitati,
Sit decus Unitati,
Cui lex et ordo rerum
Per omne patet euum. Amen.



LXI. Rhythmus de eadem sanctissima uirgine.



   Quis est hic qui pulsat ad ostium,
Noctis rumpens somnum?
 Me uocat, o uirginum pulcherrima,
Soror, coniux, gemma splendidissima!
Cito surgens aperi, dulcissima.

   Ego sum summi Regis Filius,
Primus, et nouissimus;
Qui de celis in has ueni tenebras,
Liberare captiuorum animas;
Passus mortem et multas iniurias.

   Mox ego dereliqui lectulum,
Cucurri ad pessulum:
Ut dilecto tota domus pateat,
Et mens mea plenissime uideat,
Quem uidere maxime desiderat.

   At ille iam inde transierat,
Ostium reliquerat.
 Quid ergo, miserrima, quid facerem?
Lacrymando sum secuta iuuenem,
Manus cuius plasmauerunt hominem.

   uigiles urbis inuenerunt me,
Exspoliauerunt me,
Abstulerunt et dederunt pallium,
Cantauerunt mihi nouum canticum,
Quo in Regis inducar palatium. Amen.



LXIII. Rhythmus super salutatione angelica.



   Aue, Dauid filia, sancta mundo nata,
uirgo prudens, sobria, Ioseph desponsata,
Ad salutem omnium in exemplum data,
Supernorum ciuium consors iam probata.

   Maria, miseria per te terminatur
 Et misericordia per te reuocatur;
Per te nauigantibus stella maris datur,
Lumen uie panditur, portus demonstratur.

   Gratia te reddidit cunctis gratiosam,
Te uestiuit lilio, sparsit in te rosam,
Te uirtutum floribus fecit speciosam,
Intus et exterius totam luminosam.

   Plena medicamine, abundas unguentis,
Terge sordes criminum, plagam sana mentis
Huius tui supplicis in te confidentis,
Et hos sacros rhythmos coram te psallentis.

   Dominus Rex omnium ex te sibi fecit
Cellam pigmentariam, quam cunctis prefecit:
In qua miras species Saluator confecit,
Quibus omnes dulciter electos refecit.

    Tecum tota Trinitas facit mansionem,
24 Pater, uerbum, Spiritus fixit sessionem;
Propter quod nunc largius ad deuotionem
Teipsam fidelibus prebes lectionem.

   Benedicta, benedic te benedicentes,
Fac in tuis laudibus sint proficientes;
Infige dulcedinem in tuorum mentes,
Ut in bonis actibus semper sint feruentes.

   Tu in mulieribus optima figura,
Que Regis es glorie Mater, uirgo pura,
Quo probaris dignior omni creatura
Hoc agente Domino singulari cura.

   Et benedictus Deus, qui cuncta creauit
Qui matris in utero te sanctificauit;
Benedictus filius, quem tuus portauit
 uirginalis uterus, quem ipse formauit.

   Fructus tuus, domina, fructus est celorum,
Quo pascuntur angeli, cetusque sanctorum:
Christi meditatio cibus est eorum
Qui per uiam ambulant eius mandatorum.

   uentris habitaculum Rex regum intrauit
Cuius tabernaculum sibi dedicauit:
Condens ibi gladium, per quem hostem strauit,
Et manna dulcissimum, quo fideles pauit.

   Tui sapor germinis nostrum est solamen:
Per te uite sumpsimus eterne libamen,
Quam det nobis Dominus per tuum iuuamen,
Qui uiuit in secula seculorum. Amen.



LXIu. Ad eamdem sanctissimam uirginem. uersus contra tempus nubilosum.


    O miseratrix, o dominatrix, precipe dictu,
Ne deuastemur, ne lapidemur grandinis ictu.
Est tibi latus pontificatus, mater ab euo;
Ergo precamur, ne moriamur turbine seuo.
Turbida leni, daque sereni temporis usum:
Redde serenum sidus amenum, nube reclusum.
uirgo, rogamus, ne pereamus peste, uel ira;
Tetra diescant, atque quiescant fulgura dira.



LXu. Paractericum carmen de eadem sanctissima uirgine.


Scala, thronusque Dei, nitor orbis, ianua celi
   Mater, aue Christi, scala thronusque Dei;
Tu noua stella maris, qua lux est reddita terris
   Ortus et es solis, tu noua stella maris.
 Concipis absque uiro, tu sola puerpera uirgo,
   Que uerbum uerbo concipis absque uiro.
Tartara quod metuunt, tellus pauet, astra uerentur,
   Pectoris antra ferunt, tartari quod metuunt.
uirgine uita redit homini, quem uirgo peremit;
   Mors nece uicta perit, uirgine uita redit.
Tu super astra leua, petimus, quod subruit Eua;
   Illa grauat culpa, tu super astra leua.
Gloria summa Patri, genite sit gloria Proli,
   Flamine cum parili, gloria summa Patri. Amen.



LXuI. Missa de S. Daniele propheta. Oratio.

Deus, qui antiquis patribus noue gratie mysterium reuelasti, presta, quesumus, ut Ecclesia tua Danielis foueatur auxiliis, cuius propheticis est edificata  doctrinis. Per Dominum.



25 LXuII. Alia oratio.

Deus, qui per utriusque Testamenti patres unius Ecclesie tue fundamenta constituis, da nobis B. Danielis patrocinio protegi, cuius sumus mysticis reuelationibus salubriter instituti. Per Dominum.



LXuIII. Secreta.

Deus, qui Susannam per B. Danielis iudicium liberasti, hec munera propitius respice, atque eius precibus uenerandis ab omni nos aduersitate defende. Per Dominum.



LXIX. Postcommunio.

Deus, qui per Habacuc prophetam B. Danieli prandium destinasti, ipso interueniente, concede ut que de celesti mensa percepimus sinceris mentibus illibata  seruemus. Per Dominum.



LXX. De S. Ioanne Baptista.


Preuia materno uerbum uox sentit in aluo.



LXXI. De S. Petro apostolo.


Sperne maris nauem, celi, Petre, suscipe clauem;
Fluctibus et spretis, portum mihi redde quietis



LXXII. De S. Petro apostolo hymnus.



   Senatus apostolici
Princeps et preco Domini,
Pastor prime fidelium,
Custodi gregem creditum.

   Per pascua uirentia,
Nos uerbi fruge recrea:
Refectas oues preuius
Caulis infer celestibus.

    Superne claues ianue
Tibi, Petre, sunt tradite,
Tuisque patent legibus
Terrena cum celestibus.

   Tu petram uere fidei,
Tu basim edificii
Fundas, in qua catholica
Fixa surgit Ecclesia.

   Umbra tua, dum graderis,
Fit medicina languidis;
Textrinis usa uestium
Spreuit Tabithe feretrum.

   Catena uinctum gemina
uirtus soluit angelica,
 ueste sumpta cum caligis
Patescunt fores carceris.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



LXXIII. De S. Paulo apostolo.


Mellifluis omnem Paulus rigat imbribus orbem.



26 LXXIu. De S. Paulo apostolo. Hymnus.



   Paule, doctor egregie,
Tuba clangens Ecclesie,
Nubes uolans ac tonitrum
Per amplum mundi circulum.

   Nobis potenter intona
Ruraque cordis irriga;
 Celestis imbre gratie
Mentes uirescant aride.

   O magnum Pauli meritum,
Celum conscendit tertium,
Audit uerba mysterii,
Que nullis audet eloqui.

   Dum uerbi spargit semina,
Seges surgit uberrima;
Sic celi replent horreum
Bonorum fruges operum.

   Micantis more lampadis,
Perfundit orbem radiis,
Fugat errorum tenebras,
Ut sola regnet ueritas.

   Sit Patri laus ingenito,
 Sit decus Unigenito,
Sit utriusque parili
Maiestas summa Flamini. Amen.



LXXu. De S. Andrea apostolo. Hymnus.



   Captator olim piscium,
Iam nunc piscator hominum,
Tuis Andrea retibus
Mundi nos rape fluctibus.

   Germanus Petri corpore,
Nec mortis dispar ordine:
Quos una caro genuit,
Crux celo fratres edidit.

   O germen uere nobile!
O par corona glorie!
Ecclesie patres pii,
 Crucis sunt eque filii.

   Ad Iesum fratri preuius,
Indexque uite strenuus,
Et nobis esto miseris
Beati dux itineris.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



LXXuI. Diuisio.



   Andree festum colitur,
Lux clara piis oritur,
Per quem tenebras deserunt,
Ad uerum lumen redeunt.

    Aegeas in apostolum
Minaci frendet spiritu:
Per quem Achaie populum
Cernit ire post Dominum.

   Nescit minas pauescere,
Nequit tormentis cedere,
Flammantis ardor fidei
Non sentit uim supplicii.

   Crucis uinctus patibulo,
Letus pendebat biduo:
In ipsa morte positi
uite manat eloquium.

   27 Luce delapsa celitus
Repente circumfunditur,
Qui sic obire meruit
 Lucis Auctorem petiit.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



LXXuII. De S. Ioanne apost. et euang. Hymnus. Ad uesperas.



uirginis uirgo uenerande custos,
Magnus eterni logotheta uerbi,
Dele seruorum facinus tuorum,
   Sancte Ioannes.

Tu patrem carnis subito relinquis,
Sicque celestem sequeris Parentem,
Piscibus spretis hominum iuberis
   Claudere turbam.

 Fonte prorumpens fluuius perenni
Curris arentis satiator orbis,
Hausit ex pleno modo quod propinat
   Pectore pectus.

Tu decus mundi, iubar atque celi,
Impetra nostris ueniam ruinis:
Da sacramentum penetrare summum,
   Quod docuisti.

Patris arcanum speculando uerbum,
Tollis errorem fidei per orbem,
Nos ad eternam speciem fruendam,
   Dux bone, transfer.

Laus honor Patri, parilique Proli,
Una maiestas, eadem potestas,
Cum quibus sanctus simul implet omnem
    Spiritus orbem. Amen.



LXXuIII. Ad nocturnum



   Fidelis plebs cum angelis
Festiuis plaudat gaudiis,
Natiuitati Domini
Occurrit laus apostoli.

   Dilectus hic pre ceteris,
Apud Magistrum tenuit
Ob uirginale meritum
Amoris priuilegium.

   Hausit ex Christi pectore
Fluenta sapientie:
Hinc arua cordis irrigat,
Et uerbum Patris insonat.

    Huic in cruce positus
Matrem commendat Dominus,
Fit mater uirgo uirgini,
Quem fouet uice filii.

   Te pronis, alme, cordibus,
Celi senator, poscimus,
Da uerbi uultum cernere,
Quo uerbum doces credere.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



LXXIX. Ad laudes.



   Magna Ioannis merita
Sancta promat Ecclesia,
 28 Quam tenebris euacuat,
uite uerbis irradiat.

   Huius cor in sublimibus
Sanctis suspendit Spiritus,
Ut profunde latentia
Cernat alta mysteria.

   Et illa felix aquila
Ad escam uolat auida.
Que celi ciues uegetat,
Et nos in uia recreat.

   Hic in choro tot millium
Primatum tenet uirginum;
Fit Agno sic pedissequus,
Ut matris indiuiduus.

   Sit Patri laus ingenito,
 Sit decus Unigenito,
Sit utriusque parili
Maiestas summa Flamini. Amen.



LXXX. Missa in festo S. Bartholomei apostoli. Oratio.

Deus, qui Ecclesiam tuam in apostolicis uoluisti consistere fundamentis, da nobis, quesumus, B. Bartholomei precibus et in recta fide persistere, et piis semper operibus abundare. Per Dominum.



LXXXI.

Precibus B. Bartholomei apostoli tui, Domine, quesumus, hoc tibi munus oblatum uitale nobis perfice sacramentum. Per.



LXXXII.

Quesumus, omnipotens Deus, ut donum celeste,  quod sumpsimus, intercedente B. Bartholomeo apostolo tuo, non nobis ad iudicium, sed ad salutis eterne proueniat incrementum. Per.



LXXXIII.

Da, quesumus, Ecclesie tue, misericors Deus, ut que B. Bartholomei apostoli tui est edificata doctrinis, eius etiam continuis protegatur auxiliis. Per Dominum.



LXXXIu.

Concede, quesumus, omnipotens Deus, ut Ecclesia tua B. Bartholomei apostoli gaudeat suffulta presidiis, cuius etiam magnificis informatur exemplis. Per.



LXXXu

Quesumus, omnipotens Deus, ut B. Bartholomei  apostoli tui nunquam nobis desit auxilium, cuius quotidie non cessamus uenerabilem honorare triumphum. Per.



LXXXuI. Missa in translatione S. Matthei apostoli. Oratio.

Deus, cuius nutu per diuersa terrarum loca ipsa quoque sanctorum corpora disponuntur, tribue, quesumus, ut qui B. Matthei apostoli tui translationem colimus, ipsi etiam a prauitate nostra ad pie uiuendi rectitudinem transferamur. Per.



29 LXXXuII.

Hec hostia, quesumus, Domine, uincula nostri reatus absoluat, et intercedente B. Mattheo apostolo tuo donum nobis gratie celestis acquirat. Per.



LXXXuIII.

 Presta, quesumus, omnipotens Deus, ut qui celestia dona percepimus, intercedente B. Mattheo apostolo tuo, per hec ad eterne refectionis esuriem prouocemur. Per.



LXXXIX. Missa de S. Barnaba apostolo. Oratio.

Deus, qui B. Barnabam apostolis tuis in predicatione sociasti, ad eius nos, quesumus, tribue peruenire consortium, cuius gloriosum gaudemus celebrare triumphum. Per.



XC.

Oblata munera, quesumus, Domine, tua benedictione sanctifica, que te, donante, illa nos flamma tue dilectionis accendat, per quam B. Barnabas omnia sui corporis tormenta deuicit. Per.



XCI. Postcommunio.


Celestis mense dapibus recreati, quesumus, omnipotens Deus, ut, intercedente B. Barnaba apostolo tuo, quod ore percepimus sincera mente seruemus. Per.



XCII. Oratio ad uesperas.

Deus, qui B. Barnabe apostolo tuo post aduste carnis incendia celestis glorie refrigerium tribuisti, estus in nobis, quesumus, passionum carnalium reprime, et corda nostra gratie tue rore perfunde. Per.



XCIII. uersus de gestis apostolorum.


Continet hoc corpus Christus, quos lumina pandit
   Sal mundi pariter esse sacrata Dei.
Omnia falsorum, per quos, figmenta deorum,
    Ecclesia fulget, diruta ualde iacent.
Elegit mundo Dominus, quos ante Creator
   Secula prenoscens esse Dei Soboles.
Pectora repleuit quorum pia Spiritus almus
   Dans uariis linguis alta tonare Dei.
Transferri montes, soluendi iure ligandi
   Terris, ac tribuit his pietate polis.
Istorum imperio fugiunt demonia seua,
   Corpora functorum uel rediuiua uigent.
Mentibus his sacris dans intima cernere cordis
   Celitus et fieri mira patrante Deo.
Hos uocitant celos, uates, nubesque uolantes,
   Arida qui sancto dogmate corda rigant.
Languores uarios depellunt famine solo
   Corporis; ast anime per pietatis opem.
 Lector apostolicas bene prudens perlege palmas,
   Credere ne dubites quas tenet alma fides.
Istorum fines nescit, qui negligit istos,
   Qualiter etherea regna beata tenent.
Cetus apostolicus Domini precepta sequendo,
   Per fidei dogma clarus in orbe nitet.
30 Hic codex retinet Petrum, Paulumque beatos,
   Et geminos Iacobos, Bartholomeumque Thomam,
Andream sanctum, Simonem, Thadeumque Philippum,
   Euangelistas quatuor et proceres,
Matthiam, pariter Barnabam regia uasa.
   . . . . . . . . . . . .
Hi lapides nitidi fulgent in stemmate Christi,
   Climata per mundi quos uenerare licet.
 Una fides tenuit, quos nunc tenet alma corona,
   Una quidem Christo gloria semper habet.
Martyriale decus, confessorumque beatum
   Ex his incipiunt uirgineusque pudor.
Christicole cuncti hos semper celebrate patronos
   Tempore solemni, uoce canente Deo.
Cum quibus adueniens Iudex in limine secli
   Reddere leta bonis, tristia rite malis,
Omnipotens Dominus donet consortia nobis
   Omnibus in sanctis luce perenne frui.



XCIu. Unde supra.


Spiritus alme, ueni, perflato dindyma nostro,
   Ad nostrum uotum, Spiritus alme, ueni.
Templa dicata tibi ualeam quo extollere digne,
    Laudibus exaltem templa dicata tibi.
Que sine fine tenent celorum gaudia celsa,
   Gloria cum meritis que sine fine tenent.
Ore Dei sobolem prophetarum rite prophete,
   Promit apostolicus ore Dei sobolem.
uirginis hic genitus purgauit crimina mundi,
   Tartara contriuit uirginis hic genitus.
Damna poli Dominus restaurat mire perempta,
   Sanguine restituit damna poli Dominus.
Rex pius ipse pios precepit mergere lymphis;
   uexit ad alta poli Rex pius ipse pios.
Semina parua Sator cumulauit fructibus amplis,
   Centuplicare dedit semina parua Sator.
Effera corda nitent istorum famine * sanctorum,
    Per uarios flores effera corda nitent.
Lilia mista rosis uioleque per . . . flagrant,
   Sancta renitent lilia mista rosis.
Aurea regna poli dispensat Christus ubique,
   Discipulis tribuit aurea regna poli.
Primitus alma fides per Petrum clarior exstat,
   Eius odore nitet primitus alma fides.
Roma beata, nites, Petri de corpore sancti,
   Dogmate quoque suo, Roma beata, nites.
Ampla tropea crucis pro Christo pertulit ille,
   uertice uersus abit ampla tropea crucis.
Splendet ubique potens Paulus, mirabilis actor,
   Abscissus capite splendet, ubique potens.
O ueneranda nimis Petri Paulique decore,
   Romula, quos retines, o ueneranda nimis
 Facta salutis agens Iacobus per cuncta necatur,
   Gallicie recubans, facta salutis agens.
Idola ceca colens . . . . Armenia nec non
   uertitur ad Christum idola ceca colens.
Excoriate, nites in mundo, Bartholomee,
   uertice precisus, excoriate, nites.
Optima gesta canens Macedonia, rite Mattheus,
   In Persis passus, optima gesta canens.
In cruce, Petre, tuus Germanus predicat orbem,
   Achaiam saluans in cruce, Petre, tuus.
Eripit ille Simon crucifixus famine Salens,
   Aegyptum simul eripit ille Simon.
Millia multa uirum Thaddeus contulit ardens,
   Pontus et Armenia millia multa uirum.
Dogmata multa tulit Thomas transfossus in orbe,
   Persis et Medis dogmata multa tulit.
31 Se super astra ferens purgauit schisma, Ioannes,
   Quem tenet Ephesius se super astra ferens.
Tactus amore Dei lapidatur nempe Philippus,
   Cum uertit Gallos, tactus amore Dei.
Iacobe, ecce nites, Domini sanctissime frater,
   Precipitatus abis, Iacobe, ecce nites,
Inter apostolicos numeraris sorte, Matthia,
   Iudeam saluans inter apostolicos.
Uritur igne Dei Barnabas, dogmata damnat,
   Dumque crematus obit, uritur igne Dei.
Quam speciose micas, Alexandria, sanguine Marci,
   Constantina simul, quam speciose micas!
Te renitendo nitet fulgens Bithinia, Luca,
   Urbs quoque regalis te renitendo nitet.
 Carmina parua dedit famulus pro munere supplex,
   Paruus, iners, tenuis, carmina parua dedit.
Numen, apostolicum dignanter suscipe munus,
   uota precesque pias Numen, apostolicum.



XCu. Rhythmus de S. uincentio martyre.



   Celum, terra, pontus, ethra,
Pariter elementa
Cuncta promant triumphalem
Summi Regis gloriam.

   Qui leonis rugientis.
Rabiem per robustum
Bellatorem, mox uictorem
Conculcauit uincentium.
   Ille nempe Daciani
Spreuit iram iudicis,
 Truces minas et furorem,
Ceu susurros culicis:
uincla, flagra, carcerales
Tenebras, ipse plage uulnerantur:
Mortes mortibus adduntur;
Sed domus supra firmam fixa petram
Nequit sterni ui uentorum, uel flaminum.

   Fame corpus maceratum
Cernitur uelut epulis
Nutritum sumptuosis,
Ac cibis regalibus

   Angelorum quippe cibus
Reficit uentrem mentis
Se querentis, que nil sitit
 Preter Deum, uel esurit.

   Seuit, fremit, efferatur
Mox cruenta bestia;
Feruet, frendet, mouet cuncta
Tormentorum genera:
Ferrum, ignes, testulas, equuleum,
Torquet, torret, et compages
Diuidit articulorum,
Imprimit ignitarum laminarum
Sectis membris cecus furor cauterium.

   Christi miles premit uires
uiribus cordis, et igne
Carnis ignes exstinguebat,
Sancto plenus Spiritu.

   Cesus flagris, fossus plagis
Iubilat, desides horret
Tortores, solam timet
Leuitatem carnificum.

   Bella fremunt, hostes cedunt,
Hec est lex uictorie;
Pugna surgit, palma crescit,
Et corone gloria.

   Clarus Christi triumphator,
32 Curiam summi celi purpuratus
Introiuit, comitatus niueo
Splendidorum angelorum

   Dulce carmen modulante collegio.
Mox in latos corpus agros
Iacitur insepultum,
Pauent canes, tremunt aues
 Propius accedere.

   Ciues, aruum fert thesaurum nobilem:
Non predones, non latrones, ut occultent,
ualent illud effodere.

   Nam uesanus Dacianus
Suit hunc herunculo,
uelut in parricidali
Reum claudat culco,
Et marinis iubet mergi fluctibus:
Nequit pontus sacrum pondus cohibere,
Sed ad littus celitus gubernatum deportatur,
Et festinos preuenit uelox remiges

   Nunc serenum uictor celum,
O beate coronate,
Post triumphum
 Martyr inuictissime.

   In eterni luce regni
Radians lapis uiuus,
Clarum sidus cum ignitis
Angelorum agminibus.

   Post sudorem et laborem,
Post peractum stadium,
Tribuente iusto Rege,
Fert promissum brauium.

   Trabeatus stola candidissima
Solis ardor, lune candor
Tue cedunt claritati;
Omnia superantur,
Que mirandum sui prebent
 In hoc orbe spectaculum.

   Rector celi, Nate Dei, petimus,
Leua mersos, solue nexos,
Magni sancti meritis uincentii.

   Tu quos multe premunt culpe suscita,
Fige nostra sursum corda,
Quo nil ament preter celestia.

   Da terrenis in extremis
Celi celsa scandere,
Quos misertus redemisti
Pretioso sanguine,
Qui per euum iura rerum ordinas.

   Rex immensus et eternus,
Cuius nutum cuncta tremunt condita,
Qui cum Patre, Spirituque sancto
 Regnas infinita per secula. Amen.



XCuI. De S. uitale martyre. Hymnus ad laudes.



   Insigne decus martyrum,
Astrum uitalis aureum
Per gloriam certaminis
Urbem perfundit radiis.

   Ense precinctus fidei,
Christi succurrit militi:
Dum lapso manum porrigit,
Hostem calcare docuit.

   Equuleo suspenditur,
Sed pena paruipenditur,
Amoris ardor intimi
Non sentit uim supplicii.

    33 Terre mersus infoditur,
Sed super astra tollitur:
Obruitur ruderibus,
Radiat in celestibus.

   Nos, martyr inuictissime,
Da post ruinam uincere,
Digneque post uictoriam
Ad celi transfer gloriam.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



XCuII. In festiuitate S. Anthimi. Hymnus.



   Insigne decus martyrum
Laus nostra promat Anthimum,
 Cuius testantur omnia
Elementa uictoriam.

   Furores calcat principum,
Manus ridet carnificum,
Fundate robur fidei
Non quassat uis supplicii.

   Post carcerum custodias,
Post uerberum uictorias,
Saxo uinctus suspenditur
Et sic in fluctus mergitur.

   Sed o felicem naufragum!
Mox clarum cernit angelum,
Deponit presto uinculum,
Liber redit hospitium.

    Caput cesus interiit,
Sed uictor astra petiit;
Dum mortis fert atrociam,
uite mercatur gloriam.

   Magnis uotorum laudibus
Dignus est martyr Anthimus,
Qui signis et mirificis
Tot claruit prodigiis.

   Hic Piniani languidam
Carnem, simul et animam,
Cunctis morborum nexibus
Sacris absoluit precibus.

   uesana demon furia
Quemdam uexat in uulnera;
Pacis hostis expellitur,
 Sic mens pacata redditur.

   Te, martyr alme, poscimus
Cordis orisque uocibus,
Ut nos tremendo Iudici
Commendes prece supplici.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



XCuIII. In solemnitate S. Ursicini. Hymnus.



   Dulce martyr eximius
Festum prebet Ursicinus,
Quo uictus uictor exstitit,
Et clarus astra petiit.

   Nam penas post horrificas
 Carnis pauet infirmitas,
Sed mox ad cor reuertitur,
Et letus in se ceditur:

   Digne raptor erubuit
Rapine cum succubuit,
34 Et hoste lapso perdidit,
Qui stanti uulnus intulit.

   Et nos inter certamina,
Martyr insignis, adiuua;
Da dissidentes fidere
uictosque rursum uincere.

   Sic, animarum medicus,
Affer opem languentibus;
Haustu celestis gratie
Aegre curantur anime.

    Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



XCIX. Missa sanctorum septem Dormientium. Oratio.

Deus, qui in beatis martyribus tuis Maximiano, Malcho, Martiniano, Dionysio, Ioanne, Serapione et Constantino, future resurrectionis primitias suscitasti, da nobis sic a mundi perturbatione quiescere, ut ad celestem uitam mereamur de terre puluere uigilare. Per.



C.

Munera populi tui, quesumus, Domine, beatorum  martyrum tuorum intercessione sanctifica, ac nos etiam per hec a peccatorum maculis clementer emunda. Per.



CI.

Celestis mense dapibus recreati, quesumus, omnipotens Deus, ut nullis nos permittas erroribus decipi, quos per gloriosos septem martyres de beata resurrectionis gloria confirmasti. Per.



CII. De S. Apollinare episcopo et martyre. Ad uesp. responsorium.

Ait B. Petrus apostolus Apollinari discipulo suo: Eia. uers. Surge. uers. Ecce enim eruditus es de omnibus, que fecit iehsu. Et perge. uers. Multitudo enim populi illic moratur. Predica. uers. Constat enim apud te, quod uere sit Dei Filius. Et ne for. uers. Hodie splendidus martyr Apollinaris  uictor penetrauit celum; gaudentes socii, canite: Eia.



CIII. Hymnus ad uesperas.



   Consul eterni trabeate regni,
Mente deuota petimus, labora
Curiam celi reserare plebi,
      Apollinaris.

   Ianitor summi pius hoc olympi
Annuat tanti famulis alumni,
Qui tuas gaudent resonare laudes
      Dulcibus hymnis.

   Intimis pressam tenebris Rauennam
Demonumque uanis inhiando sacris,
Clarus Eois ueniens ab oris
      Lucifer intrans.

   Cecus orbati puer Irenei
 Te probat dextrum rutilare sidus,
Qui patri cordis, sobolique frontis
      Lumina pandis.

   35 Nil potest egre medicina Thecle,
Nil profanorum numerus deorum;
Tu cor ad celum facis, atque letum
      Tollere uultum.

   Leta Classensis monet ora ciuis
uiribus sacre reserata lingue,
Patris eternum reserata uerbum
      uerba fatentur.

   Morte defunctam duplici puellam
Reddis utrique miserando uite;
Flatus hinc carnem, Deus inde mentem
      Protinus implet.

    Gloriam Patri referamus illi,
Tanta qui dignis tribuit ministris,
Sit decus Nato, Flaminique sancto
      Omne per euum. Amen.



CIu. Ad nocturnum.



   Chorus exsultet celitum,
Turba plaudat fidelium,
Apollinaris passio
Mundi sit exsultatio:
Cum morte carnis interit.

   Sancto exutus corpore,
Stola uestitur glorie,
Carnis exuit ergastulum,
Celi scandit palatium.

    Exsulta iam, metropolis
Rauenna uere nobilis:
Quod Roma in clauigero,
Tu habes in discipulo.

   Te, summe presul, poscimus
Cordis orisque uocibus,
Ut nos uenturo Iudici
Commendes prece supplici.

   Gloria sit ingenito
Patri, et Unigenito,
Sancto simul Spiritui,
Deo indiuisibili. Amen.



Cu. In natali S. Apollinaris. Missa. Introitus.

Surge, accipe Spiritum sanctum, simulque pontificatum, et perge ad urbem, que uocatur Rauenna;  predica eiusdem nomen Iesu, et ne formidaueris. Psal. Mittat Dominus iehsu Christus angelum suum qui preparet iter tuum, et que postula ueris annuat tibi.



CuI-CuII. Oratio.

Deus, qui nos per B. Apollinarem martyrem tuum atque pontificem apostolicis uoluisti documentis imbuere, da nobis, quesumus, et illa seruare que docuit, et ad hoc pertingere quod promisit. Per.



CuIII.

Deus, qui B. Apollinarem, pro confessione tui nominis prunis impositum, suauitatis hostiam suscepisti, da nobis, quesumus, et pio deuotionis incensum tibi semper offerre, et contriti cordis hostias immolare. Per.



CIX.


Mittat Dominus noster angelum suum, qui preparet iter tuum, et que postulaueris annuat. 36 uers. Ponens Petrus manum super caput B. Apollinaris, dixit illi: Alleluia.



CX.

Obsecramus suppliciter, Christe, Patris gloria, lux mundi uera, porrige lapsis famulis dexteram, stare qua ualeant contra callidi hostis certamina, fauente nobis tua clementia. uers. Deus, qui operaris cum Petro magistro meo, operare et mecum, ut clarificetur nomen tuum.



CXI.

Clara nobilis preconia Apollinaris celica martyris  letis promant uocibus agmina.

Omnis et orbis quadrua dramatum dulce melos resonent climata.

Exsultet merito nimis alumna tam egregii ciuis Antiochia.

Plaudat precipue felix Rauenna, sacro eius cruore purpurata.

O uirtus noua, uinci nescia; o turris Dauid inuictissima, cuncta pro nichilo reputans tormentorum genera!

Alta uiscerum ridens uulnera, dura uerberum spernens stigmata, aqua refrigerat feruida membra flammis torrida.

Carcerales hinc tenebras, longa ferens exsilia, famis quoque pertulit inopiam, sustinuit equulei suspendia.

 Catenarum mox uincula sacra uinciunt brachia, contundere non timet os rabida cum lapide carnificis insania.

Euiscerans claustra tartarea, exanimem patritii suscitauit filiam.

Quis referat quot cecorum lumina, quot languida diuinitus reparauit corpora?

Petimus, Ecclesie radians sidus, et lucerna pontificum nitida martyrumque gemma,

Pectora nostra prece sedula uitiis emunda, uirtutibus robora, cor in astra leua,

Et Christum nos cernere fac in secula. Amen.



CXII.

Dicebat B. Apollinaris uicario: Securus esto, quia manibus meis thura non ponam demoniis, sed in  Domino meo Iesu Christo incensum offeram laudis et suauitatis. uers. Sacrificium me ipsum offero pro salute filiorum meorum, quos . . .



CXIII.

Sanctifica, Domine, nos uenerando hoc mysterio cunctis celeberrimo, sanguine quos redemisti pius proprio; eripe, protege nos ab hoste callido, tuo forti brachio, omnia condita qui regis altissimo cum Patre rerum Domino. Acquisiui. Quapropter securus. uers. Dirupisti, Domine, uincula mea, tibi sacrificabo hostiam laudis. Et sua . . .



CXIu.

Aeterne Deus, qui apostolis tuis in assertione ueritatis per omnem mundi latitudinem uicarios subrogasti; ex quibus B. Apollinari clauicularii tui discipulo  tantam gratiam contulisti, ut Ecclesiam tuam supra noue fidei construeret fundamentum, et bruta corda gentilium ad tue legis dirigeret institutum; cui etiam te 37 donante concessum est, ut patientia ditatus simul et gloria, et horrenda penarum tormenta contemneret, et stupendis signorum uirtutibus coruscaret: decoratus itaque iure sacerdotii una cum triumpho martyrii et semetipsum tibi hostiam suauitatis obtulit, et uberes de semine sue predicationis exortas horreis tuis animarum fruges inuexit. Per Christum Dominum.



CXu.

Ego dispono uobis, sicut disposuit mihi Pater meus, regnum, ut edatis et bibatis super mensam in regno meo.



CXuI.


Deus, qui nobis salutis eterne dignatus es pignus impendere, da nobis, quesumus, intercedente B. Apollinare martyre tuo, ad eiusdem ueritatis plenitudinem peruenire. Per.



CXuII. De S. Ruffino martyre. Hymnus.



   Magnum Ruffini meritum,
Turba canat fidelium,
Quo mundi uictor exstitit,
Et liber astra petiit.

   Bellator inuictissimus
Prebet ora lapidibus;
Sed uerbis grando lapidum
Non indidit silentium.

    Plumbatis inde ceditur,
Iamiam obisse creditur;
Sed qui putatur mortuus
Surgit in arma promptius.

   Detruditur in clibanum
Furentem flammis ignium;
Caminus sed incendii
Fit nemus refrigerii.

   Nam flammis crepitantibus
Clarus immersit angelus,
Ad cuius mox imperium
Perdit uires incendium.



CXuIII.



   Certat martyr egregius,
Ut leo uinci nescius;
 Cuncta penarum genera
Mente calcat intrepida.

   Saxum collo suspenditur,
Sic fluctibus immergitur;
Quem aqua Christo genuit,
Per hanc ad ipsum peruenit.

   Nunc carnis liber onere
Rubro uestitur pondere,
Corona plexus capite
De pretioso lapide.

   Te, martyr alme, petimus
Mentis prone uisceribus,
Nos tua soluant merita,
Quos nostra grauant debita.

   Sit Patri laus ingenito,
 Sit decus Unigenito,
Sit utriusque parili
Maiestas summa Flamini. Amen.



CXIX. De SS. Donato et Hilariano. Hymnus.



   Gloriam clari canimus triumphi,
Quo polum uictor petiit Donatus,
38 Compar et pene simul et corone,
      Hilarianus.

   Hi uelut bine radiant lucerne,
Orbis et terras remouent tenebras,
Dum tonant uerbis, rutilantque signis
      Prodigiorum.

   Demones captis spoliant rapinis,
Quos precum duris cruciant flagellis,
 Robur egrotis, reparantque cecis
      Lumen utrumque.

   Mensibus clauso tribus e sepulcro
Prodit in fossum mulier talentum,
Functa sic uiuo tribuit marito,
      Ne moreretur.

   Fragmen obtriti calicis priorem
Surgit in formam, pereunte parua
Parte, sed nullus liquor inde stillat,
      Res noua mundo.

   Quesumus, celsi proceres Olympi,
Nos simul uestris precibus paternis
Erigat lapsos, solidetque fractos
      Dextera Christi

    Laus, honor Patri, parilique Proli,
Una maiestas, eadem potestas,
Cum quibus sanctus simul implet omnem
      Spiritus orbem. Amen.



CXX.



   Donate, sidus aureum,
Martyr et proles martyrum,
Sed quos ad fidem preuenis,
Martyrio precederis.

   Nobis, presul egregie,
Decus et lux Ecclesie,
Tibi festa colentibus
Sacris succurre precibus.

   Qui das trimestri mortue
uiua uerba depromere,
 Resuscita per Spiritum
Sepultos mole criminum.

   uita, luce, et moribus
Hilarianus monachus,
Iure functus hospitii
Fit censor et martyrii.

   uos, clare mundi lampades,
Celique uiui lapides,
Nos infelices meritis
uestris ascite premiis.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



CXXI. De S. Donato episcopo et martyre. Sequentia.



    Auratis Domini citharis
Laudet, et in cymbalis
Cum Tuscia Italia,
Nobilis monarchia,
Sanctorum domicilium
Quam sacrat Aritium.

   In qua lucerna presulum,
uia, forma, speculum,
Donatus martyr inclytam
Obtinet basilicam,
Seruat et Ianuarium
Celi sidus aureum.

   39 Quem non humana studia
Non lingue facundia,
Digne ualet extollere
 Pro merito glorie.
Nam que perferre potuit,
Quis referre poterit?

   Caminum per continuum
uaporatur triduum,
Ut quo crematur longius,
Cremet post uelocius;
Hunc martyr dum ingreditur
Nec capillus leditur.

   Solante mox angelico
Gaudet contubernio;
Dum globi strident ignei
Crescit ardor fidei:
Sic flamma desiderii
 Perit uis incendii.

   uictor ab igne trahitur,
Ad tribunal rapitur,
Consulitur, impetitur,
Eadem uox redditur;
Nam fixa super stabilem
Domus uiget lapidem.

   Cum caro penis cingitur,
Mens in astra figitur,
Tormenta reddunt leuia
uisa illic premia.
Sic penas mille mortium
Dulce credit otium.

   Seue manus carnificum
Neruos uellunt uiscerum,
 Compages laxa soluitur,
Postquam nexus tollitur
Fit diuersus exitus,
Multiplex interitus.

   Hinc traditur ferocibus
Belluarum morsibus;
Fere sed indomabilem
Reponentes rabiem,
Dimissa colla celitus
Sacris flectunt precibus.

   O Lucifer Hesperie,
O decus Ecclesie,
Quis tua possit omnia
Promere preconia?
Non hoc implere nitimur,
 Sed gaudendo uincimur.

   Te pronis ergo mentibus
Supplicantes petimus,
Nos culpe nostre debitis
Tuis solue meritis,
Et electorum cetibus
Sacris iunge precibus.

   Sit laus Patri ingenito,
Sit decus Unigenito,
Sit utriusque parili
Decus omne Flamini:
Cuius una potentia
Cuncta regit secula. Amen.



CXXII. De S. Fidele martyre. Hymnus.



   Magna Fidelis merita
 Sancta promit Ecclesia,
Qui morte mortem perdidit,
Et uictor astra petiit.

   Abiecto carnis onere
40 Stola uestitur glorie,
Tersis ab ore lacrymis,
ueris potitur gaudiis.

   Ut ense cesus moritur,
Seua tempestas oritur,
Sic intentatur impiis
uindicta iusti Iudicis.

   Quemdam ex carnificibus
Malus inuadit spiritus,
Mox sacre glebe iungitur,
 Dira pestis excluditur.

   Cordis, orisque precibus
Te, martyr alme, petimus,
Nos tua per uestigia
Ad uite ducas premia.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



CXXIII. De S. Gregorio papa. Hymnus.



   Anglorum iam apostolus,
Nunc angelorum socius,
Ut tunc, Gregori, gentibus,
Succurre iam credentibus.

   Tu largas opum copias,
 Omnemque mundi gloriam
Spernis, ut inops inopem
Iesum sequaris principem.

   uidetur egens naufragus,
Dum stipem petit angelus,
Tu munus iam post geminum
Prebes et uas argenteum.

   Ex hoc te Christus tempore
Sue prefert Ecclesie,
Sic Petri gradum percipis,
Cuius et normam sequeris.

   O pontifex egregie,
Lux et decus Ecclesie,
Non sinas in periculis,
Quos tot mandatis instruis.

    Mella cor obdulcantia
Tua distillant labia,
Flagrantum uim aromatum
Tuum uincit eloquium.

   Scripture sacre mystica
Mire soluis enigmata,
Theorica mysteria
Te docet ipsa ueritas.

   Tu nactus apostolicam
uicem, simul et gloriam,
Nos solue culpe nexibus,
Redde polorum sedibus.

   Sit Patri laus ingenito,
Sit decus Unigenito,
Sit utriusque parili
 Maiestas summa Flamini. Amen.



CXXIu. De S. Benedicto abbate. Hymnus, ad uesperas.



   Gemma celestis pretiosa Regis,
Norma iustorum, uia monachorum,
Nos ab immundi, Benedicte, mundi
      Subtrahe ceno.

Tu solum spernens, cor in astra figens
Cogis heredes fieri parentes,
41 uas Deo plenum reparare fractum
      Promeruisti.

Magnus in paruis eremita membris,
uincis etatem, superas laborem,
Arcta districte rudimenta uite
       Feruidus imples.

Strage saxorum puerum sepultum,
Mox ut orasti, prece suscitasti,
Sensus hinc carni, caro sanitati
      Redditur eque.

Iure sub blande specie columbe
Nesciam fellis animam sororis
Summa stellati penetrare celi
      Culmina cernis.

Ipse post, clarum referens triumphum
Celsa deuicto petis astra mundo;
Luce flammantem radiante cellam
      Pallia sternunt.

Laus, honor Patri, parilique Proli
Una maiestas, eadem potestas,
 Cum quibus sanctus simul implet omnem
      Spiritus orbem. Amen.



CXXu. Ad nocturnum.



   Signifer inuictissime,
Sacreque dux militie,
Nos, Benedicte, ualido
Precum defende brachio.

   His armis exsecrabilem
Leonis uince rabiem,
Quibus olim teterrimam
Pellis ab ore merulam.

   Urtice iuncte uepribus,
uulnus curant uulneribus,
Flammata mens diuinitus
Ignes exstinguit ignibus.

    Crucem mittens ut lapidem,
ueneni frangis calicem,
uon ualet mortis uasculum
uite ferre signaculum.

   Frater, quem tunc nequissimus
uagum raptabat spiritus,
Dum tua uirga ceditur,
Stabilitati redditur.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



CXXuI. Ad laudes.



   Aurora surgit aurea
Festa restaurans annua,
 Cum Benedictus arduum
Celi scandit palatium.

   Quanta in summis accipit,
Qui sic in imis claruit,
Cuius micant prodigia
Per ampla mundi climata.

   Eius carentum gratia
Tellus uomit cadauera,
Deuotis unda liquida
Sicca lambit uestigia.

   Totius orbis ambitum
Per Solis uidet radium,
Mens in Auctore posita;
Subiecta cernit omnia.

    42 Te, Pater alme, petimus
Prone mentis uisceribus,
Ut celum des ascendere,
Quos terram doces spernere.

   Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



CXXuII. Epitaphium Lodoici sancti presbyteri.


uir Domini clauso iacet hoc Lodoicus in antro,
   Cui sine carnificum fit nece martyrium.
uinum respuerat, panem non prorsus edebat,
   Hebdomas binum, sic dabat una cibum.
Ordine diuerso pictor fuit atque sacerdos;
   Obtulit ex equo munus utrumque Deo.
 Lux oriens urbi, lux omni claruit orbi
   Arsit et incendit, iuit et ire dedit.
Ecclesie speculum, uiuus lapis, hostia, templum,
   Nos precibus releua quos mala nostra grauant.



CXXuIII. In natali confessorum pontificum. Hymnus.



      Sacri pontificis annus emicat natalis,
   Celebrans plebs pia gaudeat, et leto
   Resonet pectore carmina Christo,
            Qui regit omnia.

   Hic spernens proprii gaudia corporis
   Longum sustinuit martyrium crucis,
   Tormentum grauius uulnere pertulit,
            Qui tortor suus exstitit.

   Sacre militie signifer inclytus
   uirtutum fuerat forma sequentibus,
    Accendens ualidis pectora uocibus,
         Preclaris quoque moribus.

   Bis senos lapides pectore detulit,
Bis tincte tunice tegmine splenduit:
   Cui tintinnabula dulciter obstrepunt
            Mala punica defluunt.

   Ipsius precibus, Conditor omnium,
   Demersos releua pondere criminum
   Cui laus, imperium, summaque gloria
         Sit per omnia secula. Amen.



CXXIX. Ad laudes.



   Christe sanctorum gloria,
Certantium uictoria,
Nos confessoris precibus
Culparum solue nexibus.

    Fac nos imitabilia
Eius sequi uestigia,
Tu sis commune premium,
Qui factus es et pretium.

   Nam hic in imo positus
Celsis prestabat moribus,
Humilis erat ordine,
Claro sublimis opere.

   Intenta mens celestibus
Mundanos horret strepitus,
Nil iam delectat anxiam,
Quod non ducit ad patriam.

    Accensus illuc spiritus
Totis anhelat nisibus,
Iam cernit in enigmate
Lumen inaccessibile.

   43 Sit Patri laus ingenito,
Sit decus Unigenito,
Sit utriusque parili
Maiestas summa Flamini. Amen.



CXXX. De omnibus sanctis. uersus  .


   Edidit nomina eorum in mundo sortitos,
Quorum imbuit per singula bimos trimosque,
Hos pariter secli doctrina medelam,
Nec non diuina prestauerat gratia gratis;
Utque possint febris putres explodere pestes
Atque salutiferam morbis impendere curam,
 Artubus horrendas pellentes corpora des.
Et mutos, claudos, surdosque repertos,
Luscos, ac strambos, qui seuis uerba loquelis
Fantes corrumpunt, et quidquid debile fertur,
Celitus instaurant Christo donante salutem;
Sicque lucem carnis trudunt medicamine spurce.
Nec tamen eximio uirtutum munere dites;
Auri fallentis gestant marsupia farsas,
Et loculos nummi calcant, ut tetra uenena,
Omnia donante gratis pro stirpe superna.
Princeps interea mundi, qui sceptra gerebat,
Martyres edictis multabat trucibus atrox.
Tum sanctos pelagi gurgite merserat fratres
In pontum, fretos uirtute Tonantis,
Algidas et uitreis mitescunt equora frustis,
 Dum dicto citius sanctos ad littora uectant.
Sic compressa salis sacra uirtute potestas,
Turgida fluctiuagis sopiuit cerula campis,
Dextera dum Patris portum patefecit immundus,
Impius id quod cernens uexilla tropei,
Altera Gorgoneis molitur damna uenenis;
Nam truculenta ferox flammarum pabula teret,
Et sacramentorum fornacem fomite farcit,
In quam fragrantem sacros detrudere iussit,
Ut rogus insontes prunarum torre cremaret
Artus, quos dudum turgescens gurgite pontus
Mergere nequibat limpharum fluctibus atris.
Sic facula flamme fornacis fomite friget
Ut miles Christi neglecto turbine flamme
Redderet ingentes pro uita sospite grates;
 Ceu Salamandra rogis solet insultare focorum,
Quamuis congerie glomerentur forte rogorum,
Tunc crucis in patulum coguntur scandere robur,
Atque pharetrarum densas sufferre sagittas.
Mox Sator eternus, qui sancto iure triumphat,
Spicula tortorum confregit dira reorum.
Exin martyrii sumpserunt serta cruenta
Ad conuexa poli migrantes culmina celsi.



CXXXI. De annuntiatione uirginis.


Ecce parat clausam Regi prenuntius aulam.



CXXXII. De natiuitate Domini.


Natus ab eterno prodit de uirginis aluo.



CXXXIII. De cena Domini.


Qui caput est iustis uestigia tergit alumnis.
Quod uetuit [f. uoluit] parti, Petrus uult soluere toti.



CXXXIu. De baptismo Domini.


En fluuius fontem; mundum lauat unda lauantem:
Ablue, Iordanis, a quo magis ipse lauaris.



CXXXu. De S. Ioanne Baptista.


Preuia materna uerbum uox sentit in aluo.



44 CXXXuI. De oblatione Domini.


Nunc capitur celis Simeon quem stringit in ulnis.



CXXXuII. Ubi pueri dicunt: Hosanna.


Astra, polus, terra metuunt, quem portat asella:
uoce Deo magna cetus depromit Hosanna.



CXXXuIII. Transfiguratio Domini.


Hic Deus ostendit quod carnis tegmine clausit.



CXXXIX. Dominus dicit discipulis suis: uigilate.


Quos sopor oppressit uigilum Rex surgere iussit.



CXL. Ubi Iudas Dominum tradit.


Falsa ferox blando lupus oscula porrigit Agno.



CXLI. De patena.


Esum perpetue pariunt hec fercula uite.



CXLII. Ubi Christus rogat Patrem.


Patrem, Christe, rogas, cum quo simul omnia donas.



CXLIII. De ascensione Domini.


Ima Deus petiit, sed non excelsa reliquit:
Est ibi quo tendit; permanet unde uenit.



CXLIu. Ubi Spiritus sanctus descendit super apostolos.


Ignit apostolicum linguarum flamma senatum,
Germinat et uarias quasi uox fecunda loquelas.



CXLu. De S. Petro.


Sperne maris nauem, celi, Petre, suscipe clauem;
Fluctibus et spretis portum mihi redde quietis.



CXLuI. De S. Paulo.


Mellifluis omnem Paulus rigat imbribus orbem.



CXLuII. De illo qui moratur in odio.


Qui manet in tenebris, nescit uestigia pacis;
Collyrium releuet, cum te glaucoma perurget.
Acre suaue creat, tegmen male tecta reuelat;
Nox reparat lucem, dolor aufert sepe dolorem.



CXLuIII. De illo qui placet duobus inimicis.


Dum placet utrique, perdit Metecus utrumque.



CXLIX. De Hildebrando.


uiuere uis Rome, clara depromito uoce:
Plus Domino pape quam domno pareo pape.



CL. De eodem Hildebrando.


Qui rabiem tygridum domat ora cruenta leonum
Te nunc usque lupum mihi mitem uertat in agnum.



CLI. De illo qui omnia timet, uel nichil timet.


Nil metuens, et cuncta timens, ridendus uterque:
Hic tumet, ille iacet, medius discrimine pollet.



CLII. De uirga Moysi.


uirga uorat magicos in se reparanda chelydros.



CLIII. De arca Ne.


Arca dat Ecclesiam; baptismatis unda figuram.

Quod melius est ut scribaris rex in ferro, quam seruus in auro.

Elige Rex ferro quam scribi seruus in auro;
Clarior in casula rex est quam seruus in aula.



45 CLIu. De illo qui prius donat, et postea reposcit.


Fedus amicitie uiolat sua dona reposcens,
   Unca manus retrahit quod prius ampla dedit.
Qui repetit donum merito mox perdit amicum,
   Munere de uestro gaudia digna fero.

Quam uana huius mundi sunt bona.

Cum cineres regum uideamus et ossa parentum
Acida puluifluis congesta iacere sepulcris,
Quo libeat carni uigor aut possessio menti?



CLu. Domnus papa sine me rem incipiebat, et mecum complere uolebat; sicque mecum dicebat: Sicut erat in principio; cum mecum non dixisset: Gloria Patri.


Sicut erat damno, quia nunquam Gloria canto,
Qui caput abrasit caudam quoque iure uorabat:
Ossibus ora terat qui sorbuit ante medullas.



CLuI. Illis hoc dicitur qui falsam pacem faciunt.


Ut ualeant, oris iungantur et oscula cordis;
Pax dirimit litem, capiunt cum iurgia finem



CLuII. Quod sepe amicus uidetur irasci, et inimicus fraudulenter blandiri.


Seuit amor iusti, liuor blanditur iniqui,
Est amor immitis, dulcis furor, ira fidelis:
Sunt etiam blandi sub ouina pelle tyranni.
Sic et amica patres reddit censura feroces.



CLuIII. Ad papam Alexandrum admonitio.


Sedis apostolice qui uult retinere uigorem
   Aequa libret rigide pondera iustitie:
Iuris enim pariles nescit suspendere lances
   Quem fauor inflectit, spes uel auara trahit.
Muneribus plene cui laxant ora crumene,
    Iustitia uacuam perdit inops animam.
Celi Roma seras tenet, et regit orbis habenas;
   His qui plura petit, ditior esse nequit.



CLIX. Hoc seruus Dei facere debet.


Multa quidem tollo, sed fratribus omnia trado:
   Aufero diuitibus, prebeo pauperibus.



CLX. Pransum dicimus: Edent pauperes. Silentium soluentes dicimus: Pretiosa in conspectu Domini.


Sicut Edent, mensas; reddit Pretiosa, loquelas.
Insipiens in corde suo: Non est Deus, inquit.



CLXI. De odio.


Ut lita pestifero perimit catapulta ueneno,
   Sic animas hominum perdit edax odium.



CLXII. Qui castratus est non debet episcopari.


Qui nequit abscidi non debet honore potiri.



CLXIII. De Romanis febribus.


Roma uorax hominum, domat ardua colla uirorum,
Roma ferax febrium necis est uberrima frugum,
Romane febres stabili sunt iure fideles.



CLXIu. Quod qui ignorat legem uitiorum nequit euitare perniciem.


Qui ius ignorat uitiorum peste laborat,
   uirtutem uitium, fas putat illicitum.
46 Non sit securus qui iudicis ore solutus,
   Sunt a lege poli, dissona iura fori.
Arbiter internus ligat hunc quem soluit apertus,
   Nec fugit esse, nec uidet acta Deus.



CLXu. De triduano ieiunio.


Quam triduana grauem soleat illidere calcem
 Hic rudis ignorat, stomachum qui sedulus inflat,
Crebris efflantem reprimit qui fistula uentrem,
Utque fabri follem uacuat spiramen utrumque.



CLXuI. Cadaloo non pastori, sed antiquo draconi.


Desinit esse reus qui punit flendo reatum,
Sacrilegat ceptam geminata superbia culpam,
Cede necans Urbem, nunc auro destruis orbem.
Heu! gladio ferri gladius truculentior auri;
Is animam penetrat, carnem fons  ille cruentat,
uimque tenet iaculi radiantis uena metalli.
Nil differt ferro, perimatur quisque uel auro.
Quid iuuat an fuluis furuisque quis occidat armis?
Hos homicida uibras miseros et utrosque trucidas.
E celo rueras, sed adhuc draco lubrice sufflas,
 Ore uomens rabiem tetrum diffundis odorem:
Fractus adhuc reptas, et flammas naribus efflas;
Squamea colla tumes, strages et prelia frendes.
Desinat horrenda squamis attollere colla,
Ut populus uiuat, uitam mala bestia perdat;
Torua draconteas reprimat iam uipera cristas ,
Te superaggestus lapidum tumuletur aceruus,
Ruder erit lapidum concors sententia Patrum,
Hec scrobis atra  lues tumido ne gutture suffles,
Mille uorax hominum crepet insatiabile monstrum.
Te super inferni sua claudant ora cauerne,
Ne reditus pateat, sed mundi bella quiescant.
Fumea uita uolat, mors improuisa propinquat  .
 Imminet expleti prepes tibi terminus eui
Non ego te fallo, cepto morieris in anno



CLXuII. Cuidam fratri, cui ieiunium et uigilie in nauseam uenerant.


Agrigentinum Siculis sal gignitur oris;
Quod fluit in flammis, crepitat si mergitur undis.
Qui naturales trahit in contraria leges,
Congruit Auctori quantum sibi dissidet uni.



CLXuIII. Quod quidam benefactis offenduntur, offensione placantur


Officium stimulat quosdam, percussio placat,
Os in corde suo, cor ponit in ore nabaldus.



CLXIX. De dente et lente.


Littera mutetur, quod edebat rursus edetur.



CLXX. Quod caro sine predicatione prorumpit in siluam uitiorum.


Siluescit uitiis caro uerbi libera, cultris
uirescunt steriles, sarriente ligone, nouales.
Nouimus Annibalem, luscumque fuisse Neronem,
Quem ramex etiam pressit, cum sceptra leuarent.



CLXXI. De baculo rectoris.


Suscipe diuersum moderaminis arte bacillum:
Quos feretrum pupugit cornu pietate reducit.



47 CLXXII. De Ecclesia Romana ab antipapa inuasa luctus.



   Heu! sedes apostolica
Orbis olim gloria:
 Nunc, proh dolor! efficeris
Officina Simonis.

   Terunt incudem mallei,
Nummi sunt tartarei:
Iusto Dei iudicio,
Fit ista conditio.

   Ut quisquis apostolicare
Sedem semel comparat,
Redimere non desinat,
Donec male pereat.

   Cathedram pestilentie
Pressus anathemate,
Tenes cum sacerdotibus
Christi peremptoribus.

   Fit tibi terra ferrea,
 Celi sedes enea;
Diligenter igitur intende, quod dico.



CLXXIII. De miseria humane conditionis.


Proh dolor! infelix humane stirpis origo
Per traducem carnis fit adhuc obnoxia mortis;
Et miseros gignit, quos uite limite claudit.
Qui non uxorem nisi prolis tangit amore,
Etsi mirandus, non omnibus est imitandus;
Non sine membellis ualet esse refectio membris.
Sepe nouercalis fit mens materna pupillis
Legeque peruersa grauis est de matre nouerca.



CLXXIu. De eo qui predicat iustum et dimittit impium.


Fundit aquam fluuiis uecors sitientibus hortis.



CLXXu. Laus eleemosyne.


 Fenerat ille Deo qui sumptum prebet egeno,
Reddere promisit, qui non mendacia nouit;
Soluitur expletum grauiori fenore lucrum;
Pro modico magnum, pro ceno redditur aurum;
Sic hemina cadum, lucratur dragma talentum,
Sic obolus regnum, cyathus mercatur olympum,
Celica terrenis redhibentur, fixa caducis.
Ignes unda necat, lapsus eleemosyna purgat.
Est aqua mors flamme, mors est eleemosyna culpe,
Nec replet irriguis lacrymarum corda fluentis.
Hec uitiis uacuat, uirtutum floribus ornat.
Hec redimunt ipsum pietatis uiscera Christum.



CLXXuI. Auaro diuiti.


Qui cedros solidis scit contignare cypressis,
Fundamenta struit nullis obnoxia flabris:
 Ditior es ceno quam sis, Pactole, fluento:
Unda leuat cumulum, flauescit arena metallum,
Lama tulit fruges, rupes prerupta cacumen.
His uitam regimus, procul hoc astare uidemus,
In uidua diues Deus est, in diuite pauper.



CLXXuII. uiro superbo.


Mens scatet in ueras causa perhibente loquelas,
uere licet rubeat, nunquam rosa pulchra perannat,
Qui stat presto cadit, ceu flos caro lapsa putrescit.
uita uolans hominis decurrit more fluenti.
48 Te patulum uento folium pendere memento,
 Turgida colla suis subigit mors improba plantis.
uiuere qui patitur felici morte fruetur,
Qui fruitur uita mortem patietur amaram.
uita breuis prohibet ne longum uiuere speres.
uiue memor mortis, quo semper uiuere possis.
Totus uiue Deo, totus tibi mortuus esto.
uita parit mortem, mors uitam parua perennem.
Qui sibi nunc uiuit semper moriendo peribit.
In se qui moritur, hunc uita beata sequetur.
Sic requies fesso redhibetur uita perempto.



CLXXuIII. Liuido obtrectatori.


Esse foret panem melius quam rodere fratrem,
Corporis una cibus, anime res altera uirus.
Rosus non moritur, rodens homicida tenetur.
Non alios capree, te cernas lumine talpe.
 Non mihi des uultum, promptus tibi uertere tergum,
Me faciens speculum, cum sis tibi mantica factus,
Polypus herenti de se non fetet olenti.
Lyncea lux radios in uiscera figit acutos,
Cum se non uideat, penetrat procul omne quod astat;
Obtuse cotes acuunt, non cedere possunt,
Nec sibi, sed uario parent sua iura metallo,
Scabra polire lima nouit, non ipsa poliri,
Praua manet sentum scorium, dum leuigat aurum -
Nam scabiosa carnis titulo fit digna fidelis,
Si rictu rabido uernam cum iure lacessit.
Qui quod uult dicit, quod non uult sepius audit.
Non habet os lingua, frangi facit ossa sed ipsa
Unaque diuersis parit informia membris.
Pone malum lingue, quam uibras more sagitte,
 Ne gladii conto referantur saxa lapillo.



CLXXIX. Duobus inimicis, ut ad pacem redeant.


Hamat amor uarios, scindit discordia iunctos;
Non ibi lux pacis ubi fit diuisio cordis;
Pax docet ignaros, discordia cecat acutos.
Non status est rebus, fortune uertitur ordo,
Ceruici rigide mors improuisa minatur.
Turgida colla suis subigit febris ignea plantis,
Ac domat indomitos diuino iure solutos;
Qui tumuere Deo coguntur cedere morbo;
Quod dant languori uere uetuere saluti.
uultu sepe trucem, flammas uelut ore uomentem,
Oraque terribilem frendentia uerba tonantem
Funda perexiguo strauit contorta lapillo.



CLXXX. Cum idem scriptum bis mittitur.


Iure notatur idem, qui sepe rescribit eidem;
Non tamen absurdum, cum res habet ipsa recursum,
Indiga uerborum dum sit geminatio rerum.
Insimulat uicem carminibus non reddentem.
Disticha tot misit quot flumina sunt paradisi,
Fonte sed ex uestro nec mihi stilla fluit.
Nunc igitur scriptis totidem nisi scripta remittis,
Implebit uacuam penna retusa thecam.



CLXXXI. De quibusdam antidotis.


Mors alen equat, copulat sapor unus utramque,
His quoque tu parilem pigra sortiris acrorem
Serapi; non cunctis fatear prestare uenenis.



CLXXXII. Quod qui sumit munus debet uicem reddere.


Alterutrum charos componit munus amicos,
Si gerulus referat, si dator accipiat.



49 CLXXXIII. Quibus benedictio de coclearibus mittitur.


Dent alii fuluum trutina librante metallum;
Sed mundus uiuit, quia ligno uita pependit:
Sic modicum magno lignum pretiosius auro.



CLXXXIu. Pontificali dextera coclearia mittuntur.


Magna perexiguum munus aurea suscipe lignum.
Nolo datum trutines, sed dantis uiscera libres:
Audeo quod parti non est, presumere toti;
Carmina quot scripsi, totidem tibi ligna poliui,
Chartula uenalis, donantur cetera gratis.



CLXXXu. Quibus benedictio de coclearibus mittitur.


Marmoribus latomi fabri dant signa metallis,
Sandapilas inopes compingunt uespiliones,
Nec nos signa ducum ferimus, sed signa colonum.



CLXXXuI. Amicum terret.


Quod digitis scribo, totidem tibi carmina mitto,
Aspera uox: Ite; nimium iucunda: uenite:
Congregat hec agnos, uox altera dissipat hedos;
Perpense uoces poterunt componere mores.



CLXXXuII. Ad inimicum.


Si regni requiem cupimus, metuamus et ignem;
Inter bella silent leges, in pace loquuntur.
Tempus adest belli, uenient sua tempora legi;
Sic lis obtineat, ne pax post bellica perdat;
Ne uincare foro, qui tentas uincere campo.



CLXXXuIII. Discretio inter leuem et grauem.


Horrens precipitem noli te ferre limacem,
   Cum grauitate leuis, sis leuitate grauis.
Si grauis incessus, nec iam quasi compede nexus.
   Nil uitio uitium cedere proficuum.



CLXXXIX. Quod melius sit agricole laboranti quam domino prelianti.


Bella ciet dominus, proscindit rura colonus;
Ille patet iaculis, hic frugum gaudet aceruis.



CXC. De his qui non se, sed alios carpunt.


Polypus herenti de se non fetet olenti:
Sunt sua qui palpant, aliena piacula damnant.



CXCI. Quod esuriens et sitiens uile quodlibet libenter sumit.


Faucibus atra fames herbas commendat agrestes,
 Hausibilem densam reddit sitis ignea uappam
Esuriens comedit, uacuo satus ore ligurit.



CXCII. De illo, qui gloriatur in altitudine uocis.


uoce satis celsa uocalis rudit asella,
Dulce melos placidis format uox cignea bombis.



CXCIII. De monachis, qui loricas induunt ad carnem.


Hamate uestes prebent inamabile tegmen:
uestes hamate gemina sunt peste perose;
Ossa premit pondus, constringit uiscera frigus.



50 CXCIu. De Hildebrando, qui parue quidem stature, sed magne uidetur esse prudentie.


Parua Tigris missas equat properando sagittas,
uile quidem ferrum, tamen edomat omne metallum,
Sed trahit hoc ualidus sua post uestigia magnes;
 Hunc qui cuncta domat Sisiphi mensura coarctat,
Quemque tremunt multi, nolens mihi subditur uni.



CXCu. De papa et Hildebrando.


Papam rite colo, sed te prostratus adoro:
   Tu facis hunc dominum; te facit iste deum.



CXCuI. De Romano archidiacono, qui mihi medium piscem misit.


Non mirum Petrus si sit mihi semper egenus,
   Cum generent medios flumina pisciculos.



CXCuII. Urbano gratulatur, qui Rome factus est pauper episcopus.


Quod sibi Bethsaide, nunc est mihi Petrus in Urbe:
Hoc cum sceptra tenet, quod erat cum retia neret:
Semper lina lauat, pelagi mihi cerula sulcat,
Me premit in terris, qui prorsus egebat in undis
Me siliquis recreat, modicus quem piscis alebat.



CXCuIII. De illo qui filium habet.


Cum superest soboles, uiuunt de morte parentes,
Et uelut una caro uiret in radice propago.



CXCIX. Ut hi qui predicant inuicem non discordent.


Non sapiens stulto, non bos societur asello,
Qui diuina docent a se non prorsus aberrent.



CC. De stercore turdi fit uiscus unde turdus ipse capitur.


Podice digeritur pede quo turdela tenetur.



CCI. Illi, cui ego prolixam misi epistolam, et ipse mihi paruam.


Non obolus solidum, non equat libra talentum,
   Plane minor modio cedit et iste choro.
Non licet exiguum compenset epistola librum
   Contrutinet lances pendula libra pares.



CCII. De Florentia, in qua papa Stephanus obiit, et Nicolaus papa ex eadem processit.


Parua uirum magne debet Florentia Rome;
Que tenet exstinctum, cogatur reddere uiuum:
Sic noua Bethleis lux mundo fulsit ab oris.



CCIII. De illo qui semetipsum subiugat, ut reum recipiat.


Nil sibi prorsus emit qui se sub fenore uendit.



CCIu. Quod Roma mundo prefuit, donec legibus obediuit.


Prefuit Urbs orbi, fuerat dum subdita legi;
Iustitie spretis regnum contraxit habenis.



CCu. Quod plerique casti sint tenaces.


uix opibus largum uideas et corpore castum.



CCuI. De illo qui, nutritus Aretii, Pomposie abbas fuit.


Qui solet insipidis uentrem satiare lupinis,
 Gutture nunc epulas ructat turgente marinas.



51 CCuII. De domno Umberto archiepiscopo, qui sedebat ad dexteram pape, et ego ad sinistram.


Fortior hedinam, tu sedem tollis ouinam,
Leuus habet dextram, dexter quandoque sinistram.



CCuIII. Super secularibus elegidia.


Lugeo uos, miseri, quibus est mens dedita carni;
Celum despicitis, questus bona summa putatis.
Quid uos horter ego, quid uos optare monebo?
Nunc male iucundas mundi sorbete medullas,
Exta replete cibis, artus onerate saginis,
Ne pereant uermes macie uos semper edentes,
Fontibus irriguas gelidis extendite uillas.
Non numerus nummis, non sit mensura metallis.
 Post erit angustum possessio uestra sepulcrum.
At quos spes fuluo ditat pretiosior auro,
Quorum diuitie uere sunt premia uite
Quas fur non temerat, nec edax male tremula sulcat,
uana repentinis obnoxia lucra ruinis
Spernite, lapsuro cedant sua munera mundo:
Sufficiant Christi famulis patrimonia celi,
Pectoris eximium fidei tegat arca talentum,
Sit studium rutilas uirtutum condere gemmas,
Et male nascentes uitiorum uellere sentes:
Turbida fluctiuagi uitate negotia mundi,
Incubet eloquiis iugiter mens libera sacris,
Iam modice gustet mel, quo post plena redundet,
Ad sua sic nostra redeat primordia forma.
He tumulentur opes, isti querantur honores,
 His homo iure potens, his fit per secula diues.



CCIX. Contra Cluniacensem abbatem, qui eum in Galliam duxit.


Mors mea grandeuam perimis, Cluniace, senectam,
   Efficis ut non sim, dum petis ut bene sim,
Ut tibi mella fluant, epule pigmenta rubescant,
   Amplaque conditos prebeat olla cibos.
Scabra fit ut nostris desint uel cantabra mensis,
   Dum tibi seruo dapes, me manet atra fames.



CCX. uersus pauperis.


Ulceribus uacuus, sed paupertate repletus,
Lazarus ecce uenit, qui micis uiuere querit.
Absunt ora canum, non desunt rostra pedonum;
Illa cutem lambunt, hec membra scatentia rodunt.



CCXI. De triduano ieiunio.


 Quam triduana grauem soleas illidere calcem,
Sepius expertis scit mens exercita bellis.



CCXII. Qui dicit quod uult, audit quod non uult.


Qui quod uult dicit, quod non uult sepius audit;
Qui quod amat loquitur, quod odit perferre meretur.



CCXIII. Epitaphium Petri Damiani.


Quod nunc es, fuimus; es, quod sumus, ipse futurus.
   His sit nulla fides, que peritura uides.
Friuola sinceris precurrunt somnia ueris,
   Succedunt breuibus secula temporibus.
uiue memor mortis, quo semper uiuere possis.
   Quidquid adest, transit; quod manet ecce uenit.
Quam bene prouidit qui te, male munde, reliquit,
   Mente prius carni quam tibi carne mori.
Celica terrenis prefer, mansura caducis.
    Mens repetat proprium libera principium.
52 Spiritus alta petat, quo prodit fonte recurrat,
   Sub se despiciat, quidquid in ima grauat.
Sis memor, oro, mei; cineres pius aspice Petri.
   Cum prece, cum gemitu dic: Sibi parce, Deus.



CCXIu. Bennonis epitaphium.


Ariminum, luge, lacrymarum flumina funde,
   Laus tua Benno fuit, proh dolor! ecce ruit;
Benno decus regni, Romane gloria gentis,
   Ipse pater patrie, lux erat Italie.
Hunc socium miseri durum sensere superbi:
   Lapsos restituit, turgida corda premit;
Fit leo pugnanti frendens, tener agnus inermi,
   Hinc semper iustus perstitit, inde pius.
 Hic fidei dum iura colit, dum cedere nescit,
   Firma tenens rigide pondera iustitie.
Recticole iugulus prauorum pertulit ictus:
   Per quem pax uiguit, bellica sors periit.
Obsecro, tam diram, sapientes, flete ruinam,
   Et pia pro socio fundite uota Deo.



CCXu. Quod uermis eris, et a uerme uoraberis.


Eius, homo, quod eris, datus es ut ore uoreris;
Cur, cinis et uermis, tumida ceruice superbis?



CCXuI. Ad penitentiam prouocat.


Cum cruor excrescit nemitorem uena requirit;
uulnus et incolumem facit, affert plaga salutem,
Mens fluidum generat, pia quod confessio purgat;
Sic anime sanguis per uenam profluit oris.
Egere lethifero uiolat quod uiscera tabo:
 Esto uomax proprii salubri conamine morbi,
Ut mentis stomachus releuetur mole reatus.



CCXuII. uersus de Simoniacis.


Incude Simonis fabrilis, et antra monete
Damnat pestiferas Deus euertendo cathedras:
Nam postica latro per diuerticula repit,
Peruia gratuito pastor petit ostia gressu.
Ast ubi mangonum scelerata negotia desunt,
Nec graue corbonam turget uenale talentum,
Non distractor obest, quia non commercia sordent;
Nam quid nummati, nequeunt ubi ledere nummi?
Imo quid arboreis manus obsit squalida plantis?
Sepe salutiferam medicus dedit eger oryzam,
Mancipites pugilem, ceci genuere uidentem,
Clinica procerum peperit male feda uenustum
 Nec soboles noxis est addicenda paternis.
Quisque sua premitur, socii nec labe tenetur.



CCXuIII. Aduersus Simoniacos rhythmus.



      Mundi turba turbulenta,
   Error, et diuisio,
Heresis Simoniana,
Zelum, et ambitio,
In lamentum nos compellunt
Styli sub officio.

   Exarentur ergo cuncta
Strictim a principio,
Ex quo summe sedis presul,
Sancto doctus Spiritu,
Scelestorum probra cepit
Emendare liquido.

       Cuius uox erat, ut patris
Corrigentis filios;
Ut Apostoli uox erat
Mitis ad Corinthios:
53 Sic se mitem exhibebat
Erga cepiscopos.

   Scitis, fratres, uos pastorum
Suscepisse regimen;
Hinc uos decet, ut doctores,
Primum recte uiuere,
Obsecrare, increpare,
Postmodum arguere.

   Non elatos, non inflatos
Non ex uino turgidos.
 Non in ueste pretiosa,
Sed uirtute fulgidos,
Sine causa non ledentes
Castos atque sobrios.

   Sint in promptu gesta Patrum,
Sintque sancti canones;
Cibis uestris recreentur
Debiles ac pauperes;
Orphanorum mater plorans
Ante uos non clamitet.

   Cedant equi phalerati,
Cedant ceci rabule,
Cedant canes uenatores
Ac mimorum fabule,
Et accipitres rapaces
 Nec non aues garrule.

   Ad hec, Simonis leprosam
Exsecrate heresim,
Sacerdotum simul atque
Scelus adulterii,
Laicorum dominatus
Cedat ab Ecclesiis.

   Ecce pape gloriosi
Monita Gregorii,
Ecce uerba summe sedis
Presulis catholici,
Quibus irruunt in eum
Ciues Babylonici.

   Hincque Cesaris exarsit
Ira in Ecclesia,
 Inde tumuit in eum
Presulum superbia,
Sacerdotem populorum
Furit ab Ecclesia.

   Ex quo Simon contra Petrum
Turrim struxit magie,
Inde cecidit percussus
Angulari lapide,
Contra cuius ictum plane
Nihil est durabile.

   Quorum rex est alter Christus,
Alter est Leuiathan;
Ille uite, iste mortis
Regnat super agmina:
Ergo quorum quis sit uictor
 Nemo sanus ambigit.

   Resipiscant inde cuncti,
Et ad corda redeant,
Qui non pure, non sincere,
Sed mente maleuola,
Sacerdotem populorum
Rodunt atque lacerant.

   Illi uero, quos cibauit
Fides apostolica,
Solidentur, et fundentur
Petri petra solida,
Ut post pugnam consequantur
Pleniter uictoriam. Amen.



54 CCXIX. Damiano exhortatio, ut monachus fiat.


Omnipotens, agamus, doce, ut quod fecit agamus.
Desunt iura tori, teritur si semita Christi.
Iam pater es, soboli spatium largire sequenti,
Ut tua contiguis pateant uestigia plantis,
Et seges erumpat, dum non quod protulit obstat,
Subdita maternis torpens uitulamina ramis.
Presto fluunt ueteres ad florum germina frondes,
Herbaque sectricem uocat orto semine falcem.
Incipiens igitur terreno cespite uelli
Transplantare polo, spes hinc animata uirescat:
Sic radix cordis celi se transferat aruis,
Et non lapsurus prorumpat in arbore fructus.



CCXX. Rhythmus penitentis monachi.



   Quis infelici fletus aquam capiti,
 Quis lacrymarum fontem dabit oculis?
Flendo, pupille tenebras obducite
      ue mihi lapso!

Non gutte maris, non arene littoris,
Aequantur meis scelerum flagitiis,
Excedunt stellas pluuiasque numero,
      Pondere montes.

Nam quibus non sim uitiis obnoxius,
Qui prauis semper deseruiui moribus?
Deo solutus, carnis uixi legibus,
      Fluxus in ima.

Spreui precepta, ausus sum prohibita,
Plures euerti praua per iudicia:
Noxius mihi, aliis inutilis,
      Arctor utrinque.

 Non celum dignus oculis aspicere,
Non Dei nomen labiis exprimere;
Prohibet edis sacre limen terere
      Culpa remordens.

Nunc quoque sacris deditus obsequiis
ueteris uite stimulor illecebris:
Ut fugitiuum repetunt in famulum
      Iura tyranni.

Conor in fletu, riget cor lapideum,
Precibus insto, uagus abit spiritus,
Lumen inquiro, tenebre phantasmatum
      Protinus adsunt.

Efferum ira, tumidum superbia,
Edacem gula, uanum cenodoxia,
Omnium frendens criminum barbaries
       Subdere tentat.

Sepe resisto, armaque corripio,
Mihi congressus, mecum ipse dimico,
Sed legi carnis lex dum cedit spiritus,
      Preda fit hosti.

Sepe diuino igne cor accenditur,
Seque transcendens mens in alta rapitur,
Sed genuine corruptele labitur
      Pondere pressa.

Lux inaccessa micat, ut per rimulas,
Cui mens intenta sitienter inhians,
Cuius obtutus ecce carnis obuians
      Umbra retundit.

Hostis antiqui telis mille sauciam
 Ploro peremptam in peccatis animam:
Qui uacuasti mortis iura mortuus,
      Per te resurgat.

Palma iustorum, spesque penitentium,
Da, Christe, manum, et profundis erutum
Solue peccatis, hinc ab imminentibus
      Eripe noxis.

55 Tu peccatricis lacrymas non respuis:
Tu publicanum penitentem recipis:
uitam latroni iam in morte posito
      Te dare spondes.

Per hec, te queso, pietatis uiscera,
Et me de uinclis tot culparum libera:
Mereor iram, effunde clementiam,
      Fons pietatis.

 Da tuis semper obsequar imperiis,
Sicque supernis dignum redde premiis,
Qui Patri compar, sanctoque Spiritui,
      Cuncta gubernas. Amen.



CCXXI. De abbatum miseria rhythmus.



   Luget, plorat, lamentatur
Sancta nunc Ecclesia,
Cum suorum tantam uidet
Abbatum miseriam,
Et eorum contemplatur
Diuersa pericula.

   Nullus pene abbas modo
ualet esse monachus,
Dum diuersum et nociuum
Sustinet negotium:
 Et, quod uelit sustinere,
uelut iniquus patitur.

   Monachorum, tanquam seruus,
Intus fert superbiam,
Et multarum foris rerum
Sustinet molestiam;
Hanc abbatis collum portat
Seruitutem geminam.

   Spiritaliter abbatem
uolunt fratres uiuere,
Et per causas seculares
Cogunt illum pergere
Per tam itaque diuersa
Quis ualet incedere?

   Nam dum equitat, mox esse
 Dicitur uagatio;
Eius namque hebetudo
Est claustralis statio;
Quidquid miser facit,
Semper est detractio.

   Delinquentes dum emendat,
Omnes clamant impium;
Si quandoque illis parcit,
Dicunt esse tepidum.
Quis portare, rogo, ualet
uulgus tam ambiguum?

   Phinees si imitatur,
Fugit, uel expellitur:
Si Eli, tunc irridetur
 Atque paruipenditur;
Odiosus est, si feruens;
Et uilis, si tepidus

   ualet forsan emendare
Facta, si sint leuia;
Et que duas tantum poscant
uel unam ueniam;
Grauiora que sunt abbas
Supprimit, ne pereat.

   Nam si uelit de immundo
Quidquam loqui uitio,
Monachorum intestina
Oritur seditio,
Et occulte statim eius
Tractatur perditio.

    56 Si quandoque uel ieiunat,
uel tenet silentium:
uane laudi mox abbatem
Dicunt esse deditum;
Et si loquitur, uel mandat,
uelut fur reprehenditur.

   Si sermonem facit abbas,
Denotatur garrulus:
Et si tacens nil exponit,
Denotatur fatuus;
Huc se uertat illuc pergat,
Semper erit anxius.

   Intus, foris, si contingat
Quelibet aduersitas,
Hoc incurie abbatis
 Fratres omnes deputant:
Illum rodunt, et perrodunt
Et appellant bestiam.

   Domus sancta si non crescat,
In abbatem inuehunt:
Si crescat, mox abbatem
uelut hostes expetunt;
Ut incudem, sic abbatem
Simul omnes feriunt.

   O beatum tale caput,
Quod a membris roditur!
Bonus pastor, quem depascunt
Seui dentes ouium!
Felix pater, filiorum
Morsus timet omnium!

    Istud malum monachorum
Intus abbas tolerat,
Secularium et foris
Simul portat onera,
Anxiatur et tristatur;
Quod sic premant omnia.

   Noctem namque, curis pressus,
uerbosus dimidiat,
Et auroram, ut loquatur
Sepius anticipat;
Totum diem in loquendo
Postmodum continuat.

   Hec et alia prelatus
Sustinet quamplurima;
 Seculares foris pungunt,
Intus fratres uulnerant;
Illi corpus prosequuntur,
Hi corrodunt uiscera.

   Dic, prelate, rogo, chare,
Que est ista dignitas?
Intus dolor, foris labor;
Hinc inde calamitas
Corpus, fateor, iis malis
Perditur et anima.

   Quis abbatum, rogo, ualet
Ferreo nunc tempore,
Inter tot calamitates
uirgas ferre fertiles?
Prelatorum certe modo
 Sunt honores steriles.

   His honoribus, abbates
uenerandi, cedite;
Graue pondus et inane
Ultro iam abiicite;
Et de cetero quieti
Ac securi uiuite.



57 CCXXII. De omnibus ordinibus omnium hominum in hoc seculo uiuentium rubrica.



   Episcopi, attendite,
Dei uerba discernite:
uobis precepit Dominus
Pro uestris mori ouibus.

   Si bona, que loquimini,
Operibus feceritis,
 Exempla bona dabitis
uestris commissis filiis.

   Presbyteri, diaconi,
Qui fertis uasa Domini
Estote semper nitidi
In conspectu Altissimi.

   Qui uult esse canonicus,
Sit bonus et idoneus,
Obediat episcopo,
Ut seniori inclyto.

   Ad matutinum ueniat,
Cum signum hore resonat;
Postposita pigritia
Festinet ad officia.

   Plebani recte audiant
 Quod sancti patres clamitant:
Ut acquisita predia
Relinquant in Ecclesia.

   Magister doctus litteris
Flagella det discipulis:
Ut, docti ab infantia,
Doctrinam bene sapiant.

   Scriptores recta linea
ueraces scribant litteras,
Distinctiones proprias
Usque in finem compleant.

   Illitteratus clericus
Elationi deditus,
Despiciens mysteria,
 Ut stulta iacet bestia.

   Discurrit per basilicam
Pro uanitate nimia;
In loco si permanserit,
Ceruice torta respicit;

   uerba Dei non nuntiat,
Priuatim semper mussitat;
Et recitat parabolas
Inanes atque uacuas.

   Abbates semper uigilent,
Ab omni namque crimine,
Non pro mundi astutia
Sancta relinquant studia.

   Non potest esse monachus
Qui uagus est, improuidus
 Si uiuit sine regula,
Peribit morte pessima.

   Deo deuoti monachi,
Seruate legem optime,
uiuentes casto corpore,
Terrena cuncta spernite.

   Potestas est in populo
A summo data Domino
Et cum fide . . . . .
Qui sacramenta fecerant.

   Pro nullo malo merito,
uel placitato pretio,
Aut aliqua amicitia,
uertat uera iudicia.

   Iudex sedens in placito
 58 Non speret de lucratio,
Sed Deum recte timeat,
Et legem cito finiat.

   Testes, pro nullo munere
Falsa loqui presumite,
Sed uera uerba dicite
Presente uero Principe.

   ueraces sint notarii,
Tenendo fidem animi:
Nec unquam pro denariis
Falsa scribant in chartulis.

   Castaldiones populi,
Et omnes uicedomini,
Ne torqueant iustitiam,
Nec manducent seruitia.

    Tenentes ministeria,
Cum malis non conueniant,
Recte tamen deseruiant,
Ne bona perdant merita.

   Aduocatores placita
Ne fraudent arte aliqua;
Relaxent cordis uitia,
Et exquirant iudicia.

   Nullus consiliarius,
Aut auricularius,
Propter mundana prospera,
Se confidat in gloria.

   Missus prudenter sapiat
Enarrare missatica,
 Ne stupefactus publice
uerbum dicat inutile.

   Nutritus atque sapiens,
Timens Deum ueraciter,
Amandus est a Domino,
Laudandus est a populo.

   Receptor celans uitia,
Ut falsa canit fistula,
Ridendo uerba dudum
In corde male seminat.

   Hypocrita se simulans
Multa abscondit uitia,
uultum demonstrat placidum,
In corde portat gladium.

   Ebriosi miserrimi
 Infremunt ut phrenetici,
Mentis perdunt memoriam,
Nihil boni excogitant.

   Audite etiam, laici,
Qui Christo famulamini:
Pro ullo unquam crimine,
Pastores non despicite;
Operibus perficite,
In cordibus describite.

   Antequam mors adueniat,
Deo donate decimas:
Securi hinc exibitis,
Et celum possidebitis.

   Uxores uero diligite,
Natos uestros corripite;
 Sed uos ancillas regite,
Opus eis impendite.

   Qui timet Deum omnium
Non iuret per negotium:
Nec pro concupiscentia
Ullius fraudet pretia.

   Duces cum beneficiis
Ad inuicem conueniant,
Deo cum fide seruiant.
59 Miles ad pugnam peragrans
Deum in mente teneat:
Fillones semper caueant
Ne dicant plus quam audiant:

   Placentes per mendacium
Peccatum agunt maximum;
 uiles apparent seculo,
Et sunt in uituperio.

   Potestas mundet uitia,
Furta et latrocinia;
Ut ceteri, perterriti
Timeant penam consequi.

   Coniugate femine,
Tenete fidem prouide;
Domos uestras disponite,
Ad templum Dei currite.

   Mutate uestem, uidue,
In castitate uiuite:
Luxuriantes fugite,
Ne possint uos decipere.

    Puelle se custodiant
Ab omni uana gloria,
Ne iuuentute feruida
Cadant in adulteria.

   Meretrices, conuertite,
ueniam uobis querite:
Qui semper solet parcere
Exspectat uos quotidie.

   Serui, cum recto animo
uestro seruite domino:
Ancille et utiliter
Deseruiant similiter.

   In prosperis letitiam,
In aduersis tristitiam
Supra modum non habeat
 Ulla fidelis anima.

   Qui uiuitis in seculo,
Omnes, seruite Domino,
Ut iuti sua dextera
Regnetis super ethera.



CCXXIII. De die mortis rhythmus.



   Graui me terrore pulsas,
uite dies ultima,
Meret cor, soluuntur renes,
Lesa tremunt uiscera,
Tui speciem dum sibi
Mens depingit anxia.

   Quis enim pauendum illud
Explicet spectaculum,
Cum, dimenso uite cursu,
 Carnis egre nexibus
Anima luctatur solui,
Propinquans ad exitum?

   Perit sensus, lingua riget,
Resoluuntur oculi,
Pectus palpitat, anhelat
Raucum guttur hominis,
Stupent membra, pallent ora,
Decor abit corporis.

   Ecce diuersorum partes
Confluunt spirituum;
Hinc angelice uirtutes,
Illinc turba demonum;
Illi propius accedunt,
Quo inuitat meritum.

    Presto sunt et cogitatus,
uerba, cursus, opera;
60 Et pre oculis nolentis
Glomerantur omnia:
Illuc tendat, huc se uertat,
Coram uidet posita.

   Torquet ipsa reum suum
Mordax conscientia,
Plorat acta corrigendi
Defluxisse tempora;
Plena luctu, caret fructu
Sera penitentia.

   Falsa tunc dulcedo carnis
In amarum uertitur,
 Quando breuem uoluptatem,
Perpes pena sequitur:
Iam quod magnum credebatur.
Nil fuisse cernitur.

   Atque mens in summe lucis
Gloriam sustollitur,
Aspernatur lutum carnis,
Quo mersa prouoluitur,
Et ut carcerali nexu
Letabunda soluitur.

   Sed egressa durum iter
Experitur anima,
Qua incursant furiosa
Dire pestis agmina,
Et diuersa suis locis
 Instruunt certamina.

   Nam hic incentores gule,
Illic auaritie,
Alibi fautores ire,
Alibi superbie;
uitii cuiusque globus
Suas parat acies.

   Iam si cedat una turma,
Mox insurgit altera:
Omnis ars tentatur belli,
Omnis pugne machina,
Ne ab hostium pudore
Sic euadat anima.

   O quam torua bellatorum
Monstra sunt feralium;
 Tetri, truces, truculenti
Flammas efflant naribus,
Dracontea tument colla,
uirus stillant faucibus.

   Serpentinis armant spiris
Manus doctas preliis,
His oppugnant aduentantes
Telis uelut ferreis:
His, quos attrahunt, eternis
Mancipant incendiis.

   Queso, Christe, Rex inuicte,
Tu succurre misero,
Sub extreme mortis hora,
Cum iussus abiero:
Nullum in me ius tyranno
 Prebeatur impio.

   Cadat princeps tenebrarum,
Cadat pars tartarea:
Pastor ouem iam redemptam
Tunc reduc ad patriam,
Ubi te uidendi causa
Perfruar in secula. Amen.



62 CCXXIu. In eos qui de regis ultione securi sunt, sed Christum euadere nequeunt. Rhythmus.



   Iucundantur, et letantur
Simul omnes reprobi,
Qui regis aduentum prius
Exspectabant territi,
Fremunt, cedunt, intumescunt,
 Et insultant miseris.

   Quique sunt lugendi totis
Lacrymarum fontibus,
In superbie sublimes
Extolluntur cornibus,
Phrenesin robur putantes,
Sanis rident flentibus.

   Sed quid iuuat, o peruersi,
O gehenne filii!
Non uitare, sed mutare
Tribunal iudicii?
Sub mortali rege tuti
Christum non euaditis.

   Ecce ueniet ut fulgur,
Minax ac terribilis,
 Solis ardor, lune candor
Inuoluentur tenebris,
Ima terre petent stelle,
Celi uulse cardine.

   Terra funditus ardebit,
Celi trement climata,
Elementa turbabuntur,
Rugient tonitrua,
Ignei micant corusci,
Crebra cadunt fulmina.

   In furore uenientis
Fit tempestas ualida,
Tota mundi tremefacta
Conquassatur machina,
Aestuantis flamme globus
 uastum perflat era.

   Tunc qui eum pupugerunt
Cernunt omnes impii,
Throno igneo subnixum
Specie terribili,
Rogant montes, orant colles,
Postulantes obrui.

   Mox occulta singulorum
Cunctis patent cordium,
uerba, facta, mens uidetur,
uelut corpus solidum,
Et amarum in auctores
Reddunt testimonium.

   Ipsi spiritus iniqui
Probra, que suggesserant,
 Longis exarata tomis
Relegentes explicant,
Loca, tempora gestorum,
Et modos enumerant.

   Irascuntur cuncta prauis
Angelorum agmina,
Aduersantur elementa,
Celum, terra, inanima,
Omnis rerum creatura
Imminet contraria.

   Ecce caput iniquorum,
Ferox illa bestia,
Sub cunctorum denudata
62 Trahitur presentia:
 Patent artes, furta, doli,
Fraudes et ingenia.



CCXXu. Hucusque de aduentu; hinc de penis inferni.



   O quam dira, quam horrenda
uoce Iudex intonat,
Cum paratis mergi flammis
Maledictos imperat;
Mox deglutiens uiuentes
Stygis olla deuorat.

   uaporantur infelices
Intus, et extrinsecus;
Crepitantes strident flamme,
uelut ardens clibanus:
Ore, naribus, et ipsis
Profluunt luminibus.

    Immortalis mors occidit,
Nec omnino perimit:
Ignis urit, non consumit,
Nec defectum recipit:
uita moritur, mors uiuit;
Finis semper incipit.

   Rediuiua septem plage
Renouant supplicia,
Fumus, fetor, algor, ardor,
Fames, sitis ignea,
uermes nunquam satiantur,
Qui corrodunt uiscera.

   Illic dolor, cruciatus,
Fletus, stridor dentium,
Adsunt fremitus leonum,
 Sibili serpentium:
Quibus mixti confunduntur
Ululatus flentium.

   Molis trabee dracones
Laxa pandunt guttura,
Quorum oculi sagittas
Iaculantur igneas;
Caude chelas scorpionum
Plante produnt uiperas.

   Tendunt quidem ad non esse,
Sed non esse desinunt:
uiuunt morti, uolunt mori,
Sed omnino nequeunt:
Qui male uixere, uitam
Pro tormento perferunt.

    Hec pre oculis, uesani,
Formidantes ponite,
Hec subtili pertractantes
Studio reuoluite,
Et prauorum uinclis morum
Colla mentis soluite.

   Nam paratus est conuersis
Indulgere ueniam,
Qui peruersis adhuc premit
uindicte sententiam.
Salus, honor pio Regi
Per eterna secula. Amen.



CCXXuI. De gloria paradisi. Rhythmus.



   Ad perennis uite fontem
 Mens sitiuit arida,
Claustra carnis presto frangi
Clausa querit anima:
Gliscit, ambit, eluctatur
Exsul frui patria.

   63 Dum pressuris ac erumnis
Se gemit obnoxiam,
Quam amisit, cum deliquit,
Contemplatur gloriam.
Presens malum auget boni
Perditi memoriam.

   Nam quis promat summe pacis
Quanta sit letitia,
Ubi uiuis margaritis
Surgunt edificia,
 Auro celsa micant tecta,
Radiant triclinia!

   Solis gemmis pretiosis
Hec structura nectitur,
Auro mundo tanquam uitro
Urbis uia sternitur:
Abest limus, deest fimus,
Lues nulla cernitur.

   Hiems horrens, estas torrens
Illic nunquam seuiunt:
Flos purpureus rosarum
uer agit perpetuum:
Candent lilia, rubescit
Crocus, sudat balsamum.

   uirent prata, uernant sata,
 Riui mellis influunt,
Pigmentorum spirat odor,
Liquor et aromatum,
Pendent poma floridorum
Non lapsura nemorum.

   Non alternat luna uices,
Sol, uel cursus siderum:
Agnus est felicis Urbis
Lumen inocciduum;
Nox et tempus desunt ei,
Diem fert continuum.

   Nam et sancti quique, uelut
Sol preclarus, rutilant.
Post triumphum coronati
Mutuo coniubilant,
 Et prostrati pugnas hostis
Iam securi numerant.

   Omni labe defecati
Carnis bella nesciunt,
Caro facta spiritalis
Et mens, unum sentiunt:
Pace multa perfruentes
Scandala non perferunt.

   Mutabilibus exuti
Repetunt originem,
Et presentem ueritatis
Contemplantur speciem,
Hinc uitalem uiui fontis
 Hauriunt dulcedinem.

   Inde statum semper iidem
Existendi capiunt,
Clari, uiuidi, iucundi,
64 Nullis patent casibus:
Absunt morbi, semper sanis
Senectus iuuenibus.

   Hinc perenne tenent esse,
Nam transire transiit:
Inde uirent uigent, florent,
Corruptela corruit,
Immortalitatis uigor
Mortis ius absorbuit.

   Qui scientem cuncta sciunt,
Qui nescire nequeunt;
 Nam et pectoris arcana
Penetrant alterutrum:
Unum uolunt, unum nolunt,
Unitas est mentium.

   Licet cuique sit diuersum
Pro labore meritum,
Charitas hec suum facit
Quod amat in altero:
Proprium sic singulorum
Commune fit omnium.

   Ubi corpus, illuc iure
Congregantur aquile,
Quo cum angelis et sanctis
Recreentur anime:
Uno pane uiuunt ciues
 Utriusque patrie.

   Auidi, et semper pleni,
Quod habent desiderant:
Non satietas fastidit,
Neque fames cruciat:
Inhiantes semper edunt,
Et edentes inhiant.

   Nouas semper harmonias
uox meloda concrepat,
Et, in iubilum prolata,
Mulcent aures organa;
Digna, per quem sunt uictores,
Regi dant preconia.

   Felix celi que presentem
 Regem cernit anima,
Et sub sede spectat alta
Orbis uolui machinam,
Solem, lunam, et globosa
Cum planetis sidera.

   Christe, palma bellatorum,
Hoc in municipium
Introduc me post solutum
Militare cingulum:
Fac consortem donatiui
Beatorum ciuium.

   Prebe uires inexhauste
Laboranti prelio:
 Ut quietem post precinctum
Debeas emerito:
Teque merear potiri
Sine fine premio. Amen.



CCXXuII. Rhythmus in mortem Widonis  .



   Audistis quiddam nouiter
Accidisse perniciter,
Widonem illustrissimum
Mortis soluisse debitum.

   Proprii sui militis
Circumdatus insidiis,
Dum hostis captum tenuit,
Capite plexus corruit.

   Dum equo cepit ruere
Secundo fossus uulnere,
 Ut duo purgent uulnera
Mentis et carnis uitia.

   Ne daretur demonibus
Cruciandus diutius,
Datur suorum manibus,
Ut moriatur citius.

   Christe, qui iam non iudicas,
Nec damnas in perpetuum,
Sit Widoni remedium,
Quod hic tulit supplicium.

   Prosit ei, piissime,
Quod studuit inuisere
Loca persacratissima
Digna tui presentia.

   Presepe tuum cernere
 Quid est, nisi te credere
Natum ibi de uirgine
uerum lumen de lumine?

   Gloriosum inspicere
Tuum sepulcrum, Domine,
Quid est, ni uere credere
Te surrexisse ex inde?

   Dum mons Oliue scanditur,
Celos redisse crederis:
Parce Widoni, Domine,
 Tunc cum iudex redieris.

   Hic semel atque iterum
Tuum petiit tumulum,
Deliberabat tertio
Indulto sibi termino.

   Hoc in affectu habuit,
Si in effectu non potuit,
Pari repende munere,
Gratis largitor gratie.

   Locum beate uirginis
Toto orbe clarissimum
Supplex frequenter adiit,
Excoluit ut potuit.

   Apostolorum grandia
Sepe querens suffragia,
 Ut spero, plus quam uicies
Romam uenit et quinquies.

   Quos adiutores petiit,
Aduocatos constituit,
Eisque dum superfuit
Suaque se ui contulit.

   Dicit de eo aliquis
Nimium fuit fragilis;
Et ego dico plurimum
Deum esse propitium.

   Sinistrum quid de aliquo
Ego dicere nequeo,
Huius scripsi itinera,
Que sunt in parte dextera.

   Si cui placet legere,
 Et uult iuste discernere,
Non respiciunt tartara,
Sed ad sanctorum gaudia.

   Qui uult ad plenum discere
Tanti mali notitiam,
Primum debet cognoscere
Aubertinam nequitiam.

   Hic pertractauit perdere
Duos sub uno tempore
Seniores quos habuit,
 Falso, ut uere patuit.

   Unus, qui non superfuit,
Cum audiuit, indoluit
Occubuisse socium
Natura sibi proximum.

   Patrator tanti sceleris
Sub umbra falsi militis
Promisit his aliquando
Manibus et periurio.

    Ut fidem eis congruam,
Si et pacem continuam
Seruaret omni tempore,
Dum uiueret in corpore.

   Si firma stent hec federa,
Deus, qui nouit omnia,
Ipse scit, ipse iudicet,
Ut sibi placet, uindicet.


 Et exsultabit lingua mea iustitiam tuam, Deus.


Finis tomi quarti et ultimi Operum B. Petri Damiani, S. R. E. cardinalis, episcopi Ostiensis, ex ordine S. P. Benedicti, doctoris disertissimi ac sanctissimi.





COLLECTANEA IN uETUS TESTAMENTUM EX OPUSCULIS B. PETRI DAMIANI AB ANONYMO ILLIUS DISCIPULO EXCERPTA CURA ET STUDIO DOMNI CONSTANTINI CAIETANI
EX MS. CODICE SUAE BIBLIOTHECAE ANICIANAE PRIMUM EuULGATA.





65-70 CAIETANI PRAEFATIO.

 Habent hoc, lector optime, catholicorum Patrum scripta precipuum, quod in iis, tanquam in amenissimis hortis, sacrarum flores passim redolent Scripturarum: in quibus postea colligendis, et in ordinem redigendis, posterorum non sine laude exercentur ingenia. Sic ex Augustino doctore grauissimo ac sanctissimo, Beda noster, uir etiam non minus religione quam doctrina insignis ac sanctitate clarus, Epistolas Pauli interpretatus, que ille sparsim multis in locis dixerat, miro ordine in unum uolumen congessit. Non aliter S. Paterius, episcopus Brixiensis, et Alulphus etiam monachus, ambo Benedictini, que ex Magni Gregorii scriptis que ad sacrarum litterarum explicationem pertinebant, selegerant, in posterorum gratiam promulgarunt. Taceo reliquos, qui pari cura et non dissimili industria idem ex aliorum  operibus prestiterunt. Horum igitur exemplum secutus quidem S. Petri Damiani discipulus, et in eius scriptis multum, ut apparet, uersatus, ex iis quemdam quasi centonem locorum sacre Scripture contexuit et elaborauit. Hoc autem opus, ut ex inscriptione liquet, Damiano abbati, ipsius sanctissimi cardinalis episcopi Damiani ex sorore nepoti, ad quem due exstant eiusdem  beatissimi auunculi epistole, direxit. Hic est ille Damianus abbas cuius, ut opinor, S. Brunus, ex abbate cenobii Casinensis episcopus Signinus  honorifice meminit, eiusque rogatu se Commentaria scripsisse in Isaiam prophetam commemorat; alteri tamen monasterio, quam Fontis Auellani, ipsum prefuisse necesse est, quandoquidem qui illius caput erat, et, ut ita dicam, cenobiarcha, non abbatis sed prioris nomine uocabatur; eumque morem non solum uiuente S. Petro Damiano seruatum fuisse ex eius scriptis apparet, sed etiam apud posteros  perdurasse, auctor uite S. Ubaldi episcopi Eugubini, Theobaldus eius successor, eiusdem monasterii prior, patenter ostendit. Preterquam quod ex scriptis monumentis cenobii Nonantulani, in agro Mutinensi exstructi, Damianum hunc nostrum eiusdem monasterii fuisse abbatem, animaduertimus, atque etiam S. R. E. cardinalem; 71-72 ut Rangerius, scriptor uite S. Anselmi episcopi Lucensis, eiusque in spiritualibus  filius, dum eiusdem obitus parentalia describit, testatur: »Aderat, inquiens, Magalonensis episcopus, nomine Godefredus, et Benedictus Mutinensis episcopus, atque Aribertus Regensis episcopus, et eiusdem ciuitatis episcopus, scilicet Mantuanus, Ubaldus uocatus: sed et Damianus cardinalis Romane Ecclesie, qui et abbas Nonantulanensis cenobii. Hi omnes ad audiendam eius sapientiam, ad capiendum ipsius consilium, sicut sepe ipsi ac ceteri catholici consueuerant, aduenerunt.« Hec Rangerius: qui cum id accidisse testetur anno Christi millesimo octogesimo, ac mensibus nouem post felicissimum Gregorii pape uII transitum, haud quidem dubium erit Damianum abbatem istum S. R. E. cardinalem creatum fuisse ab eodem Gregorio summo pontifice; atque et in primis ob eximiam, qua sanctissimum  illius auunculum prosequebatur, beneuolentiam, gratissimam memoriam, apostolicas uirtutes atque ingentia  in Romanam Ecclesiam merita. Hec breuiter dixisse uolui, ut quis iste Damianus abbas fuerit, aliquo modo innotesceret.

Sed enim scriptoris huius, qui opus istud ex S. Petri Damiani libris deprompsit, nomen etsi codices non exprimant, nichilominus maximam habere hunc illius laboris utilitatem, ex eo presertim patet quod dum ex singulis quibusque sanctissimi cardinalis opusculis testimonia in medium affert, eiusdem utpote discipulus, tanquam testis oculatus, ea ipsa opuscula de quibus forsan dubitare posset, tantum doctorem conscripsisse, constanti fide nobis aperiret. uerum et hoc quod in presentia damus in lucem, et alia que, Deo auspice, edenda paramus, tuis, lector, studiis non inutilia nec ingrata fore speramus.  uale, et me Christo Domino tuis precibus commenda.



IN NOMINE SANCTAE ET INDIuIDUAE TRINITATIS. INCIPIT LIBER TESTIMONIORUM uETERIS AC NOuI TESTAMENTI. que de Speculis reuerendi Petri Damiani quidam suus discipulus excerpere studiose curauit.



70-74 INCIPIT PROLOGUS.

 Domino suo et Patri, domno DAMIANO, reuerendo abbati, ultimus monachorum seruus, sincere deuotionis obsequium.

Dum uestra nuper industria beate recordationis Patris nostri, Petri episcopi, auunculi uestri acta, uelut quibusdam nectareis epulis oblectata, crebra meditatione percurrerem, insigne in eis reperi, quod utilitate quam maxima redundare persensi. Dum itaque uir illustris arrogantem illorum eloquentiam temnendam duceret, qui singulis ingenii famam captantes, quidquid fingunt multiplici gestiunt opacitate densare, modo uidelicet sententiarum perplexione, modo dictionibus inusitatis summopere nitentes obstruere, ne quilibet, que dicunt, intellectus capere, uel absque improbi laboris conatu illorum sufficientia  intima penetrare queat: ipse uero contra, cunctis uiam legentibus pandere ac enucleare cupiens, altiora queque complanare, seu obscuriora non modo rationibus, uerum etiam Scripturarum exemplis dilucidare instantissime satagebat. Porro autem si quid tulisset, quod minus forte peritis nutabundum foret, earumdem testimoniis Scripturarum uelut iactis anchoris fortiter ambiens, ne cuilibet ultra fluctuare ualeret, immobili stabilitate figebat, atque aduersus omnes impugnantium impetus insuperabiliter muniens,  omnem insidiandi aditum obturabat, ut nulli prorsus iaculo peruius patere posset accessus. Quam denique Scripturarum fulturam adeo in suis tenere consueuerat actis, ut uerbis etiam, que prolatis iam rationibus clausa undique et inconcussa consisterent, eam nonnunquam adhibendam decerneret. Ut sicuti urbs quelibet post uallorum ambitum, post impenetrabile fortium murorum munimentum, sublimium distinguitur adhuc constructionibus menium, non tam uidelicet ob necessarie munitionis fortitudinem quam ob inhiande pulchritudinis decorem: ita quoque is pleraque Scripturarum solius ornatus gratia suis sepe gestis inseruisse uideatur; seu forte, quod non absurde estimari potest, ut, occasione super eis disserendi taliter admissa, eius sermocinatione claresceret,  quia existerent introrsus fecunda que forinsecus patebant inania. Nemo sane qui Scripturarum limina terit, ambigere permittitur, quod hec, tam frequenter illius actis adhibita, plurimum sepe mystici sacrique intellectus occultarent, que, nisi reserata fuissent, ea magis obruere quam illustrare ualerent. Quorum itaque interiora luciflue dissertionis manu penetrando discutiens, atque abdita queque suis e penetralibus funditus eruens, clariora luce patefacta reddebat. Quibus dum sola plerumque rationis uerba  non uiderentur satisfacere, alia rursus testimonia deducebantur in medium, que cum sui quoque intellectum siue sub allegoriarum typo, siue sub cuiuslibet mysterii sepe tegerent arcano, in suam iterum declarationem eumdem laborare cogebant; sicque diuina prouisione gestum est ut plura sacre pagine abstrusa, illius opera euidentissime reserata, perspicue nobis intelligentie nitore resplendeant. Dum solers itaque uir diligentia memorata Scripture sacre testimonia tam eleganti considerasset enodatione disserta, dignum fore ualdeque perutile censui, quatenus ex codicibus illis excerpta in singulare proprii uoluminis corpus redigerentur, ne inter tot scilicet uoluminosa condensa laterent detrimenta incognita. Qua plane consideratione quanquam non parum  uniuersis in quorum manus olim hec uentura erant prestiterit, illis tamen precipue consuluisse cernitur quibus plura legere non conceditur; ut, dum ad capessendam operis totius plenitudinem hi tales nequeunt consurgere, his saltem modicis intenti nequaquam ualeant illustri tanti uiri doctrina prorsus esurire ieiuni: et qui minus sufficiunt de uasti gurgitis alueo fertilem capaci sagena predam educere, non eos pigeat uel tenuis hami seta ex paruo isto sinu seorsum, tanquam in suo alueo reducto, facilem capturam suspendere, qua sue refectionis mensuram sufficientibus possint dapibus infarcire. Huius ergo rei negotium uestra mihi sanctitas iniungere dignata est; non sane quod mei sensus eam lateret inopia, sed ideo forte magis quoniam idipsum, quod  iuxta propriam me capacitatem ualere putaui, fideliter prosecuturum fore speraui; quippe nec immerito, que dudum me functum agnouerat quadam dilectionis eiusdem Patris prerogatiua sola ipsius pietate gratuita. Unde et egomet, licet ariditatis mee 75 non immemor idoneum me fore nequaquam ad istud aduerterem, oneri tamen huic obedientie humerum nulla subducere excusatione tentaui; non equidem quia temerarie de proprie facultatis presumerem uiribus, sed quando et obedientie, qua gestiebam uestre parere iussioni, ac sepedicti Patris meritis, cuius nimirum preconio deesse non poterat quidquid in hoc mihi opere proueniret, obnixe me suffragandum sperabam. Huc accedit quod idem ipsum opus, cuius esset difficultatis, nondum clarebat, dum  eo solum uidelicet ordine prefata suaderet excipere testimonia, quo ita suis reperirentur in schedulis. At uero postquam, iam parte sic decursa, consulto aduertissem quod cepto tenore magis operis ordo confunderetur quam clarefieret, quique lectorem magis ad soporem quam ad meditandum excipere posset, ratus sum longe satius fructuosum me quantelibet difficultatis laborem arripere, quam infructuosam illam amplectendo facilitatem sectari. Relicta igitur cepti tenoris prosecutione, qua uetera nouis, agiographa, seu regum acta commiscebantur prophet is, ea sic denuo ordinare aggressus sum, ut unaqueque testimonia per suos libros componendo distinguerem, quatenus quisquis ea studiosius requirere  uelit, eodem ualeat ordine singula reperire, quo suis sunt sita codicibus; istiusque diligentie nec ipsis quoque prelibatis incidentibus abnegans, simplicem modo eorum textum ceteris interserui, ne si ea cum suis ibi expositionibus ponerem, mihimet laborem geminarem, et lectori fastidium incuterem, cum eadem repeteret que iam se superius legisse cognosceret. Preterea sic eadem pretitulare studui, ut que singula schedarum suarum loca teneant, nominatim expresserim. Ast tamen caueat lector ne, dum in cuiuspiam titulo legerit in epistola ad personam illam, siue in sermonem illius sancti, et in una epistola, unoue sermone minime forsan requisita repererit, prope me mendacii redarguendum censeat, cum et ad unam personam illius plures sint  epistole, et in unius sancti preconio plures nichilominus elimati sermones. Quocirca que inueniuntur in his, reperienda non dubitetur in aliis; quanquam et super hoc plerumque ualeat in ipsis pretitulationibus edocere. Hoc quoque attendendum quia, dum nonnulla diuersis 76 locis sita repererim, atque alibi latius, alibi compendiosius exposita, uel etiam styli permutatione, seu ordinis, licet sub eodem intellectu, tamen aliquatenus disparata; aliquoties, que competere uideantur, altrinsecus elegi, et in unius sententie formam deducta composui. Aliquoties uero utramque expositionem, cum res uidelicet exposceret, sicut ibi comperi, ita nichilominus hic integram sigillatim apposui. Porro nec istud pretereundum quoniam quibusdam sententiis tam congruentia illic proposita  reperi, que suis in prefationibus hic minime deberent mutari; quibusdam uero non modo ex aliquanto longius prefatis, uerum etiam ex subsequentibus, que forent aptanda, sumere necesse habui; aliis denique nouiter solum edita coaptare cogebar. Nec tamen quis super hoc mirandum ducat, dum istarum precedentia sententiarum nequaquam passim ad ipsas tanquam necessario subsecuturas spectauerint, licet rationem eas introducendi prestiterint. Unde non necessarium fuisse perpenditur ut quelibet his ubique sententiis hererent, que suis hic aptari prelocutionibus possent. Sed iam cum extremis propinquo, mea ad te, Pater, uerba conuerto, ut, cui militant prima, iure quoque famulentur ultima. In primis itaque ueniam super erratis, quibus in hoc forsitan  uideor deliquisse negotio, submisse coram uestre sanctitatis magnitudine imploro; quam simul quoque mihi cum hoc fenore largiri deposco, quatenus que corrigenda sunt nullatenus incorrecta relinquat; ne quid extra de cetero manus inueniat quod mei cum insultatione decerpat. Nequaquam enim reor sic me cucurrisse ut per omnia irreprehensibilis usquequaque reperiar. In quibus ergo quandoque redarguendus appareo, proprie, ipsemet confitens, imperitie deputare quam procaciter defendere malo. Si quid uero, quod forte placeat, gesserim, obedientie uestre sanctitati exhibite, eiusdemque sepe recolendi patris meritis, post Deum, cui principaliter cuncta, que ipse distribuit, dona reddenda sunt, deuotus  attribuo. Apud cuius, queso, maiestatis clementiam, uestra me pietas suis dignis orationibus commendare dignetur. Quod sane mercedis a cunctis  quoque quibus hoc meum forte studium olim profuerit, humili supplicatione deposco.


 Explicit Prologus.



77-78 INCIPIUNT CAPITULA LIBRI GENESIS.

    1. Dixit Deus: Fiat lux, die prima.
    2. Quod secunda die fecit firmamentum et diuisiones aquarum.
    3. Congregentur aque que sub celo sunt in locum unum, et appareat arida.
    4. Quod quarto die facta sunt luminaria in firmamento celi.
    5. Quod quinto die pisces et uolucres sint creati
    6. Quod sexto die creatus est homo.
    7. Quod Sabbato Dominus, consummatis omnibus, requieuit et hominem requiescere precepit.
    8. Immisit Dominus soporem in Adam; cumque obdormisset, tulit unam de costis eius, etc.
    9. Quod deambulante Domino in paradiso, Adam, quia nudus esset, se abscondit.
    10. Quod de Cain septuplum ultio dabitur; de Lamech autem septuagies septies.
    11. Fac tibi arcam de lignis leuigatis, et bitumine linies intrinsecus et extrinsecus.
    12. De mensura arce diluuii.
    13. Quindecim cubitis altior fuit aqua super omnes montes, quos operuerat.
    14. Quod diluuium post centum quinquaginta dies cepit imminui.
    15. Requieuit arca mense septimo, XXuII die mensis, super montes Armenie.
    16. De coruo et columba ex arca dimissis.
    17. Exspectatis autem septem diebus aliis, rursum dimisit Ne columbam ex arca.
    18. uenite, faciamus nobis ciuitatem, et turrim cuius culmen pertingat ad celum.
    19. De quinque regibus, Sodome scilicet et Gomorrhe et ceterarum subuersarum urbium, qui a quatuor sunt regibus superati.
    20. Quod Abraham, cum Domino sacrificium offerret, pecora per medium diuisit, aues uero non diuisit.
    21. Quod Abraham uolucres super sacrificium descendentes abigebat.
    22. Cumque sol occumberet, sopor irrupit super Abraham, et horror magnus et tenebrosus inuasit eum.
    23. Descendam, et uidebo utrum clamorem, qui uenit ad me, opere compleuerint, an non est ita, ut sciam.
    24. Quod Sodomite, dum conarentur ad angelos uiolenter irrumpere, cecitate percussi sunt.
    25. Quod Abraham unicum sibi filium sacrificandum Deo obtulit
    26. De Lia et Rachel, uxoribus Iacob.
    27. De Bala et Zelpha ancillis.
    28. Quod Rachel nomen filii sui Benoni uocauit; pater uero appellauit eum Beniamin.
    29. Iste est Ana, qui inuenit aquas calidas in solitudine, dum pasceret asinos Sebeon patris sui.
    30. Descendit Iudas in Thamna ad tondendas oues, cum Hira opilione gregis sui Odolamite.
    31. Iussit Ioseph ministris ut implerent saccos fratrum tritico, et reponerent pecuniam singulorum in saccis suis; in Beniamin uero sacco scyphum quoque cum pecunia includerent.




Finiunt capitula.



INCIPIUNT TESTIMONIA LIBRI GENESIS.



CAPUT PRIMUM. In epistola ad Hildebrandum et Stephanum cardinales in qua docet qualiter rationalis anima ad perfectionem ueniat.


Qualiter homo ualeat consummari, quomodo debeat perfici, libet succincte perstringere, prout in ipso mundane creationis datur ordine reperiri. Nam quia homo microcosmus, hoc est, minor mundus asseritur, necesse est ut, ad sue plenitudinis incrementa contendens, ipsam mundane conditionis speciem imitetur, ut, sicut uisibilis atque corporeus hic mundus per suarum molem ac multitudinem consummatus est partium, sic et homo noster interior paulatim ad sui plenitudinem ueniat per augmenta uirtutum. De qua nimirum plenitudine speciali  dicit Apostolus: »Donec occurramus omnes in uirum perfectum, in mensuram etatis plenitudinis Christi .« Age igitur, dixit Deus: »Fiat Lux .« Tunc autem in homine dicitur ut lux fiat, cum datur ut illumiaatio sibi credulitatis infulgeat.  Prima quippe mentis lux, fides est. Unde iam fidelibus dicit Apostolus: »Fuistis aliquando tenebre, nunc autem lux in Domino .« Et hoc est primum in lege preceptum: »Audi, Isrel Dominus Deus tuus Deus unus est .« Tunc itaque in homine prima dies fit, cum nouus ad fidem uenit.



CAPUT II. In eadem epistola.

Secundo die fecit Deus firmamentum, quod est celum, fecitque diuisiones aquarum, ut alie per inferiora defluerent, alie in superioribus remanerent. Quid autem firmamentum, nisi robur est Scripturarum? Unde legitur: »Quia celum in die iudicii plicabitur sicut liber .« Quid  autem aque inferiores, nisi multitudines hominum? quid superiores, nisi chori sunt angelorum? Angeli enim Scripturarum 79 celum non habent super se, sed sub se; quia non egent ut uerbum Dei legentes audiant, quia ipsum Dominum presentem manifesto  conspiciunt, et in eius semper amore flammescunt. Cum igitur homo per firmamentum, hoc est, per celestis eloquii documentum, iam incipit inferiores aquas superioresque uidere, id est, carnalia a spiritualibus, terrena a celestibus separare, tum in eo secundus fit dies: quia non modo fidei lucem, sed et rerum incipit habere discretionem.



CAPUT III. In eadem epistola.

Deinde dixit Deus: »Congregentur aque que sub celo sunt, in unum locum, et appareat arida « Facta igitur diuisione inter terrena, sicut dictum est, atque celestia, necesse est ut humana mens hec eadem terrena adhuc inter se minutius diuidat, et sic reprobos homines, huius terrene sapientie salsugine  prurientes, a iustis, fontem fidei sitientibus, tanquam ab arida mare, discernat. Infideles enim, siue carnales, quilibet amaris tentationum fluctibus quatiuntur, et tanquam procellosis cupiditatum uel arrogantie tempestatibus intumescunt. Sancti uero quique ac iusti, uelut arida, Dominum sitiunt, et tanquam ferax terra uirentes bonorum operum fructus germinare contendunt. Ideoque precepit Deus ut eodem die germinaret terra herbam uirentem, facientem semen, et lignum pomiferum, faciens fructum . Quisquis ergo hoc solerter exsequitur, quisquis hoc subtiliter meditatur, huic procul dubio tertius iam dies exoritur. Unusquisque ergo se ab amara carnaliter sapientium salsugine diuidat; fontem uite Dominum, factus arida, medullitus  sitiat; bonorum fructuum germina proferat, ut sibi dies tertius illucescat.



CAPUT Iu. In eadem epistola.

His enim ita compositis et salubriter ordinatis, anima hominis, quasi dimotis atque sopitis tenebris uitiorum, incipit radiare nitore uirtutum. Atque ideo dicitur quia quarto die facta sunt luminaria in firmamento celi . Quid est enim quia prius germinat terra et protinus luminaria sunt creata, nisi quod, prodeunte germine boni operis, lux in anima copiosior oritur, ut imitari ualeat sui uestigia Redemptoris? Acceleret ergo terra mentis humane spiritualium segetum germinare prouentum, ut rutilantibus intime lucis radiis illustretur, quatenus,  dum quarti diei luce perfruitur, etiam ad contemplanda celestia more spiritualium uolucrum rapiatur.



80 CAPUT u. In eadem epistola

Unde est quod in quinta die creati sunt pisces, per quos designantur hi qui baptismatis sacramenta suscipiunt; uolucres etiam, que significant eos qui uirtutum pennis ad celestia se contemplanda suspendunt. Quintum ergo diem cum uolucribus habet quisquis, seculi huius amore contempto, quasi dedignatur cenum calcare terrenum, ac per contemplationis gratiam ad celestis glorie se prouehit appetitum. Hic itaque iam non in terra graditur, sed  per erem uolat, quia, terrena queque despiciens, ad celestia sitibundus anhelat: »Sitiuit, inquiens, anima mea ad Deum uiuum; quando ueniam, et apparebo ante faciem Dei ?« Hic ergo quasi uir perfectus ad Conditoris merito formatur imaginem; nimirum qui tantam spiritualium carismatum possidet dignitatem, ut non iam solummodo quorumlibet normam precipiatur tenere sanctorum, sed et ipsum, in quantum fas est, imitari conetur exemplum; sicut dicit Apostolus: »Estote imitatores Dei, sicut filii karissimi, et ambulate in dilectione, sicut et Christus dilexit nos .« Differentia quippe erat inter Paulum, qui imitabatur Christum, et eos quos uocabat ad imitandum seipsum: »Imitatores, inquit, mei estote, sicut et  ego Christi .«



CAPUT uI. In eadem epistola

Unde sexta die creatus est homo ad sui similitudinem Creatoris. Quod utique sicut tunc factum est per humane conditionis exordium, ita nunc agitur per restaurationis intime sacramentum. Hic preterea inter omnia terre, aque, similiter et eris animantia quasi monarchiam accipit, et quemdam sublimioris excellentie principatum; quia uir quisque perfectus, ac uirtutibus consummatus, nouit de singulis rectum proferre iudicium, sicut Apostolus ait: »Spiritualis autem iudicat omnia, ipse autem a nemine iudicatur .« Hunc itaque Deus omnipotens perfectum uirum, mundo scilicet  mortuum sibique uiuentem, suum constituit thronum, ac per eum sepe iustitie sue promulgat edictum. Hinc est et quod ordo ille angelicus, per quem frequentius iudicia sua decernit omnipotens Deus, Thronus uocatur; quia in eis summus arbiter presidet, cum iudicia per eos equitatis exercet. Perfectum itaque uirum Deus suum constituit solium, ut in eo suauiter requiescat. Unde per Prophetam: »Super quem, inquit, requiescit Spiritus meus, nisi super humilem, et mansuetum, et trementem sermones meos?«  Et notandum quod per unumquemque diem dicitur: »Factum est uespere, et mane.« uespere scilicet, ipsa boni operis est perfectio; mane uero lux mentis. Nam cum bonum opus peruenit ad perfectionem, tunc in 81 operantis  mente lux gratie spiritualis exoritur; ut, dum lucidum opus foris exsequitur, intrinsecus ipsa gratia Spiritus illustretur.



CAPUT uII. In eadem epistola.

Sic itaque peruenitur ad Sabbatum, in quo Deus et ipse consummatis omnibus requiescit, et hominem requiescere precipit. Hoc itaque modo et homo fit Sabbatum Dei, et Deus Sabbatum hominis, cura et ipse in Deo, et Deus requiescit in eo. »Manete, inquit, in me, et ego in uobis .« Ipse quippe nobis et intemporale tempus, et illocalis est locus. Illocalis scilicet quia non circumscribitur; intemporalis, quia nunquam finitur. Tempus itaque  nobis est, dum dicit: »Nonne duodecim hore sunt diei?«  Se scilicet diem; duodecim autem horas, totidem dicit apostolos. Locus uero illic indubitanter exprimitur, ubi Propheta, cum premisisset: »Tu autem idem ipse es, et anni tui non deficient,« protinus addidit: »Filii seruorum tuorum habitabunt ;« ibi haud dubium, quando in te. Fecit itaque Deus celum et terram; et requieuisse non dicitur. Fecit omnia que pascuntur in terris, et que mouentur in aquis; et in omnibus his nunquam legitur requieuisse: sed, plasmato ad imaginem suam homine, Sabbatum protinus quietis illuxit, et sic uniuersitatis Conditor requieuit. Et cum ipse per prophetam dicat: »Celum mihi sedes est, terra autem scabellum  pedum meorum ,« quod in illorum conditione non dicitur, in sola hominis conditione quieuisse perhibetur. Et ut magis ac magis insignem huius diei stupeas dignitatem, dicit Scriptura: »Quia benedixit Deus diei septimo, et sanctificauit illum, quia ipse cessauerat ab uniuerso opere suo ;« quod in ceteris diebus fecisse nullo modo reperitur. Quid est enim Deo Sabbatum sanctificare, nisi templum sibimet in sancti atque perfecti uiri mente construere? Sicut et Apostolus: »Templum, ait, Dei sanctum est, quod estis uos, et Spiritus sanctus habitat in uobis .« Porro autem, sicut de Sabbato diximus, ita quoque ratio exigit ut de templo dicamus quia et Deus templum hominis, et homo est templum Dei; sicut  in Apocalypsi Ioannes ait: »Templum non uidi in ea: Deus enim omnipotens templum illius est et Agnus .« Templum itaque hominis Deus; templum Dei fit homo. Hoc hominis templum, spiritualis est paradisus: mens scilicet sancta, mens perfecta, mens munda, atque ad sui Conditoris imaginem signanter expressa. Hec, inquam, mens, siue rationalis anima, iure dicitur paradisus, que et celestium carismatum est fluentis irrigua, et tanquam fertilium arborum uel herbarum, sic uirentibus sanctarum uirtutum uernat germinibus adornata. Fons enim ille siue fluuius, qui illic dicitur egredi de loco uoluptatis ad irrigandum paradisum, quique diuiditur in quatuor capita, ratio mentis est, ex qua uelut originali fonte quatuor uirtutes, iustitia  uidelicet, fortitudo prudentia, similiter 82 et temperantia, quasi totidem salutiferi gurgites profluunt, qui terram nostri cordis fertilem reddunt. Lignum uero uite, ipsa bonorum mater est sapientia; de qua et Salomon ait: »Lignum uite est his qui apprehenderint eam, et qui tenuerit eam, beatus .« Lignum uero scientie boni et mali, transgressio est legis indicte experimentumque miserie. Sed quia nobis propositum non est exponere cuncta per ordinem, sufficiat hic succincte que huic negotio competunt prelibasse.



CAPUT uIII. In sermone de S. Columba.

Ad hoc Dei uirtus exinanita est, ut infirma nostra  firmaret; ad hoc sublimitas inclinata est, ut deiectos erigeret; ad hoc uita mori dignata est, ut mortis imperium destruens ad uitam mortuos reuocaret. Quod nimirum etiam in ipso generis humani declaratur exordio. Scriptum est enim: »Quia misit Dominus soporem in Adam; cumque obdormisset, tulit unam de costis eius, et repleuit carnem pro ea; et edificauit Dominus Deus costam, quam tulerat de Adam, in mulierem .« Super quo cum loqueretur Apostolus, dicens: »Relinquet homo patrem, et matrem suam, et adherebit uxori sue, et erunt duo in carne una,« presto subiunxit: »Sacramentum hoc magnum est; ego autem dico in Christo et in Ecclesia .« Et uere magne uirtutis indicium,  mirande profunditatis est sacramentum. Per Adam siquidem Christus, per Euam designatur Ecclesia. Quid est autem quod prius Adam Dominus soporauit, deinde costam ex eius latere, unde mulier formaretur, eduxit, nisi quia prius Redemptor noster in morte dormiuit, sicque de latere eius in Ecclesie sacramentum sanguis et aqua profluxit? Translata est Eua de uiri latere dormientis, exiuit Ecclesia de latere Christi in cruce pendentis. Sed quid est quod omnipotens Conditor, cum mulierem de uiro, id est, fragilem sexum de fortiore propagare disponeret, non uiri carnem, sed os potius ad faciendam feminam sibi uoluit materiam exhibere? Potuit enim Deus homini carnem detrahere, unde femina formaretur, et hoc certe congruentius uideretur;  fiebat enim sexus debilior, qui nimirum consequentius de carnis infirmitate quam ex ossis procederet fortitudine: et, ut magis stupeas diuini operis sacramentum, non pro osse os redditur, sed carne potius, quod in uiri corpore uacabat, impleuit. Unde Scriptura, cum dicit: »Tulit unam de costis eius,« mox addit: »et repleuit carnem pro ea .« Poterat nempe ad mulierem plasmandam carnem uiro detrahere, poterat osse ossis dispendium immutilato corpore restaurare; sed os tulit, et carnem reddidit, sicque fragilem de uirtute formauit. Debilis itaque factus est Adam, ut fortis fieret Eua: infirmatus est Christus, ut roboraretur Ecclesia; illius enim infirmitas, nostra est fortitudo, et ad hoc ille nostram pertulit infirmitatem,  ut ad suam nos statueret fortitudinem. »Quod 83 infirmum est Dei, ait Apostolus, fortius est hominibus « Et alibi: »Nam si crucifixus est Christus ex infirmitate, sed uiuit ex uirtute Dei.« Nam et si nos infirmi sumus in illo, sed uiuimus in eo ex uirtute Dei .« Enimuero seculi huius homines, qui bellorum ambiunt uirtute clarescere, qui per ora uulgi suas optant uictorias celebrari, cum ingressuri sunt prelium, in corpore suo quod infirmum est et molle, subiiciunt; quod durum est atque ad penetrandum difficile, superponunt: loricis quippe se ferreis induunt, et carnem, que facile cedit ictui, custodire contendunt; ut illud durum ac forte, quod foris est, defendat molle, quod  intus est. Redemptor autem noster cum huiusmodi campum pugnaturus ingreditur, cum ad debellandas eris huius nequitias fortis preliator armatur, quia nouum debebat instituere prelium, nouum induit genus armorum: uidelicet ut quod infirmum est superponeret, et quod robustum est occultaret. Loricam siquidem imbecille carnis induit, et insuperabilem diuinitatis fortitudinem occultauit. Sic, sic per carnem diabolus a secundo homine perdidit, qui per carnem dudum primum hominem superauit; eademque sibi nunc ruine facta est causa, que uictorie fuerat de primo parente materia.



CAPUT IX. In epistola ad Ariprandum, in qua hortatur ut, Dei seruus, secularibus non studeat litteris.

 Frigus conceptum pectore uocem intercipere consueuit. Hoc denique frigus iam tunc ille conceperat, qui deambulanti Domino ad auram paradisi post meridiem raucis quodammodo uocibus respondebat: »Audiui, inquit, uocem tuam, et timui, eo quod nudus essem, et abscondi me .« Porro, quia meridianus ab illo iam feruor abierat, aura, que frigoris est alumna, huc accedebat; quia et illum iam innocentia sublata nudauerat. Hec omnia quid aliud innuunt quam quod illius uiscera exstincti amoris algor obstrinxerat, atque idcirco uox illius in auribus Domini raucum sonabat? Ab hoc plane frigore Abraham alienus exstiterat, de quo Scriptura pronuntiat: »Quoniam apparuit ei Dominus in ipso feruore diei ;« et Sponsus ille celestis,  sicut in Canticis legitur: »Pascit et cubat in meridie .«



CAPUT X. In sermone S. Luce.

Et beatus Lucas, ut expiari nos a nostris sceleribus per aduentum nostri Saluatoris ostendat, non ab euangelice narrationis exordio, sed a baptismo duntaxat Christi cognationis ordinem inchoat; quem per LXXuII cognationum gradus ascendendo describit. Quod etiam in libro Geneseos euidenter ostenditur, ubi Lamech uxoribus suis dixisse narratur: »Septuplum ultio dabitur de Cain ;« de Lamech 84 uero septuagies septies danda dicitur, quia LXXuII hominis de femoribus eius perhibentur egressi, ac postmodum diluuio uorante referuntur  absorpti. Sed quia Lamech percutiens siue percussus exprimitur, quid per hoc, nisi primus parens humani generis figuratur? qui nimirum peccati telum, quo primus ipse percussus interiit, uniuerso quoque generi successure posteritatis inflixit. De hoc ergo Lamech septuagies septies ultio data est, quia peccatum, quod primus homo contraxit, per LXXuII generationes in humano genere uiguit usque ad Christum, siquidem peccatum originale permansit, quod ipse per baptismi sui, unde Lucas incipit, sacramenta deleuit: ubi uidelicet de illo dicitur: »Ecce Agnus Dei, ecce qui tollit peccata mundi .«



CAPUT XI. In libro de perfectione monachorum.


Arcam, que octo animas inter cataclysmi fluenta continuit, intrinsecus et extrinsecus liniri bitumine uox diuina precepit. Sancta scilicet Ecclesia, que ad resurrectionis gloriam tendit, sic intra et extra bitumine linitur, ut et foris blandiatur in fraterna dulcedine, et intus cohereat in dilectionis mutue ueritate. Quisquis enim intus amat, sed foris a fratribus morum inconsona asperitate discordat, intrinsecus quidem bitumen habet, sed extrinsecus non habet. Quisquis uero se specie tenus affabilem prebet, amicitiam simulat, sed in cordis occulto ueritatem amicitie non conseruat, damnabiliter intus hiat, cum forinsecus superducti bituminis simulatione  cohereat. Quorum uidelicet a diluuiali naufragio neuter eripitur, quia duplici caritatis bitumine, ut diuinitus preceptum est, non munitur. Qui autem et se foris prebet amabilem et intus conseruat amorem, foris cum ramis uerbi fructus exhibet beneficii, intus altam radicem figit, quia medullitus diligit; hic profecto et intus et extra bitumine linitur, quia duplici caritatis glutino cum proximis federatur. Porro autem quia de lignis leuigatis prius fieri arca precipitur, et sic deinceps ut bitumine liniatur, per hoc aperte nobis innuitur ut ligna nostra, duri uidelicet mores et inculti, prius debeant poliri per spiritualis exercitii disciplinam, ut compacte dehinc fabrice bitumen accedat. Enimuero  quandiu mores hominum asperi sunt et inculti, inaniter eis caritatis gluten apponitur, quoniam ab inuicem cito dissiliunt, dum in eis polite mortalitatis equata confederatio non tenetur.



CAPUT XII. In sermone de exaltatione sancte crucis.

Crucis mysterium illa in se diluuii arca continuit, cuius longitudinem trecentorum fuisse cubitorum Scriptura definit. Qui uidelicet numerus in Thau littera, que crucis exprimit speciem, continetur. Porro sicut Ne cum suis per aquam lignumque saluatur, 85 sic et Christi familia aqua saluatur et ligno, dum et baptismo salutis abluitur, et uiuifice crucis impressione signatur. Que uidelicet arca, ut in sacramento Christi humani corporis  uideatur equiparare mensuram, trecentos habuisse cubitos in longitudine, quinquaginta in latitudine, triginta uero in altitudine perhibetur. Trecenti namque quinquagenarium numerum sexies, et tricenarium in se decies includunt; et humani corporis longitudo, a uertice uidelicet usque ad pedes, sexies tantum habet, quam latitudo que est ad dexteram usque ad sinistram, et decies tantum quam altitudo que est ante et retro. Sic nimirum arca et in trecentenario longitudinis sue numero speciem crucis, et in totius sue dimensionis habitudine figuram tenet Dominici corporis; et, sicut septem anime donantur Ne, ut per lignum saluentur in undis, sic septem Ecclesie septiformi Spiritu  replete saluantur in Christo per lignum crucis et aquam baptismatis. Per lignum nempe nos seruituti princeps superbie subdidit; per lignum hoc humilitatis Auctor in libertatis titulos reuocauit.



CAPUT XIII. In sermone de sancto P.

»Quindecim cubitis altior fuit aqua super omnes montes, quos operuerat .« Quindenarius plane numerus, quia ex septem constat et octo, mysterium in se continet beate quietis et future resurrectionis, quoniam omnipotens Deus et octauo die cum mundum conderet, requieuit, et octauo cum redimeret, resurrexit; uirtusque huius numeri sacramentum continet specialiter in baptismo, ubi scilicet et noui de uetustate resurgimus, et deinceps  quiescere a mundani strepitus perturbatione iubemur. Hoc denique septime quietis et octaue resurrectionis mysterium non intelligunt qui uel glorie mundane iactantia, uel terrene sapientie uanitatibus intumescunt. Unde aperte hic dicitur quia »quindecim cubitis altior fuit aqua super omnes montes, quos operuerat;« montes scilicet, superbos significant et elatos. Altum ergo atque profundum resurrectionis et quietis intime sacramentum omnem transcendit intellectum sapientium superborum.



CAPUT XIu In eodem sermone.

»Reuerse sunt aque super terram euntes et redeuntes, et ceperunt minui post centum quinquaginta  dies .« Quoniam in generationis nostre mysterio septima requies cum octaua resurrectionis coniungitur, bene in Genesis libro dicitur quia reuerse fuerunt aque de terra, et ceperunt minui post centum quinquaginta dies. Septuaginta namque, quia septem, et octoginta, qui ab octo dinumerantur, simul iuncti, centum quinquaginta faciunt.



86 CAPUT Xu. In eodem sermone.

»Requieuit arca, mense septimo, uicesima septima die mensis, super montes Armenie ,« quia nimirum septenarii requies bene in baptismo commendatur. Quod uidelicet per diluuium illud figuratum esse dignoscitur, in quo, noui de uetustate  resurgentes, deinceps quiescere a mundani strepitus perturbatione iubemur.



CAPUT XuI. In libro de perfectione monachorum.

In huius quippe mundi salo iusti laborant, ubi suam reprobi possident requiem. Quam uidelicet diuersitatem bene coruus ex arca dimissus, et columba significant. »Coruus« quippe »cadaueribus insidens ad arce claustra non rediit; columba autem reuersa est, quia ubi pes eius requiesceret non inuenit .« Hic enim ubi praui quique carnalibus se uoluptatibus satiant, sancti uiri reperire nequeunt ubi ad quiescendum desiderii sui pedem ponant.



CAPUT XuII In sermone in cena Domini.


Dum mundi crimina diluuio quondam expiarentur effuso, futuri muneris columba similitudinem pretulit, cum per oliue ramum pacem terris redditam nuntiauit. Ait enim Scriptura: »Exspectatis autem septem diebus aliis, rursum dimisit Ne columbam ex arca: at illa uenit ad eum ad uesperam, portans ramum oliue uirentibus foliis in ore suo .« In emissione ac reuersione columbe septenarius numerus ponitur, quia septem esse procul dubio Spiritus sancti dona noscuntur. uespertina uero hora ad arcam columba reuertitur, quia Spiritus sanctus, qui in mundi principio ferebatur super aquas, iam uesperascente seculo sanctam repleuit  Ecclesiam.



CAPUT XuIII. In epistola ad Hirmisindin sanctimonialem; in qua dicitur quod edificium humane superbie cito destruitur.

»Cum profiscerentur de Oriente, inuenerunt campum in terra Sennaar, et habitauerunt in eo, dixitque alter ad proximum suum: uenite, faciamus lateres, et coquamus eos igni: habueruntque lateres pro saxis, et bitumen pro cemento .« Porro autem cum Christus uere sit Oriens, propheta testante, qui ait: »Ecce uir, Oriens nomen eius ,« de Oriente ueniunt qui a Christi consortio, male uiuendo, uel proximos lacerando, recedunt. Sennaar interpretatur excussio dentium, siue  fetor eorum. In campo igitur Sennaar habitant qui, non constituti in arce uirtutum sed potius in conualle uitiorum, et dentes excutiunt, ut proximos suos 87 detractionibus quasi mordicus rodant, et fetores emittunt, dum in cenose conuersationis squaloribus computrescunt. Sed eorum dentes Deus omnipotens excutit, dum peruersorum quorumlibet et facta similiter et uerba confundit. Unde et illic dicitur: »Idcirco uocatum est nomen eius Babel ;« quia ibi confusum est labium uniuerse terre, et ideo dispersit eos Dominus super facie ceterarum regionum. Recte ergo dicitur, quia superbi illi homines ac uane glorie captatores, nimirum dicentes ad alterutrum: uenite, faciamus nobis ciuitatem, et turrim, cuius culmen pertingat ad celum, et celebremus  nomen nostrum, antequam diuidamur in uniuersas terras; et habitauerunt in campo Sennaar: quod apud nos, sicut dictum est, sonat excussio dentium, uel fetor eorum. Quoniam peruersi quique, dum contra diuine legis mandata superbiunt, dum aduersus Dominum ceruicem cordis arroganter attollunt, et proximis nonnunquam damnabiliter detrahunt, et ipsi procliuius in obscene uite sterquilinio uolutantur. Et de excussione quidem dentium per Dauid dicitur: »Tu percussisti omnes aduersantes mihi sine causa; dentes peccatorum contriuisti .« Et alibi: »Deus conteret dentes eorum in ore ipsorum, molas leonum confringet Dominus .« De fetore quoque eorum alius  propheta dicit: »Computruere iumenta in stercore suo .« Et Isaias: »Erit, inquit, pro suaui odore fetor .« Enimuero quisquis uult edificium condere quod facile ruine non sit obnoxium, necesse est eum non lateres et bitumen habere, que repente dissiliant; sed lapides potius ac saxa, que parietes erigant, et calcis ac sabuli cementum, quod ipsos parietes inuiolata lapidum compage constringat. Quod ergo iam dicti Babylonii lateres pro saxis et bitumen habuerant pro cemento, carnalis uite significat edificium, ad uim uentorum uel impetum fluminum quantocius obruendum.



CAPUT XIX. In epistola ad Bonifacium Causidicum; ubi dicitur ut exteriori prudentie spiritualis sapientia preferatur.


»Prudentia huius mundi inimica est Deo: legi enim Dei non subiicitur nec enim potest .« Hinc est quod, sicut in libro Genesis dicitur quod quinque reges, qui subesse noluerunt Chodorlahomor, a quatuor regibus superati sunt, et ubi? in ualle Siluestri, que nunc est mare salis . Qui sunt enim quatuor reges, nisi quatuor uirtutes, quas Scriptura sacra nominat principales? Quid uero per quinque reges, nisi totidem sensus corporis, ac per eos exterior scientia designatur? Sicut autem ille quatuor uirtutes uelut ex originali matris sue, rationis scilicet fonte procedunt; sic iste in terrene sapientie uanitate, uelut in conualle salsuginis immorantur, ibique a suis hostibus sunt prostrati,  quia dignum est ut in anima hominis spiritualis sapientia uincat et carnalis prudentie calliditas pereat. Hinc et de Dauid legitur quia fecit sibi nomen 88 cum reuerteretur, capta Syria, in ualle Salinarum cesis duodecim millibus .



CAPUT XX. In epistola ad Alexandrum papam

»Qui tollens,« inquit Scriptura, »uniuersa hec, diuisit ea per medium, et utriusque partes contra se altrinsecus posuit; aues autem non diuisit .« Terrena quidem animalia contra se et altrinsecus opponuntur; quia terreni quique contra proximos iurgiis et contentionibus seuiunt, uel certe occultis aduersus eos odiorum fomitibus inardescunt. At contra, qui sese in altum celestis desiderii  pluma sustollunt, dum sacrificium Deo semetipsos offerunt, a mutue dilectionis glutino non recedunt.



CAPUT XXI. In epistola ad Desiderium abbatem Cusinensem.

Maligni spiritus, uel orationes nostras prauis cogitationibus polluere, uel opera bona peccati cuiuslibet attaminatione corrumpere nituntur. Unde scriptum est quia, »cum Abraham Deo sacrificium de pecoribus et uolucribus deuotus offeret, descenderunt uolucres super cadauera, et abigebat eas Abraham .« Quid enim exprimunt uolucres, nisi reprobos spiritus per era uolitantes? uolucres ergo a sacrificio nostro repellimus, cum orationem,  seu operum nostrorum uictimas, a malignis spiritibus eos fedare tentantibus, prouide custodimus.



CAPUT XXII Ad Alexandrum papam; ubi conqueritur de insolentia prauorum hominum.

»Cum sol occumberet, sopor irruit super Abraham, et horror magnus et tenebrosus inuasit eum .« Solis occubitus mundi designat casum: horror uero magnus et tenebrosus uitiorum figurat criminumque caliginem: que quotidie pestilenter inhorrescunt per estuantem reproborum hominum prauitatem. Unde et illic paulo post additur: »Cum ergo occubuisset sol, facta est caligo tenebrosa, et apparuit clibanus fumans.« Sicut enim fumus ex  igne clibani uaporantis egreditur, ita uitiorum omnium flagitiorumque caligo de camino estuantis auaritie generatur. Sicut dixit Apostolus: »Quia radix omnium malorum auaritia est .« Et hoc circa finem diei, hoc est, circa terminum mundi. Fumans ergo clibanus tenebrosam caliginem generat, quia caminus auaritie, qui in prauorum hominum pectoribus estuat, multis peruersitatum tenebris mundum pestilenter obscurat. An non mentes infelicium cecat [deest luxuria, cupiditas aut quid simile, aut auaritia], que scilicet et fidem tollit, et omnium uirtutum in eorum cordibus lumen exstinguit? Unde, cum illud premisisset Apostolus, presto subintulit: »Quam uidelicet auaritiam quidam appetentes errauerunt 89 a fide, et inseruerunt se  doloribus multis .« Multo quippe se doloribus inserunt, dum propter temporalia lucra infederabili a se inuicem simultate dissiliunt; et plerumque, dum pro corporalibus in arma concurrunt, corporibus animas exuunt. Qui uero solis celestibus inardescunt, pro doloribus, oblectationibus potiuntur, quia in fraterne caritatis dulcedine unanimiter uiuunt. Hinc est quod in illo sacrificio uespertino, quod tunc Abraham obtulit, pecora quidem terrena ab inuicem sequestrata posuit, sed uolatilia non adiunxit. Unde Scriptura: »Qui tollens, inquit, uniuersa hec, diuisit ea per medium, et utriusque partes altrinsecus contra se posuit; aues autem non diuisit .«



CAPUT XXIII. In epistola ad Leonem papam, ubi accusatum se esse conqueritur.


Si Creatoris nostri facta uigilanter attendamus, ad credenda cuiuslibet mala fidem adhibere facile non debemus; ipse enim, cuius oculis nuda et aperta sunt omnia, non dedignatus est, cum loqueretur ad Abraham super Sodomorum clamore, qui ad eum uenerat dicere: »Descendam, et uidebo utrum clamorem, qui uenit ad me, opere compleuerint; annon est ita, ut sciam?«  Quod profecto ad nil aliud dictum uidetur, nisi ut humana doceatur ignorantia, sine experimentis audita, non credere, incognita non leuiter iudicare, nec ante sententiam promere quam rem dubiam testimoniis approbare.



CAPUT XXIu. In libro Gomorrhiano.


»Et ecce,« inquit Scriptura, »miserunt manum uiri, et introduxerunt ad se Loth, clauseruntque ostium; et eos, qui foris erant, percusserunt cecitate a minimo usque ad maximum, ita ut ostium inuenire non possent .« Sodomite namque ad angelos conantur uiolenter irrumpere, cum immundi homines ad Dominum tentant per sacri ordinis officia propinquare. Sed ii profecto cecitate percutiuntur; quia iusto Dei iudicio in tenebras interiores cadunt, ita ut nec ostium inuenire preualeant, quia a Deo peccando diuisi, unde ad eum reuertantur, ignorant. Qui enim non per humilitatis iter, sed per arrogantie et tumoris anfractus ad Dominum accedere  gestiunt, patet profecto, quia unde ingressionis aditus pateat, non agnoscunt. uel quia ostium Christus est, sicut ipse dicit: »Ego sum ostium .« Qui Christum exigentibus peccatis amittunt, quasi intrare celestium ciuium habitaculum possint, estium non inueniunt. In reprobum ergo sensum traditi sunt, quia, dum reatus sui pondus in proprie mentis statera subtili consideratione non trutinant, grauissimam plumbi massam pennarum inanium leuitatem putant. Quod ergo illic dicitur: »Percusserunt eos, qui foris erant, cecitate;« hoc 90 Apostolus manifeste declarat, cum dicit: »Tradidit eos Deus in reprobum sensum.« Et quod illic subiungitur: »Ut ostium inuenire non possent;« hoc iste patenter exponit, cum ait: »Ut faciant que non  conueniunt ;« ac si diceret, ut intrare tentent, unde non debent.



CAPUT XXu. In sermone de inuentione sancte crucis.

Abraham dum immolare Deo filium uoluit, cuncta pene per ordinem passionis Christi sacramenta signauit. Sicut enim Abraham, qui pater excelsus dicitur, unicum et dilectum filium offerre Deo non dubitauit; ita et summus Pater unigenitum Filium pro nobis omnibus tradidit. Et sicut Isaac ipse sibi ligna portauit, quibus erat imponendus ; ita quoque Christus crucis sue gestauit in humeris lignum, in quo erat pro nostra salute passurus. Duo autem serui illi procul dimissi Iudeos significant; qui cum seruiliter uiuerent et carnaliter saperent,  non intellexerunt altissimam humilitatem Christi, atque ideo ascenderunt in montem, locum uidelicet sacrificii. Cur autem duo serui, nisi quia, peccante Salomone, ex una Isrelitica plebe duo facti sunt populi?  Quibus utique sepe per Prophetam dicitur: »Aduersatrix Isrel et preuaricatrix Iuda .« Asinus autem ille, quo tunc utebatur Abraham, insensata erat stultitia Iudeorum; illa plane bruta stultitia omnia sacramenta portabat; que tamen quid ferret, uelut irrationale animal ignorabat. Iam uero quid est quod dictum eis est: »Exspectate hic cum asino; postquam autem adorauerimus, reuertemur ad uos? « Audi Apostolum: »Cecitas, inquit, ex parte in  Isrel facta est, ut plenitudo gentium intraret et sic omnis Isrel saluus fieret .« Quid est enim quod dicitur: »Cecitas ex parte in Isrel facta est?« hoc est uidelicet, »exspectate hic cum asino, ut plenitudo gentium intraret:« hoc est, postquam adorauerimus, ubi uidelicet sacrificium Dominice crucis impletum, per omnes gentes fuerit predicatum. Quod autem, sequitur: »Et sic omnis Isrel saluus fieret;« hoc est, reuertemur ad uos. Quid est autem quod aries inter uepres herens cornibus inuenitur, qui pro Isaac immolatus offertur? Crux nempe cornua habet; duo siquidem ligna inuicem compinguntur, et sic crucis speciem reddunt: hinc est enim quod de Christo scriptum est: »Cornua sunt in manibus eius .« Herens ergo  cornibus aries, Christus est crucifixus inter aculeatas et uulnificas Iudeorum iniquitates. Sicut ipse per Ieremiam conqueritur, dicens: »Spinis peccatorum suorum circumdedit me populus meus hic.« Peracto sacrificio dicitur Abrahe: »In semine tuo benedicentur omnes gentes .« Et postquam Dominus dicit: »Foderunt manus meas et pedes meos;« paulo post in eodem psalmo subiecit: »Reminiscentur et conuertentur ad Dominum uniuersi fines terre, et adorabunt in conspectu eius omnes patrie gentium: Quoniam Domini est regnum, et ipse dominabitur gentium .« Oblato itaque Abraham filio, et 91 pro eo ariete immolato, appellauit nomen loci illius: »Dominus uidet.« Quia Redemptor noster, postquam in ara crucis  oblatus, mortis nostre debitum soluit, uidendum se deinceps fidelium suorum obtutibus prebuit, ut nimirum redempti omnes illum iam per fidem uideant, qui eatenus fidei oculos non habebant.



CAPUT XXuI. De Lia et Rachel, in libro De perfectione monachorum.

Porro non est obscurum quod Laban duas filias habuit, quarum iuniorem Iacob in coniugium concupiuit; ad cuius tamen amplexus peruenire non potuit, donec maiorem ignarus atque adeo inuitus accepit . Sed quia rem scientibus loquor, non mihi multis elaborandum est uerbis. Laban quippe dealbatio interpretatur; quis autem ad Dominum conuertitur, nisi ut deposita peccatorum nigredine per remissionis gratiam dealbetur? Sicut  ipse pollicetur, dicens: »Si fuerint peccata uestra quasi uermiculus, tanquam nix dealbabuntur .« Quod felix ille peccator postulabat, cum diceret: »Mundabor, lauabis me, et super niuem dealbabor .« Lia interpretatur laborans: Rachel, uerbum, siue uisum principium. Sed si Scripturam diligenter attendimus, nec uno quidem die seruisse Iacob propter Lie desiderium reperimus; sed per totas illas annorum hebdomadas pro sola Rachel seruituti subiacuit; insuper et ipsam Liam ad illius intuitum tolerauit. Quis enim ad Dominum idcirco conuertitur, ut labores, et erumnas, ac tentationum certamina patiatur? Omnis enim Dominum querentis intentio hoc sperat, ad hoc spectat,  ut ad requiem quandoque perueniat; et in summe contemplationis gaudio, uelut in pulchre Rachel amplexibus requiescat, uidelicet ut per uerbum quod audit, ascendat ad uidendum principium quod quesiuit. Sed necesse est ut hunc diuersorum certaminum labor exerceat, antequam ad quietis intime suauitatem, quam concupiscit, attingat. Prius seruitute deprimitur, ut iure postmodum ad perfecte libertatis titulos prouehatur. Septem uero annis sub dealbationis gratia seruit, cum septem ea, que ad proximi dilectionem pertinent, Decalogi mandata custodit; uidelicet ut primo timore constrictus, atque ideo seruitutis iugo depressus, saltem a uetuste legis incipiat institutis; ut nimirum parentes honoret, ut non mechetur, non occidat, non furetur,  non falsum testimonium proferat, non uxorem alterius, non rem proximi concupiscat .

Quibus rite seruatis, non mox, ut sperabat, ad contemplationis oblectamenta perducitur, ut uelut exspectata diu Rachel pulchritudine perfruatur, sed Lia sibi per noctem inopinate supponitur; quia inter humane huius ignorantie tenebras tolerantia sibi laboris iniungitur, ex qua tamen iam numerosam sobolem suscipit; quia uberes spiritualis lucri per hunc laborem fructus acquirit. Hanc itaque tolerando, ad illam quandoque 92 perueniet, quam perseueranter amat. Suadetur ergo, ut alios septem annos seruire desudet; quia profecto necesse est, ut adhuc alia septem precepta conseruet, sed iam aliquando liberior, non legalia tanquam seruus, sed  euangelica sicut gener, uidelicet ut sit pauper spiritu, sit mitis, lugeat, esuriat, sitiatque iustitiam, sit misericors, mundum cor habeat, sit postremo pacificus . Enimuero, uellet homo, si fieri posset, nullas laboris molestias agendo, uel patiendo perferre, sed protinus in ipsis sui tirocinii rudimentis ad pulchre contemplationis delicias peruenire; uerumtamen hoc non in terra morientium fit, sed in terra uiuentium. Quod significare uidetur illud, quod ad Iacob dicitur: »Non est, inquit Laban, in loco nostro consuetudinis, ut minores ante tradamus ad nuptias ;« nec absurde maior appellatur, que prior est tempore. Prior est enim in hominis eruditione labor boni operis quam requies contemplationis. Expletis itaque duabus  hebdomadibus, altera uidelicet legis antique, altera euangelice gratie, mox ad diu desiderate Rachelis peruenitur amplexus; quia quisquis pertingere ad diuine contemplationis oblectamenta desiderat, prius necesse est utriusque Testamenti peragere mandata contendat.



CAPUT XXuII. De Bala et Zelpha, in eodem libro.

Sed quia electus quisque perfectionis sue limite non contentus, filios etiam Deo gignere spirituali fecunditate desiderat, postquam coniugale fedus Iacob cum duabus sororibus iniit, ad propagandum uberioris germen sobolis ancillas quoque ad generandi usum suscipere non refugit ;  atque ut omnia spiritualibus intelligantur redundare mysteriis, ipsarum quoque ancillarum nomina sub mysticis sunt pronuntiata figuris. Nam Bala interpretatur inueterata. Sane quia intellectum spiritualis substantie nudis uerbis humana lingua nequit exprimere, quandoque doctrina sapientie per quasdam corporeas similitudines audientem nititur informare. De ueteri autem uita et carnalibus sensisibus dedita, corporee cogitantur imagines; quarum uidelicet ad docendum usus assumitur, cum aliquid ex incomprehensibili et incommutabili essentia diuinitatis auditur. Rachel itaque maluit utcunque filios ex ancilla suscipere, quam omnino sterilis permanere. Quia doctrina sapientie siue gratia contemplationis per exteriorum scientiam uel uisibilium  rerum formas auditoribus intimat quidquid de uisibilibus intra arcana mentis occultat; et sic quodammodo per ancillam filios accipit, dum per eam, que sub se est scientiam, spirituales Deo filios parit. Zelpha uero interpretatur os hians. Hec igitur ancilla illos figurat, quorum in predicatione euangelice fidei os quidem hiat, sed cor non hiat; de quibus uidelicet scriptum est: »Populus hic labiis me honorat, cor autem eorum longe est a me ;« 93 et de quibus Apostolus: »Qui predicas, inquit, non furandum, furaris .« uerumtamen ex hac ancilla heredes futuros alios Lia filios accepit; quia sepe etiam per tales predicatores actiua uita multos regni filios adoptauit; de quibus ueritas: »Que dicunt, inquit, facite: que autem  faciunt, facere nolite .« Et Apostolus: »Siue, inquit, occasione, siue Christus ueritate annuntietur, et in hoc gaudeo, sed et gaudebo .« Hoc autem in his considerandum esse perpendimus: Quia sicut Iacob solius Rachelis intuitu omnes illas mulieres accepit, ex quibus filios genuit; sic quisquis sub dealbationis gratia constitutus, fructificare Deo spirituali fecunditate desiderat, necesse est ut per omnia que agit ad contemplationis semper gratiam tendat.



CAPUT XXuIII. In epistola ad Desiderium abbatem, ubi dicitur: Cur Paulus ad dexteram, Petrus ad sinistram in pictura ponatur.

»Egrediente anima Rachel pre dolore, et imminente  iam morte, uocauit nomen filii sui Benoni, id est filius doloris mei; pater uero appellauit eum Beniamin, id est filius dextere .« Per Rachel namque, que ouis uel uisum principium dicitur, Ecclesia non immerito designatur. Que nimirum et ad instar ouis innocenter uiuit, et per studium contemplationis ad uidendam Redemptoris sui speciem medullitus inardescit. Qui de se requirentibus Iudeis ait: »Ego principium, qui et loquor uobis .« Per Beniamin uero, quo nascente, Rachel mater emoritur, designatur Paulus, quem de eius stirpe exstitisse nemo dubitat. Et bene Beniamin nascente, mater emori dicitur, quia appropinquante ad lucem noue regenerationis Saulo, persecutionibus  Ecclesia per eum grauiter impugnatur; sicut Lucas in Actibus apostolorum ait: »Saulus, inquit, deuastabat Ecclesiam, per domos intrans, et trahens uiros, et mulieres tradebat in custodiam .« Congrue itaque Rachel Benoni, id est filium doloris mei, uocat, quem Iacob Beniamin, id est filius dextere nuncupat. Quia Paulus, qui Matris Ecclesie dolor exstiterat, qui eam quodammodo dum nasceretur, impugnando peremit, a Deo Patre filius dextere est uocatus; dum per eum diuina potentia aduersus gentes, quasi per fortem suam dexteram, dimicauit, uerborum iacula ualenter intorsit, salubres cordium plagas intulit, et per eum deuictis atque prostratis hostibus, cum gloria triumphauit. Hinc est quod idem Paulus ad Galatas ait: »Cum  autem complacuit ei, qui me segregauit ex utero matris mee, et uocauit per gratiam suam, ut reuelaret Filium suum in me, et euangelizarem eum in gentibus, continuo non acquieui carni et sanguini .« Non ergo immerito filius dextere Paulus uocatur, per quem omnis gentium multitudo, que ad dexteram Dei ponenda est, ad fidei sacramenta colligitur.



94 CAPUT XXIX. Ad Desiderium abbatem, ut uacet studio contemplandi.

»Iste est Ana, qui inuenit aquas calidas in solitudine, dum pasceret asinos Sebeon patris sui .« Hoc plane, quantum ad litteram, uanum uidetur et friuolum. Quid enim ad sacram Scripturam pertinet, ut referat, quia custos asinorum  aquas reperit in deserto? Sed ubi in litteris nulla uidetur utilitas, ad spiritualem intelligentiam necesse est mens recurrat. Quid est enim per figuram, Ana in solitudine patris sui asinos pascere, nisi spiritualem quempiam uirum, cui Deus pater est, simplices fratres sub discipline remotioris studio custodire? et quid est, aquas calidas inuenire, nisi in compunctionis lacrymas, que de feruore sancti Spiritus eliciuntur, erumpere? Nam et ipsa interpretatio nominum huius figure non refugit intellectum. Onan siquidem dolor, uel tristitia eorum, siue etiam mussitatio, uel murmuratio interpretatur. Quisquis enim uere compunctionis dolore tristatur, quasi sub quadam querula mussitatione aduersum prauitatem uite sue murmurare compellitur. Sebeon  autem interpretatur stans in equitate; quod Deo congruere nemo prorsus ignorat. Ipse quippe in equitate principaliter stat, qui a iustitie rectitudine nulla necessitate coactus exorbitat. Onan ergo dum patris sui Sebeon asinos in solitudine pascit, aquas calidas reperit; quia quisquis se per uite rectitudinem Deo filium exhibet, ac de peccatis suis medullitus dolet, dum se reddit in peruigili fratrum cura sollicitum, diuino munere percipit gratiam lacrymarum. Nam et beata illa peccatrix prius pedes Domini unguento perunxit, postmodum etiam alabastrum unguenti pretiosi super caput recumbentis effudit . Caput Christi Deus: pedes Christi, serui Dei. Sicut enim  illa dum humanitati Christi dependit obsequium, ad diuinitatis attingere meruit intellectum. Sic nimirum, sic doctor Ecclesie, dum Christi membra custodit, contemplande diuinitatis gratiam percipit.



CAPUT XXX. In sermone de S. Ioanne Baptista.

»Descendit Iudas in Thamnas ad tondendas oues cum Hira opilione gregis sui Odollamite .« Thamnas autem deficiens interpretatur; per quam uidelicet Synagoga, in qua reges et prophete defecerant; simul et unctio, donec ueniret, cui repositum erat, ostenderetur. Unde et per prophetam dicitur: »Cum uenerit Sanctus sanctorum, cessabit unctio .« Quid itaque per Iudam, qui ad tondendas oues in Thamnas uenit, nisi Redemptor  noster intelligitur, qui ut oues que perierant domus Isrel exoneraret peccatis, ad Synagogam uenisse cognoscitur? Unde et sponsus ad sponsam in Canticis: »Dentes tui sicut grex tonsarum, que ascenderunt de lauacro .« 95 uenit itaque Iudas ad tondendas oues, non quidem solus, sed cum pastore suo Odollamite, cui nomen erat Hiras. Quem per Odollamitem intelligimus nisi Ioannem? Interpretatur autem Odollamites testimonium in aqua; cum hoc plane testimonio uenit Dominus ad aquam baptismatis, habens quidem testimonium maius Ioanne, sed propter infirmas oues hoc testimonio uti dignatus est in aqua. Unde cum uideret eum ad Iordanis fluenta propinquantem,  protinus exclamans, ait: »Ecce Agnus Dei, ecce qui tollit peccata mundi .« Et euangelista dicit: »Testimonium perhibuit Ioannes dicens: Quia uidi Spiritum descendentem tanquam columbam de celo, et manentem super eum; et ego nesciebam eum; sed qui misit me baptizare in aqua, ille mihi dixit: Super quem uideris Spiritum descendentem et manentem super eum, hic est qui baptizat in Spiritu sancto .« Cui scilicet uisioni etiam nomen pastoris illius aptissime congruit; interpretatur enim Hiras fratris mei uisio. Erat quippe Dominus frater Ioannis, non modo secundum semen Abrahe, sed etiam iuxta cognationem Marie et Elisabeth. uidit itaque Ioannes fratrem suum adhuc clausus in utero; uidit in baptismo; uidit oculis carnis hominem: uidit in spiritu maiestatem. Unde  et utriusque huius nominis interpretationem, Hiras uidelicet, quod est fratris mei uisio; et Odollamitis, quod sonat testimonium in aqua, idem Ioannes sub unius sententie uersiculo comprehendit, dicens: »Et ego uidi, et testimonium perhibui, quia hic est Filius Dei .«

ueniente igitur Iuda ad oues tondendas, Thamar mutat habitum, quia mutat spirituale uocabulum. Thamar quippe commutans interpretatur, nam de Synagoga fit Ecclesia. Sed iuxta litteram, idem nomen amaritudinis manet, non illius in qua Domino fel ad bibendum miles obtulit , sed eius potius in qua Petrus post lapsum amare fleuit. . Iudas autem confessio dicitur. Thamar ergo  cum Iuda dormiens, protinus concipit, quia cum confessioni amaritudo miscetur ad proferendos penitentie fructus, sancta mox Ecclesia fecundatur. Unde et Ioannes: »Facite, inquit, fructus dignos penitentie .« Qui nimirum penitentie fructus in Hierusalem primus erupit, sicque postmodum per omnem mundi latitudinem pullulauit. Hinc ueritas dicit: »Oportebat Christum pati et resurgere a mortuis die tertia, et predicari in nomine eius penitentiam et remissionem peccatorum in omnes gentes, incipiendo ab Hierusalem .« Nam et ipse meretricalis habitus confessionem significat peccatorum, siue quia Thamar ex duobus corruptis componitur uerbis, thamna scilicet, quod deficiens dicitur, et mara, quod est amaritudo. Bene  in ea amaritudo defecit, cum fecunda facta de sterili, dulcem noui germinis sobolem procreauit. Thamar igitur a non cognoscente fetatur, quia sancta Ecclesia quantum ad gentilitatem in primordio, dum noue fidei semen accipit, non agnoscitur. Unde et canitur: »Populus, quem non cognoui, seruiuit mihi « Et Isaias: »Ecce, ait, gentem quam nesciebas uocabis, et gentes que 96 te non cognouerunt, ad te current .« Porro autem, quod illi hedus per eumdem Odollamitem mittitur, quid nisi per Ioannem facta peccatorum exprobratio designatur? Quasi enim hedum meretrici portitor afferebat, cum properanti ad baptismi lauacrum turbe per increpationem dicebat: »Genimina uiperarum, quis ostendit uobis fugere ab ira uentura?«   Requirebat autem Hiras Odollamites a Thamar annulum, armillam et baculum. Per annulum, signaculum fidei; per armillam, labor operis; per baculum uero designatur requies spei. Quasi enim fidei annulum requirebat, cum diceret: »Qui credit in Filium Dei, habet uitam eternam; qui autem incredulus est Christo Filio, non uidebit uitam, sed ira Dei manet super ipsum .« An non etiam ad annulum pertinebat, cum diceret: »Qui habet sponsam, sponsus est? « Armillam uero laboris exigebat, cum diceret: »Penitentiam agite .« Baculi quoque requiem, cum presto subiungeret: »Appropinquauit enim regnum celorum .« Ac si perspicue loqueretur: Nolite sub iniuncte uobis penitentie  labore lassessere, sed potius firma spe de regni celestis appropinquatione animum roborate.

Quesiuit autem eam Iudas in biuio, sed inuenire non potuit; quia que in publico, iuxta Prophetam, et sub omni ligno frondoso fuerat prostituta , iam se in domo paterna, sub Christi uidelicet constrinxerat disciplina; nec eam peccati reperit exprobratio, quam confessionis mutauerat amaritudo. uiduitatis se uestibus induit, quia preter celestem Sponsum, qui pro ea mortuus est, alterum non admittit. Quod autem gemini apparuerunt in utero, duo sunt populi in Ecclesie gremio per sancti Spiritus gratiam generati. In ipsa uero effusione nascentium, unus manum protulit, et ligato coccino,  mox retraxit, sicque ante se nascendi alteri aditum patefecit. Quia nimirum Iudaicus populus, qui ad lucem Spiritus nasci primitus cepit, ostendit opera sua prophetarum precedentium, et ipsius Domini cruore polluta. Unde et Zara oriens interpretatur; quia Hebraicus ille populus prior ortus est ad litteram legis, sed posterior factus est ad suscipiendam gratiam Euangelii. Hoc itaque modo retraxit manum, qui nasci iam per Spiritum ceperat populus Iudeorum; et mox prorupit ac factus est primogenitus populus gentium, scilicet ut, iuxta sententiam ueritatis, futuri essent nouissimi qui erant primi, et primi fierent qui erant nouissimi. Bene igitur Phares diuisionis nomen accepit. Unde et obstetrix eo nascente clamauit: »Quare diuisa est propter te  maceria?«  Omne quippe genus humanum, quasi distorta siluarum uirgulta, aduersus uenientem in carne Dominum maceriam fecerat, et ne ad peragendum mysterium redemptionis ingrederetur, unanimiter obsistebat. Unde et Paulus: »Nos, inquit, predicamus Christum crucifixum, Iudeis quidem scandalum, gentibus autem stultitiam .« Sed gentilis populus hanc diuisit quasi nascendo maceriam, cum per Cornelium centurionem aliosque , primitias fidei, baptismi suscipiens lauacrum, sub Christi titulum conuolauit. Hanc alternitatem nascendi 97 considerabat beatus Ioannes, cum Iudeorum turbis undique confluentibus diceret: »Ne ceperitis dicere: Patrem habemus Abraham; dico enim uobis, quia potens est Deus de  lapidibus istis suscitare filios Abrahe .« Ac si patenter dicat: Gentiles populi, qui lapides sunt quia lapides colunt, primogeniti uobis fient ad regenerationis et noue gratie sacramentum; quorum uos perlegales ceremonias uidebamini tenuisse primatum.



CAPUT XXXI. In sermone de S. Luca euangelista.

»Iussit Ioseph ministris, ut implerent saccos tritico, et reponerent pecunias singulorum in saccis suis .« Que namque sunt fruges quas Ioseph fratribus contulit, nisi euangelica apostolicaque doctrina, unde uidelicet esuriens populus uiuat, unde grex Christi uiuentia salutis alimenta decerpat? Hec illa plane est pecunia, quam in ore sacci precepit imponi; hec pecunia nunc in Ecclesie mensa  proponitur, ut usura postmodum a negotiatoribus requiratur. Sed et Beniamin hoc etiam pre ceteris additur, ut sacco eius etiam scyphus cum pecunia reponatur . Quem enim Ioseph per mysterium indicat, nisi Redemptorem nostrum, quem suo iam tunc ille mysterio prefigurabat? Ait enim Scriptura: »Quia uertit nomen illius Pharao, et uocauit eum lingua Aegyptiaca, Saluatorem mundi .« Quid per fratres, nisi sancti designantur apostoli? Quid per Beniamin, nisi Paulus, qui de tribu Beniamin originem duxit? Omnes ergo fratres fruges predicationis accipiunt, quas serere per mundum debeant, et pecuniam, quam ad usure lucrum in fidei mensa proponant. Soli uero Beniamin etiam scyphus  adiicitur, ut per Paulum, quem ille signabat, non tabernaculi cyathus gentibus, sed amplum et patulum uerbi poculum propinetur. Hinc est enim quod ait: »Os nostrum patet ad uos, o Corinthii, cor nostrum dilatatum est, non angustiamini in nobis .« Ac si dicat: Quia me uobis uerbi potum per uberem scyphum large uidetis influere, et uos sitibundi cordis ad hauriendum ora, laxate, ut decurrens unda non inaniter fluat, sed capacia uasa, in que transiundantur, inueniat. De quo uidelicet potu per Isaiam Dominus dicit: »Glorificabit me bestia agri, dracones et strutiones, quia dedi in deserto aquas, flumina in inuio, ut darem potum populo meo, electo meo .« Scyphum itaque euangelice predicationis, in Beniamin datus est  Paulo, ut ipse desertum gentilitatis specialiter excolat et ariditatem eius largo sancte predicationis imbre perfundat. De quo scilicet imbre scriptum est: »Qui operit celum nubibus et parat terre pluuiam «



CAPUT XXXII. In Sermone de S. uitale.

Si inueni,« inquit Iacob, »gratiam in conspectu tuo, pone manum sub femore meo, et facies mihi misericordiam et ueritatem, ut non 98 sepelias me in Aegypto, sed dormiam cum patribus meis, etc. .« Quid est hoc, fratres mei, quid sibi uult a tanto uiro tam anxia sepeliendi corporis sollicitudo? Si enim hoc ex humana consuetudine metiamur, profecto nichil dignum tanta prophetice mentis excellentia  reperimus. Ubicunque enim corpus humanum sepeliatur, non ideo uel minus perfecta, uel minus gloriosa eius resurrectio futura procul dubio creditur; sed si mystici sacramenti profunditas in huius dubietatis caligine requiratur, perspicuum lumen intelligentie ipsi qui inuenerit orietur. Cadauera quippe mortuorum peccata significant iniuste uiuentium. Sicut enim post contactum corporum mortuorum lex precipit homines purificari , ita etiam post perpetrationem delictorum iubemur per penitentiam ablui. Hinc nimirum illa sententia dicta est: »Qui baptizatur a mortuo et iterum tangit illum, quid proficit lauatio eius?«  Baptizatur quippe a mortuo, qui mundatur fletibus a peccato, sed post baptismum mortuum  tangit, qui culpam post lacrymas repetit. Sed sepultura mortuorum remissionem significat peccatorum. Unde per Prophetam dicitur: »Beati quorum remisse sunt iniquitates, et quorum tecta sunt peccata .« Ubi ergo sepelienda erant cadauera patriarcharum, nisi in illa terra ubi erat crucifigendus cuius sanguine facta est remissio peccatorum?



CAPUT XXXIII. In sermone de inuentione sancte crucis.


»Lauabit in uino stolam suam, et in sanguine uue pallium suum .« Stola Christi et pallium multitudo est gentium, quas tunc Dominus induit, quando sibi eas per gratiam redemptionis adiunxit, sicut per Prophetam pollicetur, dicens: »uiuo ego, dicit Dominus, nisi hos omnes induam sicut uestimentum .« Stolam ergo suam Dominus in uino, et pallium in sanguine uue lauit quando, sicut botrus, in crucis ligno pependit? tunc enim ex latere eius sanguis et aqua profluxit; sed aqua nos abluit, sanguis redemit, nimirum ut exhiberet sibi sponsam non habentem maculam neque rugam .



CAPUT XXXIu. In sermone de S. Eleucadio.


»Pulchriores sunt oculi eius uino,« inquit Iacob ad filium de Christo, »et dentes eius lacte candidiores .« Oculi nempe Christi Apostoli et Euangeliste sunt, qui uniuerso corpori sancte Ecclesie lumen sapientie prestiterunt, quorum doctrina, dum rigorem atque duritiam prisce legis emollit, quodammodo austeritatem uini ueteris eorum pulchritudo precellit. Euangelica quippe precepta mandatis ueteris Testamenti longe sunt clariora. Dentes uero sancti predicatores sunt, qui conuersos homines a prauorum societate precidunt eosque in Christi corpus, tanquam in sua membra suscipiendo, quasi mandendo traiiciunt. Porro, nomine lactis, doctrina legis innuitur, que carnalem 99 populum lactis  poculo tanquam paruulos alere uidebatur. Quorum nimirum lacte candidiores sunt doctores Ecclesie, quia fortem et solidum uerbi cibum et ipsi comedunt, et aliis tradunt; de quibus ad Hebreos dicit Apostolus: »Perfectorum est solidus cibus .« Et bene candidi esse dicuntur doctores Ecclesie, quia et a prauitatis macula liberi et conspicue conuersationis uidentur operibus clari. Quapropter cauendum est, fratres mei, ne qua nos uitiorum nigredo dedecoret, qui candidos in Christi militia duces habemus. Periculose nimirum 100 rerum species fluctuant, ubi cum ducibus subsequentis exercitus insignia non concordant. Beati siquidem patres nostri promptos se exhibebant ad perferenda supplicia; nos autem, dum a proximo ledimur, compescamus  saltem animos uindicta. Moyses nempe ad ultionis indicium descendens de monte, cornutus apparuit ; super Dominum autem in mansuetudinis Spiritu columba descendit . Illi decreuerunt pro Christo propria cuncta contemnere; nos autem discamus saltem que aliena sunt non ambire.


 Finiunt testimonia libri Genesis.



INCIPIUNT CAPITULA LIBRI EXODI.

    1. De urbibus tabernaculorum Phithon et Ramesse, quas Pharao luto et palea construxit.
    2. De uirga Moysi in serpentem conuersa.
    3. Unde supra.
    4. De manu Moysi, que educta de sinu apparuit leprosa.
     5. Cum esset Moyses in itinere, occurrit ei Dominus, et uolebat eum interficere.
    6. Proiecerunt malefici Pharaonis in terram uirgas suas, que uerse sunt in dracones, sed deuorauit eas uirga Aaron.
    7. De decem plagis Aegypti: 1, de aquis in sanguinem uersis; 2, de plaga ranarum; 3, de ciniphe; 4, de muscis; 5, de nece animalium; 6, de ulceribus et uesicis; 7, de grandine et tonitruis et igne; 8, de plaga locustarum; 9, de tenebris; 10, de primogenitorum interfectionibus.
    8. Postulet uir ab amico suo, et mulier a uicina sua, uasa argentea et aurea et uestes.
    9. Sument de sanguine agni, et ponent super utrumque postem.
    10. Cum emisisset Pharao populum, non eos deduxit Dominus per uiam terre Philisthiim, que uicina erat, ne si bella in uia consurgerent, peniteret eum et reuerteretur in Aegyptum.
    11. Sumpsit Maria prophetissa soror Aaron tympanum in manu.
    12. De aquis amaris, que ligni, quod ostendit Dominus Moysi, admistione, sunt in dulcedinem uerse.
    13. De XII aquarum fontibus et LXX palmis in Helim.
    14. Quod sexta die duplex mensura iubebatur de manna colligi.
    15. Quod filii Isrel, cum uidissent manna, dicebant: Manhu, id est, Quid est hoc?
    16. Quod manna in crastinum reseruatum putrescebat.
    17. Quod pugnante Isrel contra Amalech, Moyses habens uirgam in manu brachia crexit.
    18. Quod Dominus in monte Sinai populo suo per Moysen legem dedit.
    19. Altare de terra facietis mihi.
    20. Non edificabitis mihi altare de sectis lapidibus.
    21. Facies bases argenteas, et tabulas deauratas desuper eriges.
    22. Facies columnas quatuor et bases earum uestitas argento.
    23. Ut in rationali, quod sacerdos ferebat in pectore, XII pretiosi lapides ponerentur, terni per quaternos angulos inclusi auro.
    24. Arripiens Moyses uitulum aureum igne combussit et usque ad puluerem contriuit; et in aquam spargens potum populo dedit.
    25. Quod Moyses XXIII millia hominum ob culpam conflati uituli perimere fecit.
    26. Ecce locus apud me, stabis super petram, cumque transierit gloria mea, uidebis posteriora mea.
    27. Fecit Moyses in tabernaculo uII lucernas cum emunctoriis suis et uasa.




 Finiunt capitula.



101-102 INCIPIUNT TESTIMONIA LIBRI EXODI



CAPUT PRIMUM. In epistola ad Hermisindem sanctimonialem, ubi dicitur quod edificium humane superbie cito destruitur.


Urbes ille tabernaculorum, quas Pharao luto paleaque construxit, nimirum luto, quod inquinat, palea, que destinatur ad flammas, Phiton et Ramesses sunt non sine mysterio nuncupate; Phiton siquidem interpretatur os abyssi, uel subito. Quisquis enim, iuxta Pauli sententiam, supra fundamentum, quod est Christus iehsu, ligna, fenum, stipulam nunc edificat, quale cuiusque opus sit, ignis probabit ; et quo magis in altum hec carnalis uite structura subrigitur, tanto procliuius, ueluti in abyssi uoraginem mersa, subito dissipatur. Unde scriptum est:  »Ducunt in bonis dies suos, et in puncto ad inferna descendunt .« Bene ergo dicitur et os abyssi et subito, quia de carnalis uite, que per eum innuitur, culmine non segniter, sed cito corruitur; et illud est os abyssi quod ascensus uidebatur esse fastigii, Propheta testante qui ait: Deiecisti eos, dum alleuarentur . Ramesses uero pabulum dicitur, uel tinea. Pabulum namque diaboli sunt omnes reprobi, quibus ille tanquam lupus ouibus uescitur, eorumque pernicie uelut epulis saginatur. De quibus etiam per Dauid dicitur: »Sicut oues in inferno positi sunt, et mors depascet eos .«



CAPUT II. In epistola ad Hermisindem, ubi dicitur quod edificium humane superbie cito labatur.


»Dixit Dominus ad Moysen: Proiice uirgam, quam  in manu gestas, in terram; et proiecit, et factus est serpens. Expauit illico Moyses et fugit. Et ait illi Dominus: Apprehende caudam illius, et apprehendit, factaque est iterum uirga .« Cuncti liquido nouimus quia serpens suasit homini mortem; ergo mors a serpente. Quis autem uirga, nisi Christus? de quo propheta dicit: Quia »egredietur uirga de radice Iesse .« uirga itaque in serpentem, Christus in mortem. Moyses autem expauit et fugit, quia suspenso in cruce, siue moriente Domino, omnis ille apostolorum numerus tremefactus expauit, et a certe spei ac firme fidei soliditate recessit. Quia uero cauda extrema pars est corporis, quid, nisi finem Dominice significat passionis? Moyses igitur caudam apprehendit et nichil in uirga ultra serpentis apparuit,  quia, completo Dominice passionis crucisque mysterio, et fidelis quisque tunc ad fidem rediit, et Christus, consumpta morte, idipsum in se quod fuerat per resurrectionis gloriam reparauit.



CAPUT III. In sermone de S. Columba.

»Dixit Dominus ad Moysen: Quid est quod tenes in manu tua? Respondit: uirgam. Ait: Proiice eam in terram etc. .« Quis per Moysen, nisi Iudaicus populus: et quid per uirgam, nisi potestas diuinitatis? et quid per serpentem, nisi mortalitas nostri Redemptoris exprimitur? Quia enim per serpentem mors, recte mortalis in serpente; uel certe, cum scriptum sit: »Estote prudentes sicut serpentes .« quia ipsa summa prudentia, id est  Dei Sapientia, incarnari dignata est, recte eius mortalitas in serpente figuratur. Unde et in Euangeli  de passione sua loquitur, dicens: »Sicut exaltauit Moyses serpentem in eremo, ita exaltari oportet filium hominis .« Moyses ergo uirgam tenuit, quia Iudaicus populus ante Redemptoris aduentum in diuina potestate confisus est; sed uirgam in terram proiecit, quia idem populus per patriarchas ac prophetas Dominum incarnandum esse nuntiauit. uirga ergo in colubrum uertitur, quia Redemptor noster Deus in se permanens mortalis inter homines factus est: sed Moyses colubrum conspiciens pertimuit et fugit, quia Iudaicus populus, dum Redemptorem humani generis talem uidit Dominum; credere quasi formidolosus expauit. Cui iubetur ut colubrum cauda teneat, quia perfidus ille populus, qui modo credere recusat, in extrema parte Dominici  corporis, id est, posteriori tempore sancte Ecclesie, uidelicet in fine mundi, sese ad fidem recolligit. Et columbrum cauda tenet, quia eum, quem mortalem ante despexerat, Redemptorem suum in ultima iam parte Ecclesie confitetur. Sed mox serpens in uirgam redit, quia statim ut Iudaicus populus in Redemptorem nostrum crediderit, idem Redemptor ad iudicium in potestate sue diuinitatis apparebit, ut ei iam serpens uirga sit, quia is qui in terra homo despectus est, de celo ueniens super angelos uidebitur Deus. Sicut ergo Dominus et sine lepra leprosus, et sine ueneno serpens per mysterium dicitur, ita nichilominus et sine fatuitate stultus, et sine imbecillitate perhibetur infirmus, quia nimirum sic se nostre infirmitati componit atque contemperat, ut et cum  dimicantibus certet et cum patientibus similiter supplicia toleret.



CAPUT Iu. In eodem sermone.

»Mitte, inquit Dominus, manum in sinum tuum. Qui, cum misisset in sinum, protulit leprosam instar niuis. Retrahe, ait, manum in sinum tuum; retraxit et protulit iterum, et erat similis carni relique .« Quid hoc loco per manum Moysi designatur, nisi Filius Dei? Unde dicitur in psalmo: »Fiat manus tua, ut saluet me ;« ac si diceret: Fiat ille, per 103 quem facta sunt omnia, ut, dum ille creatur, creatura a reatus sui contagio liberetur. Hec manus in sinu Patris est, sicut Ioannes Baptista dicit: »Filius, qui est in sinu Patris, ipse enarrauit  .« Sed manus hec cum de sinu prolata est, hoc est, cum per mysterium incarnationis apparuit, peccatorem eum et tanquam sceleris lepra perfusum is, unde processerat, populus estimauit. Unde dicit Isaias: »Et nos putauimus eum quasi leprosum, et percussum a Deo, et humilitatum .« Sed manus hec cum in sinum rediit, lepram prorsus amisit, quia Redemptor noster, postquam ad Patrem, calcato mortis imperio, rediit, iam in fine seculi non peccator homo, sed uere Deus et homo Iudeis omnibus apparebit.



CAPUT u. In epistola ad canonicos Fanenses.

»Cumque esset in itinere in diuersorio Moyses,  occurrit ei Dominus et uolebat occidere eum .« Mirum ualde, cur eum repente Dominus occidere uoluisse describitur, quem assecretem sibi iam et symmystem familiariter fecerat, cui consilii sui ac uoluntatis arcana panderat, et nunc in exsecutione sue obedientie dirigebat. Sed procul dubio datur intelligi quia quantamlibet contagii maculam ex diuturna Madianitarum cohabitatione contraxerat, atque idcirco terrore ac negligentie correctione purgandus erat, qui corrigendis aliis celestium mandatorum baiulus accedebat. Quod scilicet uxor eius Sephora prudenter intellexit de qua Scriptura protinus addidit: »Tulit illico Sephora acutissimam petram, et circumcidit preputium filii sui .« Absurdum quippe fuerat, si uideretur gentilis in filio qui Isrelita  erat in semetipso. Qui erga alios ad rectitudinis uiam debet instruere, ualde cauendum est ne ipse, quod absit, in aliquo uideatur errare. Hinc est enim quod Isreliticus populus ad ulciscendum scelus Beniamin zelo rectitudinis inflammatur, et tamen idem populus Beniamin gladiis ante prosternitur .



CAPUT uI. In epistola ad Bonifacium, ubi dicitur ut exteriori prudentie spiritualis sapientia preferatur.

»Proiecerunt malefici Pharaonis in terram uirgas suas, que uerse sunt in dracones: sed deuorauit uirga Aaron uirgas eorum .« uirga quippe Aaron maleficorum absorbuit uirgas, quia sapientia Christi, quam illa signabat, omnes huius mundi  sapientias annullauit mundique sapientes sui corporis, quod est Ecclesia, uisceribus couniuit. Terrenam itaque sapientiam nostram sapientia spiritualis absorbeat eamque uelut in sui corporis arcana conuertat. Absurdum namque est et satis inhonestum ut eadem prudentia eademque subtilitas rebus adhibeatur humanis que spiritualibus impenditur et diuinis.



104 CAPUT uII. De decem plagis Aegypti, in epistola ad discipulum Ioannem.

Plage autem facte in Aegypto, quia humane anime in mundo infliguntur uulnera. Unde quot plage fuerant tot precepta sunt diuinitus promulgata ut, quot sunt uulnera cordis egroti, totidem  sint medicamenta que illi ualeant adhiberi.

Age igitur; prima plaga est cum aque uertuntur in sanguinem . Porro autem iste plage non fiunt nisi in Aegypto, id est, in corde tenebroso et caligine cecitatis oppresso. Cui scilicet aque conuertuntur in sanguinem, cum ceca mens, quantum ad se, confundit ac uiolat recte fidei puritatem; sicut enim per aquam omnes de uisceribus terre segetes prodeunt, sic ex fide spiritualia proferuntur alimenta uirtutum. Tunc igitur aqua in sanguinem uertitur, cum cecitate perfidie cor insipiens obscuratur. Sicut de quibusdam dicit Apostolus: »Quia cum cognouissent Dominum, non sicut Dominum glorificauerunt, aut gratias egerunt, sed euanuerunt  in cogitationibus suis; et obscuratum est insipiens cor eorum .« Qui prime plage, hoc est, pestilentissimo uulneri, mox adhibetur primi medicina precepti: »Audi, Isrel, Dominus Deus tuus Deus unus est .« Hoc est enim medicinale uinculum, quo perfidie uulnus debeat alligari, ut hoc audiens unum solummodo Deum colas et in plures Deos marcescentis perfidie putredinem non effundas. Et iusto Dei iudicio, iuxta litteram factum est ut illius fluuii sanguine potarentur Aegyptii, in quo primitus pueri necabantur Hebrei.

Secunda uero plaga, ranarum est abundantia . Rana clamosum est animal, et in limosis uociferatur ex more paludibus; cui similes iudicantur heretici ac philosophi, qui uelut super  paludes limosas, hoc est inter turbas squalore perfidie sordidas, uanis aduersus Christum uociferantur obloquiis, et, dum per argumenta fallacie non desinunt importunis garrire clamoribus, inane quidem in auribus tedium, sed nullum mentibus uiuendi afferunt cibum. Cui morbo, qui uidelicet in anima lethaliter seuit, secundum preceptum tanquam poculum salutis occurrit. Secundum autem preceptum est: »Non assumes nomen Domini Dei tui in uanum .« In uanum namque Christi nomen assumit qui eum non Creatorem, sed tantummodo creaturam credit: »uanitati enim creatura subiecta est .« Et ideo tales homines sunt procul dubio uani, quia ueritatem Dei commutantes in mendacium, fidem adhibent uanitati.

 Tertia uero plaga ciniphes sunt . Hoc autem animal tam minutum est ac perexiguum ut dum se per erem librat et huc illucque uagabundis anfractibus instabiliter uolat, uisum cernere uolentes effugiat; in corpore tamen nostro dum sederit, pungit, adeo ut, cum eas nequeas uidere dum uolant, compellaris sentire dum stimulant; et dum circumuolantes seseque importunius ingerentes uultus nostros infestare non desinunt, uolentes quiescere non permittunt. 105 Quamobrem hec plaga uagationis et inquietudinis uitium manifeste designat. Quo uidelicet morbo quidam laborantes inutiliter huc illucque discurrunt, et uelut malis uertumnis obnoxii per impatientiam non quiescunt. Sed quoniam ciniphes iste perexigue sunt et noxie, ut non tam pondus uideantur  habere quam morsus, qui uitio uagationis inseruiunt, quod per ciniphes designatur, leue quidem arbitrantur esse peccatum, sed non leuireatus fodiuntur aculeo. Non aggrauat pondus, sed penetrat morsus, quia, quanto uitium hoc leuius deputant, tanto maiore necesse est ut peccati stimulus anime languentis interiora transfigat. Huic itaque languori tertii precepti obuiat medicina, cum dicitur: »Memento ut diem Sabbati sanctifices ;« sabbatum, id est requies. Ubi est sanctificatio sabbati, ibi procul dubio Spiritus Dei. Unde scriptum est: »Super quem requiescet Spiritus meus, nisi super humilem et quietum et trementem sermones meos?«  Pensanda sunt uerba  quia si Spiritus sanctus requiescit tantummodo super quietum, ergo deserit inquietum. Enimuero, sicut secundum preceptum refertur ad Filium, ita hoc tertium pertinet ad Spiritum sanctum, qui nichilominus tertia est in sancta Trinitate persona. Nam et illam tertiam plagam Spiritui sancto incantatores ascribunt, cum et ipsi ciniphes excitare non possunt, dicentes ad Pharaonem: »Digitus Dei est hic .« Ad colendum hoc sabbatum discipulum suum prouocabat Apostolus, cum dicebat: »Attende lectioni et doctrine .« Et alibi: »Orate sine intermissione .« Ad huius sabbati cultum Dominus nos prouocat per prophetam, cum dicit: »uacate et uidete, quoniam ego sum Dominus .« Ac si dicat: Spirituale sabbatum  colite, uagationis inquietudinem deuitate; ut per Spiritus sancti gratiam fixos, non uos ciniphes inquietent, sed spirituali sabbati cultura sanctificet. Notandum preterea quoniam tria duntaxat ista precepta in una descripta sunt tabula; alia uero septem continebantur in altera. Ista siquidem ad caritatem Dei, illa uero ad amorem pertinent proximi. Et idcirco non amplius quam due sunt tabule, quia gemine sunt caritatis impressione distincte. Tria plane precepta in una tabula, septem uero descripta fuisse in alia, ex hoc maxime colligitur quod B. Apostolus ad Ephesios ait: »Filii, obedite parentibus uestris in Domino, hoc enim iustum est. Honora patrem et matrem; quod est mandatum primum in promissione, ut bene sit tibi  et sis longeuus super terram .« Cur autem primum hoc mandatum dicitur, nisi quod in principio secunde tabule positum est? Quod etiam in promissione dicitur, quia quod in aliis preceptis non inuenitur, hoc preceptum longeuitatis promissio sequitur, premissio nimirum hoc quod dicitur: Honora patrem et matrem, ut bene sit tibi et sis longeuus super terram. Hoc ergo preceptum, quod quartum est in generali numero mandatum, in secunda tabula ponitur primum.

Cui contraria est quarta plaga, hoc est, cynomyia que dicitur musca canina . Nihil enim tam caninum est quam ignorare parentes et illis qui nos genuerunt, reuerentiam non deferre. 106 Eos etiam tanquam musce circumuolitantes canini mores  exagitant, qui, dum deferre parentibus nesciunt, per leuitatis inconstantiam a naturali grauitate recedunt, eosque tanquam canine musce dilacerant, dum se contra genitores suos, quasi ringentes et oblatrantes, per impatientiam uexant. Ut hec ergo plaga curetur, digna parentibus reuerentia deferatur.

Quinta plaga mors peccatorum est . Omnes enim qui spreto coniugali toro alienarum se mulierum feditatibus polluunt et per obscene libidinis passim fluxa resoluunt, quid aliud quam bruta dicendi sunt pecora atque a ratione spiritualis intelligentie penitus aliena? »Facti sunt enim sicut equus, et mulus, quibus non est intellectus .« Et  per Ieremiam dicitur: »Saturaui eos et mechati sunt, et in domo meretricis luxuriabantur; equi amatores in feminas emissarii facti sunt, unusquisque ad uxorem proximi sui hinniebat .« Hec ergo pecora necesse est ut funditus exstincta depereant, nisi diuine legis medicamen occurrat. Dicitur ergo: »Non mechaberis .« Hoc utique quintum preceptum quinte plage tanquam medicinalis nexus opponitur, ut dum proprio toro quisque contentus esse compellitur, nequaquam in extranee carnis amplexus intemperantia diffrenate libidinis extendatur.

Sexta plaga sunt uulnera et uesice turgentes atque feruentes . In uulneribus scilicet arguitur dolosa odientium ac purulenta malitia; in  uesicis tumens et inflata superbia; in feruore, estuans et inflammati furoris insania. Sunt enim anime quedam homicidales, in quibus he pestes oriuntur et acerrime seuiunt, easque, nisi humanum sanguinem fundant, quiescere non permittunt. Huic itaque furenti morbo et immaniter seuienti, sextum preceptum tanquam medicina celestis occurrit, quo dicitur: »Non occides ;« ut hoc quilibet audiens exortam male uoluntatis in semetipso perniciem reprimat, nec extrinsecus ad effundendi cruoris effectum conceptum malitiose conscientie uirus erumpat.

Post hec plaga grandinis ponitur, ubi scilicet grando et ignis pariter ferebantur . Porro autem duo hec contraria sunt, frigus in grandine,  calor in igne. Sic qui aliena furantur, et a fraterna caritate sunt frigidi, et ardore cupiditatis accensi. Ubi etiam fulgura atque tonitrua mista fuisse cum grandine perhibentur. Quid autem per tonitrua et fulgura, nisi pauor intolerabilis designatur? Et hoc furibus familiare est ut, primo capi, deinde puniri, tremefactis uisceribus paueant; nec tamen a semel concepte nequitie perpetratione quiescant. Iste nimirum pestes, hoc est, grando, ignis, fulgura, simul atque tonitrua, eorum corda qui clam aliena diripiunt, tanquam quedam arua deuastant, et si qua sunt, omnia bone uoluntatis fruges et germina dissipant. Huic itaque pessimo uulneri septimi succurrit medicina mandati, cum dicitur: »Non furaberis ;« ut hoc quisque cognoscens,  cordis sui segetes hac multiplici peste non perdat, sed bonorum operum frugibus anime sue cellarium repleat, implens illud apostolicum: »Qui furabatur, iam non 107 furetur, sed laboret manibus suis, ut habeat unde tribuat necessitatem patientibus .«

Octaua autem plaga locuste sunt . Per hec animalia, que segetum germina destruunt et pestifero fruges ore corrodunt, qui possunt melius designari quam bi qui fratribus detrahunt et falsum illis crimen opponunt? Nam quasi aliene segetis germen deuorant, dum fratrum suorum non modo bona supprimunt que predicare debuerant, sed ultimo etiam nota eos falsi reatus inflammant.  Rodunt itaque, quia non modo eorum uerba bona per iuuidentiam contegunt, sed eis etiam stigma ficte prauitatis inurunt. An isti tanquam locuste non rodunt, quibus per Apostolum dicitur: »Si mordetis et comeditis inuicem, uidete ne ab inuicem consumamini?«  Huic itaque plage mandatum illuc competenter opponitur, quo dictum est: »Non falsum testimonium dices .« Ut uidelicet falsus quisque testis, qui non erit impunitus, ab aliene uite morsu se reprimat, locustinos dentes abiiciat et uirentia segetis aliene germina non abrodat.

Iam nona plaga est densitas tenebrarum . Nemo magis in interiores tenebras labitur quam is qui coniugalis thalami uiolat fidem et alienam inuadere  querit uxorem. Sed has tenebras quas utique cor luxurie deditum tolerat, diuine legis splendor illustrat, cum dicitur: »Non concupisces uxorem proximi tui .« Ubi notandum quia non dicitur, non tolles; siue, non pollues, sed quod plus est, »non concupisces uxorem proximi tui.« Superius dictum est: »Non mechaberis:« hic dicitur: »Non concupisces uxorem proximi tui;« ergo de re una duo uidentur esse mandata: illic enim mechie alienum torum uiolantis effectus; hic etiam uiolare uolentis prohibetur affectus. Illic spurcus et illicitus condemnatur adulterii coitus; hic etiam adulterine concupiscentie compescitur appetitus. Et reuera ipsa concupiscentia uiolandi alieni matrimonii adulterium est, sicut Dominus ait: »Qui uiderit  uxorem alterius ad concupiscendum eam, iam mechatus est in corde suo .« Non ergo quispiam alienam concupiscat uxorem, ne palpabilium tenebrarum patiatur in corde caliginem, quam etsi forte iam patitur, coruscantem radium mandati legalis admittat et sic tenebras conscientie cecutientis abiiciat.

Postremo decima plaga est mors primogenitorum . Duos filios habet homo, nimirum cum facit opus quod ad hanc pertinet uitam, et cum spirituale quid operatur quod ad uitam tendit eternam. Sed spiritualis fructus, quasi primogenitus noster, in nostris operibus debet obtinere primatum. Unde et Dominus: »Primum, inquit, querite regnum Dei, et hec omnia adiicientur uobis .«  Ac si dicat: Gignite spiritualem fructum, qui uester sit utique primogenitus; qui uero ad huius uite pertinet necessaria, sit in hereditate secundus, huic enim primogenito cum Iacob debetur benedicto ; de Esau uero eiusque similibus Scriptura dicit: »Hereditas, ad quam in principio festinatur, in nouissimo benedictione carebit .« De his duobus liberis in Deuteronomio per figuram dicitur: »Hereditas, ad quam in principio festinatur, in nouissimo benedictione carebit .« De his duobus liberis in Deuteronomio per figuram dicitur: »Si habuerit homo uxores duas, unam dilectam 108 et alteram odiosam, genueritque ex eis liberos, et fuerit filius odiose primogenitus, uolueritque substantiam inter filios suos diuidere, non poterit filium dilecte facere primogenitum, et preferre filio odiose, sed filium odiose agnoscet primogenitum  dabitque ei de his que habuerit cuncta duplicia; iste est enim principium liberorum eius, et huic debentur primogenita .« De quibus omnibus uerbum illud hic duntaxat ducimus exponendum, quod uxor dilecta sit uita mollis, deliciosa, carnalis; odiosa autem uxor est uita spiritualis, ut pote rigida, districta et omnium carnalium delectationum illecebris inimica. Huius ergo filio primogenita debentur, quia spiritualis uite fructus illum habere meretur in premium qui est, iuxta Ioannem, »primogenitus mortuorum, et princeps regum terre, qui dilexit nos et lauit nos a peccatis nostris in sanguine suo .« Sed hic primogenitus, id est, spiritualis fructus illi procul dubio moritur, qui suis non contentus, alienis rebus intendit; quod fraterni iuris est  appetit, et bona proximi succensus auaritie facibus concupiscit. Sed decimum Legis preceptum est: »Non concupisces rem proximi tui .« Hoc igitur ille mandatum diligenter audiat, ne primogenitum perdat, ut de primogenito suo gaudeat, nequaquam quod alienum est concupiscat.



CAPUT uIII. In sermone S. Eleuchadii.

»Postulet uir ab amico suo, ait Dominus, et mulier a uicina sua, uasa argentea, et aurea, et uestes; dabit autem Dominus gratiam populo suo coram Aegyptiis .« In quo uidelicet, ne diutius immorer, mystice aurum et argentum cum uestibus petimus, unde Domino tabernaculum fabricemus, cum mundanos petas ac philosophos legimus, ut in  diuinis eloquiis luculentius proficere ualeamus; siue etiam, quod perspicacius est, aurum et argentum, anime sunt pretiose, que cum uestibus simul, id est, suis corporibus populo Dei se copulant, ut tenebrosum hoc seculum, uelut Aegyptum, deserant et terram promissam perpetue felicitatis acquirant.



CAPUT IX. In sermone de inuentione sancte crucis.

»Sument de sanguine agni et ponent super utrumque postem « Quid est, quod Isrelitica plebs postibus domorum de sanguine agni iubetur imponere, nisi ut nos prefiguret crucem Christi, qui uerus est agnus, in fronte portare? Ad uesperam siquidem immolabatur agnus; et in uespera mundi passus est Christus. Liniuntur utique postes, ne uastator  angelus audeat inferre perniciem; et nos crucis uexillum in corde gestamus et fronte, ne repentinus hostis ueniens ualeat auferre salutem, unde et securi canimus: »Signatum est super nos lumen uultus tui, Domine .«



109 CAPUT X. In Epistola ad Blancam comitissam.

»Cum emisisset Pharao populum, non eos deduxit Dominus per uiam terre Philistiim, que uicina est, reputans ne forte peniteret eum, si uidisset aduersum se bella consurgere, et reuerteretur in Aegyptum .« Ex Aegypto itaque recendentibus, e uicino pugna subtrahitur, quia derelinquentibus seculum quedam pacis tranquillitas datur; ne in ipsa  sue teneritudinis nouitate turbati atque conterriti ad ea que contempserant reuertantur. Prius ergo securitatis suauitate mulcentur, prius pacis quiete nutriuntur. Post cognitam uero dulcedinem tanto iam tolerabilius tentationum certamina sustinent quanto in Deo altius agnouere quod ament.



CAPUT XI. In sermone de inuentione sancte crucis.

»Sumpsit autem Maria prophetes, soror Aaron, tympanum in manu .« Nos quoque rubro iam mari transmisso et hoste demerso tympanum cum Maria ferre debemus. Quid est autem tympanum portare? Audi Dominum dicentem: »Qui uult, inquit, uenire post me, abneget semetipsum, et tollat crucem suam et sequatur me .« Qui enim carnem  suam cum uitiis et concupiscentiis crucifigit, qui membra sua, que sunt super terram, abstinendo mortificat , ille uere cum Maria tympanum portat, quia semetipsum a noxiis terrene uoluptatis humoribus aridum seruat.



CAPUT XII. In eodem sermone.

Preterea et illud non inconuenienter occurrit. Quod uidelicet Isreliticus populus in Mara aduersus Moysen murmurat, uociferans scilicet non se posse reperire quod bibat . Tunc ostendit Moysi Dominus lignum, quod cum ille misisset in amarissimas aquas, in dulcedinem protinus sunt conuerse. Quid enim amare ille aque, nisi occidentis littere, et dure atque insipide legis speciem tenent? Scriptum  est enim: »Constituit populo suo Dominus legem et iudicia, et tentauit eum .« Et alibi: »Ego dedi eis precepta non bona et iudicia, in quibus non uiuent .« Cui tamen legi si confessio crucis et Dominice passionis mysterium copulatur, protinus quod amarum fuerat in spiritalis intelligentie dulcedinem uertitur.



CAPUT XIII. In eodem sermone.

Notandum autem, iuxta ueritatem historie, quod, aqua in dulcedinem uersa, subinde populus uenit in Helim, ubi erant duodecim fontes aquarum et septuaginta palme. Quid 110 enim duodecim fontes, nisi duodecim sunt apostoli , quos Dominus ad hoc constituit ut arida et squalentia humani generis  pectora sue predicationis inundationibus irrigarent? Quid uero septuaginta palmarum arbores, nisi totidem sunt discipuli, quos ante faciem suam idcirco misit , ut per eos uictorie sue palmas mundus agnosceret? Et certe satis congrue uidetur consequentium rerum ordo dispositus ut primo populus duceretur ad litteram legis, a qua nimirum, dum amara fuit, transire non potuit. At postquam est per lignum uite dulcis effecta et intelligi spiritualiter cepit, illico Dei populus de ueteri Testamento ad Apostolicos fontes et palmarum arbores, id est, ad Euangelii gratiam transiit. Et bene post acceptum Decalogum septuplus predicatorum numerus constituitur, quia per septiformem sancti  Spiritus gratiam omne mandatum diuine legis impletur. Nec immerito plane predicatores crucis palmarum uidentur nomine designari, dum et ipsa crux iure dicenda sit palma; quia in ea scilicet facta est de prostrato mundi hoste uictoria; sicut de ipsa cruce sponsus ad sponsam: »Dixi, inquit, ascendam in palmam, et apprehendam fructus eius, etc. «



CAPUT XIu. In sermone de S. Eleuchadio.

»Die sexta parent, ait Dominus, quod interant, et sit duplum quam colligere solebant per singulos dies .« Sexto die duplex mensura colligi iubebatur, ut ex eo in Sabbatum medietas seruaretur. Porro autem sexta dies sexta mundi etas intelligitur, in  qua nunc sumus. In hac ergo die duplum pro uenturo Sabbato colligit, qui pro glorie celestis intuitu, ubi perpes Sabbatum et uera est requies, uerbum Dei et audit et facit. In hac duplum recondit qui et bene uiuit, et aliis exemplum salutis ostendit; siue, quod expeditius est, duplicem mensuram colligit qui tantum in bona operatione desudat, unde et hic Conditori suo eius anima placeat, et cum eo postmodum perpetualiter uiuat. Quod igitur reponebatur pro Sabbato corrumpi non poterat; quia bona opera, que pro desiderio superne quietis fiunt, perpetuo manebunt.



CAPUT Xu. In epistola ad fratres Cluniacenses.

»Cum uidissent filii Isrel manna datum, dixerunt  ad inuicem: Manhu? quod significat, quid est hoc? Quibus ait Moyses: Iste est panis, quem dedit uobis Dominus ad uescendum .« Illi ergo manna, id est, quid est hoc, ueraciter comedunt qui, dum legunt, uel audiunt, diuini uerbi mysterium solerter inquirunt. Qui nimirum intra litteralis palee thecam, dulcem intelligentie spiritualis ambiunt enucleare medullam. Hic certe quid est hoc ueraciter uescitur, qui in assidua Scripture sacre solerter inquisitione uersatur. Quasi enim questionem 111 quamdam, et quid est hoc auido cordis ore comedimus, cum ad penetranda mysteria Scripturarum uigilanter insistimus, cum epulas celestis eloquii subtiliter ruminamus.



CAPUT XuI. In sermone de S. Eleuchadio. 


Presenti necessitati hodierna cura sufficiat, nec diem crastinum sollicitudinis rancor anticipet. Isreliticus sane populus, sicut sacra testatur historia, cum manna colligeret, scaturiebat uermibus atque computrescebat, si quis infideliter agens, ex eo in crastinum reseruaret . Sic nimirum quisquis ardore cupiditatis accensus, ut tanquam corpori suo alimenta prouideat, terrenam sibi substantiam thesaurizat, huic ille uermis ebullit, qui conscientiam fodiat et arcana pectoris rodat. Enimuero ii sollicitudinum uermes, quos auaritia generat, illus denuo uermes parant, de quibus scriptum est:  »Ignis eorum non exstinguetur et uermis non morietur ,« ut ignem igne cupiditatis accendat, et uermis ex uerme procedat. Quanquam et sic ualeat non inconuenienter intelligi, quia sicut ipse Christus, qui dicit: »Ego sum uermis, et non homo ,« prouenit aliis in ruinam, aliis in resurrectionem; ita nichilominus uerbum eius fit manna mellisque dulcedo fidelibus; infidelibus autem et praue uiuentibus uermis fit, non uidelicet qui animam reficiens alat, non qui conscientiam terendo ac minitando remordeat.



CAPUT XuII. In sermone de exaltatione sancte crucis.

Habens Moyses uirgam in manu, brachia in modum crucis erexit : sicque factum est, ut  cateruarum aduersantium acies ligno et signo, hoc est, pleno crucis mysterio superaret. Hoc enim sacra testatur historia cum dicit: »Dum leuaret manus Moyses, uincebat Isrel: sin autem paululum remisisset, superabat Amalech .« Hoc plane factum non solum spiritualis intelligentie sacramentum, sed et uirtutis nobis saluberrimum conuectat exemplum. Nam dum crucem post Dominum tollimus; dum corda nostra cum manibus ad Dominum leuamus, rectores tenebrarum protinus corruunt et in ima prostrati fractis uiribus eliduntur. Si uero manus remittimus et obliti celestium terrena sectamur, protinus hostis uictor insequitur et nos amissa uictoria persequentium gladiis obtruncamur. In omni sane spirituali certamine crucis debemus  preferre uexillum, quod nimirum si uisibiliter agentes attollimus, procul dubio uictores existimus; alioquin si segniter uiuendo deponimus, ad primos persequentium impetus necesse est eneruiter concidamus. Unde et insignis ille militie spiritualis instructor Paulus ait: »Remissas manus et dissoluta genua erigite, et gressus rectos facite pedibus uestris, ne claudicans quis erret .«



112 CAPUT XuIII. In sermone synodali primo.

Sicut in monte Sinai Dominus Isrelitice plebi per Moysen legis edicta proposuit; ita in sancta Ecclesia per ministerium sacerdotum idem legislator et iudex Christiano populo uiuendi mandata depromit; Sinai quippe interpretatur rubus siue tentatio. De rubo  siquidem Dominus, ut Scriptura testatur, apparuit, et Moysi ad filios Isrel deferre mandata precepit . Et in Ecclesia Deus procul dubio cernitur, sicut eidem Moysi roganti quatenus sibi semetipsum ostenderet, pollicetur, dicens: »Ecce locus apud me, stabis supra petram; cumque transierit gloria mea, tunc uidebis posteriora mea .« Quod autem Sinai, etiam tentatio dicitur, quid per hoc aliud debet intelligi, nisi quia in Ecclesia, ibi lex datur, ibi tentatio maligni spiritus aliquando pestilenter oboritur, ut ad uiolandam recti iudicii regulam, modo spes questus obrepat, modo rigorem iustitie laus uel humane gratie fauor emolliat; modo ad nocendum, ire uel odii liuor  impellat; modo metus a libertate recte iudicandi cor reprimat, modo crudelitas mensuram digne ultionis excedat?



CAPUT XIX. G. G.

»Ait Dominus filiis Isrel: Altare de terra facietis mihi .« Altare scilicet de terra Domino facere est in nostri Redemptoris incarnatione sperare. Tunc quippe a Deo nostro munus accipitur, quando in hoc altari nostra humilitas, id est, super Dominice incarnationis fidem posuerit quidquid operatur. Altari ergo de terra oblatum munus imponimus, si actus nostros Dominice incarnationis fide solidamus. De quo altari per Isaiam dicitur: »In die illa erit altare Domini in medio terre Aegypti,  et titulus iuxta terminum eius dominii, et erit in signum et in testimonium Domino exercituum in terra Aegypti .«



CAPUT XX. In epistola ad canonicos Fanenses.

»Si autem lapideum altare mihi facies, non edificabitis illud de sectis lapidibus, si enim leuaueris cultrum tuum super eum, polluetur .« Secti quippe lapides sunt, qui fraterne societatis consortium respuunt; quod uiuere cum fratribus et conuersari concorditer nolunt. Tales autem Christus in suo non recipit corpore, quia a membrorum suorum sectos iudicat unitate. De illis porro lapidibus altare est potius fabricandum, quibus Petrus dicit apostolus: »Et ipsi tanquam lapides uiui superedificamini  in domos spirituales .« Cui uidelicet domui ille fundamentum est, preter quod non potest aliud poni; ille summitas qui factus est in caput anguli.



113 CAPUT XXI. In sermone de S. Andrea apostolo.

»Facies, ait Dominus, bases argenteas, et tabulas deauratas desuper eriges .« Quid autem per bases argenteas, nisi prophetarum uidetur ordo signari? Qui dum primi de sacramento Ecclesie sunt locuti, quasi quasdam bases eos aspicimus a fundamento consurgere et superposita fabrice pondera sustinere. Quid uero per tabulas, nisi sancti figurantur apostoli, qui extensa per mundum predicatione sunt amplissime dilatati? Apostolorum  namque doctrina, quasi quibusdam basibus prophetice predicationis innititur eorumque auctoritate ad status sui robur firmiter solidatur. Unde et coniuncte bine bases in singulis tabulis supponuntur, quia dum prophete sancti in uerbis suis inuicem de future tunc Ecclesie sacramento concordant, subsequentes apostolos edificantes edificant, et cum a semetipsis in nullo dissentiunt, illos in se robustius figunt. Nec immerito bases, quibus prophete signantur, ut ex argento debeant fundi, precipitur. Argenti quippe claritas ex usu seruatur, sine usu autem in negredinem uertitur. Prophetarum quoque dicta, antequam apostolica predicatione clarescerent, quia in usu spiritualis intelligentie non erant, dum conspici  pre obscuritate non poterant, quasi nigra remanebant; at postquam apostolice predicationis manus uaticinia obscura detersit, quidquid lucis in eis latebat inclaruit sensusque eorum mysticos in usum dedit, quia uerba iam rebus esse exposita perspicue nuntiauit. Iure igitur precipiuntur fieri et bases argentee et tabule deaurate; quia uidelicet apostolica precepta prophetarum oraculis longe sunt clariora.



CAPUT XXII. In sermone de S. Mattheo euangelista.

»Facies columnas quatuor et bases earum uestitas argento .« In argento enim quid aliud quam claritas diuini sermonis accipitur? sicut scriptum est: »Eloquia Domini, eloquia casta,  argentum igne examinatum, probatum terre .« Bases ergo argento uestite quatuor columnas tabernaculi sustinent, quia predicatores Ecclesie diuino eloquio decorati, ut in cunctis se exemplum prebeant, quatuor euangelistarum dicta et ore et operibus portant. Mattheus itaque primum obtinet locum, Ioannes ultimum. Qui nimirum et in apostolico sunt culmine constituti, et ex his que scripserunt, non auditu duntaxat, sed uisu potius atque contactu, sunt presentialiter informati, sicut unus eorum dicit: »Quod audiuimus, quod uidimus, quod oculis nostris perspeximus, quod manus nostre tractauerunt de uerbo uite .« Marcus autem et Lucas, qui euangelici catalogi meditullium sortiuntur, non quidem sunt apostoli; uerumtamen  precipuorum apostolorum alter Petri, alter Pauli relationibus sunt edocti. Omnes tamen sancti euangeliste unius auctoritatis, 114 unius sunt fidei, nec in aliquo dispares in texendis sincerissime lineis ueritatis, ac per omnem sue descriptionis articulum, inexpugnabile similiter erigunt propugnaculum aduersus omnia quarumlibet hereseon spicula premunitum.



CAPUT XXIII. In sermone de S. Bartholomeo.

Preceptum est ut in rationali, quod sacerdos ferebat in pectore, dum ingrederetur Sancta sanctorum, ponerentur duodecim lapides, terni per quaternos angulos inclusi auro, quia nimirum sancti apostoli per quadrifidum orbem de Trinitate, que Deus  est, predicarunt catholice fidei ueritatem. Qui etiam lapides auro deferuntur inclusi, quia et beati apostoli in sapientie celestis arcano perseuerant inuiolabiliter confirmati. Legitimum ergo est ut sacerdos, cum ingreditur sanctuarium, duodecim pretiosos lapides in rationali pectoris deferat, quatenus quisquis sacris altaribus appropinquat, apostolice sibimet rectitudinis exempla proponat; ut quorum ministerio fungimur, eorum uitam, in quantum preualet, imitemur; et quorum gerit officium, in eis sancte emulationis studia defigat obtutum.



CAPUT XXIu. In sermone de S. Eleuchadio.

»Arripiens Moyses uitulum aureum, quem fecerunt,  igne combussit, ad puluerem usque contriuit, fluctibusque conspergens, Isreliticum ex eo populum propinauit .« Quid est enim per figuram uitulus ille conflatilis, nisi corpus diaboli, homines scilicet in omnibus perfidie simul et idololatrie errore decepti ac sub ipso suo pestifero capite, tanquam diuersa membra sacrilega conspiratione coniuncti; super quos nimirum ille nequitie spiritus uelut auctor presidens insolenter erigitur, et tanquam caput per tyrannidem suo corpori dominatur? Aureus autem uitulus fuisse describitur, quia uidetur idololatrie ritus uelut a sapientibus institutus. Auro quippe sapientia designatur, sicut per Salomonem dicitur: »Thesaurus desiderabilis in ore sapientis .« Aureus itaque fuit uitulus, quia mundi  sapientes ante noue gratiam fidei demoniace culture fuisse probantur auctores. De quibus nimirum Apostolus: »Quia, cum cognouissent Deum, non sicut Deum glorificauerunt aut gratias egerunt, sed euanuerunt in cogitationibus suis et obscuratum est insipiens cor eorum, dicentes enim se esse sapientes, stulti facti sunt, et mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum et serpentium .« Per hanc itaque uesane sapientie uanitatem, pete, philosophi, magi, siderum rimatores omniumque disciplinarum liberalium instructi peritia, prodigiosa demoniorum solebant adorare figmenta. In uitulo igitur significatum est totum corpus, id est, omnis societas gentilium idololatrie deditorum.  115 Moyses itaque uitulum igne combussit, quia Redemptor noster, quem ille signauerat, male conspirata corda gentilium flamma sue caritatis accendit. Unde et ipse dicit: »Ignem ueni mittere in terram, et quid uolo nisi ut accendatur? « Et Propheta: »Non est, inquit, qui se abscondat a calore eius .« In mente ergo gentilium repente diuinus ignis accenditur, ut in eis irrationabilis idololatrie forma soluatur. Totum deinde corpus uituli huius in puluerem comminuitur, quia gentilis illa societas diabolice conspirationis in unum arte conflata, ad aduentum Christi quodam uelut malleo salutifere correptionis extunsa atque a rigoris sui duritia diuini uerbi est uirtute contrita; ad uerbum siquidem ueritatis salubriter comminuitur,  que male integra in superbie sue forma insensibiliter stare uidebatur. Deinde in aquam spargitur, ut Isreliticus ex eo populus bibat. Comminutus denique uitulus in aquam mittitur, quia humiliatus gentilis populus, lauacro salutiferi fontis necesse est abluatur. Quem protinus Isrelite bibunt, quia sancti predicatores Euangelii, qui uere Isrelite sunt, quos Dominicum corpus, quod est Ecclesia, transferunt in sua membra suscipiendo, quasi bibendo conuertunt; quorum uidelicet Isrelitarum primo dictum est: »Macta et manduca ;« quod tantumdem est ac si diceretur: Tere et bibe. Sic sic ille uitulus per ignem zeli, et aciem uerbi, aquaque baptismatis ab eis potius absorptus est quos conatus est  absorbere; in eos ipse transfusus est quos in sua, hoc est, diabolica tentauerat membra transferre.



CAPUT XXu. In eodem sermone.

uerumtamen, quia Moyses non in hoc metam ultionis fixit ut idolum duntaxat infringeret, sed insuper addidit ut et uiginti tria millia hominum trucidaret, mystice docuit nequaquam sufficere, si ab idololatrie cultu uel prauitate uite quisquis conuertitur, nisi et propria uitia gladio spiritus mortificare conetur. Unde et predicator egregius: »Mortificate, inquit, membra uestra que sunt super terram, fornicationem, immunditiam, luxuriam, concupiscentiam malam et auaritiam, que est idolorum seruitus .« Et notandum quia  sicut hic uitia membra nostra esse dicuntur, ita et illic qui perempti sunt cum interfectoribus suis propinquitatis necessitudine iungebantur; sicut per Moysen dictum est: »Hec dicit Dominus Deus Isrel: Ponat uir gladium super femur suum, ite et redite de porta usque in portam per medium castrorum, et occidat unusquisque fratrem et amicum et proximum suum .« Si quem ergo delectat in arma consurgere, quisquis anhelat aduersus hostium cuneos dimicare, uertat manus in se et illic plures inueniet aduersarios obtruncandos. Unde uidelicet post uictoriam non homicide fedum nomen incurrat, sed gloriosus potius triumphator appareat; unde certe non sanctuarii mereatur excludi liminibus, sed consecrans semetipsum Domino diuine gratie benedictionibus  augeatur; 116 sicut et illis dictum est: »Consecrastis, inquit, manus uestras Domino, unusquisque in filio et fratre suo, ut detur uobis benedictio .« Quod autem ii qui cesi sunt uiginti tria millia fuisse referuntur, numerus trium millium peremptorum triplicem formam indicat peccatorum. Omne quippe peccatum, aut facto, aut uerbo, aut cogitatione committimus. Sed quoniam illic et denarius numerus geminatur, datur intelligi quia sicut Decalogum preceptorum culpa carnis simul et anime seruare contempsimus, sic etiam utriusque uitia uirtutum armis atterere et mortificare debemus.



CAPUT XXuI. In sermone synodali I.

 »Ecce locus apud me est, et stabis supra petram, et tunc uidebis posteriora mea .« Quis autem iste locus, ubi statim super petram Dominus cernitur, nisi sancta intelligatur Ecclesia, ubi, dum petre fidei constanter innitimur, simul cum Apostolo gloriam Domini speculamur? Hec est enim de qua dicitur: »Super hanc petram edificabo Ecclesiam meam .«



CAPUT XXuII. In epistola ad Damianum de scurrilitate uitanda.

»Fecit Moyses in tabernaculo septem lucernas cum emunctoriis suis et uasa, ubi que emuncta sunt exstinguuntur, de auro purissimo .« Septem lucernas in tabernaculo facimus, si in mente  nostra sancti Spiritus carismata ex diuino munere componamus. Sed quia ipsis sanctis operibus, quibus per afflationem sancti Spiritus ardentes insistimus, quedam superflua se terrene corruptionis interserunt, cum lucernis etiam emunctoria necessario fiunt. Quid enim per emunctoria nisi districtio penitentie designatur? emunctorio namque quod superuacuum est in lucerna decerpitur et districtione penitentie humane prauitatis culpa deletur. Unde et Petrus quibusdam superflua perpetrantibus ait: »Penitemini igitur, ut deleantur peccata uestra ,« ac si aperte dicat: Emunctorium stringite, et excessus praui operis amputate. Recte ergo cum lucernis et emunctoria fiunt, quia etsi per sancti Spiritus gratiam bonorum  operum lumine resplendere contendimus, dum tamen humana corruptio superflua generat, penitentie remediis indigemus. Sed quoniam hec ipsa superflua,  que disciplina penitentie resecat, necessarium est ut contriti cordis fletus exstinguat, non immerito Moyses preter lucernas et emunctoria, etiam uasa fecisse memoratur, ubi que emuncta sunt exstinguantur. uasa autem nostra sunt corda, que lacrymarum semper et fletus debent esse inundatione repleta; in quibus nimirum uasis et oleum illud reconditur, de quo in Euangelio perhibetur quia: »Prudentes uirgines acceperunt oleum in uasis suis cum lampadibus .« Si ergo et hi qui claris operibus splendent adhuc tamen fletibus indigent, quid de me misero meisque similibus 117 sentiendum, qui tenebrosa multa commisimus, et bona que luceant non habemus? Quam uberrimis lacrymarum riuis debemus 118 semper affluere,  quam continuo merori necesse fuerat iugiter insudare?


 Expliciunt testimonia libri Exodi.



INCIPIUNT CAPITULA LIBRI LEuITICI.

    1. uitulum de armento masculum, immaculatum offeret ante ostium tabernaculi testimonii.
    2. Ut in omni sacrificio sal misceatur; fermentum uero, siue mel, nunquam.
    3. Tollet sacerdos pugillum simile, que conspersa est oleo, et totum thus, quod super similam positum est, adolebitque illud.
    4. In altari Moyses tabernaculum federis frequenter intrabat et exibat.
    5. Quod Nadab et Abiu, filii Aaron, obtulerunt ignem alienum coram Domino et diuino sunt igne consumpti.
    6. Quibus debeat Aaron uestibus indui quando ingreditur tabernaculum.
    7. Pontifex offerat hircum uiuentem, et posita utraque manu super caput eius, confiteatur omnes iniquitates filiorum Isrel.
    8. Omne animal, quod uel contritis, uel tusis, uel sectis testiculis est, non offeretis Domino.
    9. Ut septem lucerne iugiter ardeant in tabernaculo federis coram Domino.
    10. Comedetis uetustissima ueterum et uetera, nouis superuenientibus, proiicietis.




Expliciunt capitula.



INCIPIUNT TESTIMONIA LIBRI LEuITICI.



CAPUT PRIMUM. In sermone de inuentione sancte crucis.


»uitulum de armento masculum immaculatum offeret ante ostium tabernaculi testimonii .« Per uitulum namque, qui de armento offerri precipitur, Redemptor noster, qui de patriarcharum descendit progenie, figuratur. Hic nimirum aratro crucis sue terram carnis nostre perdomuit et ex Spiritus sancti semine uirtutum nos fruge ditauit . Hic uitulus sine macula, non in tabernaculo, sed ante ostium eius a filiis Aaron offerebatur, quia et Dominus, qui sine peccato est, sub Anna et Caipha extra portam est crucifixus. Ipse agnus, qui mundi peccata detersit . Ipse hedus, qui auctorem peccati diabolum crucis gladio iugulauit  . Ipse columba, in cuius nimirum specie Spiritus sanctus super eum ad Iordanis fluenta descendit. Ipse etiam turtur, quia perpetue castitatis auctor existit, sicut sibi a sponsa dicitur: »Speciose gene tue sicut turturis .«



CAPUT II. In sermone uirginum.

»Omnis oblatio, que offertur Domino, absque fermento fiet, nec quidquam fermenti et mellis adolebitur  in sacrificio Domini .« Quisquis enim uel rapinam in opus pietatis impendere, uel uane glorie causa bonum uidetur aliquod exercere, hic non azymam sinceritatis et ueritatis, sed fermentum malitie atque nequitie conatur offerre. Mellis quoque sacrificium Dominus non approbat, quia luxurie uoluptatem omnemque carnalis illecebre dulcedinem damnat. Sal autem omnibus precipitur oblationibus adhiberi, ut quidquid Domino super aram deuoti cordis offerimus, rationis semper atque intelligentie sapore condire studeamus. Ait enim: »Quidquid obtuleris sacrificii sale condies, nec auferes sal federis Dei tui de sacrificio tuo .« Et ut quod dicebat arctius inculcaret, et ne mens nostra fortassis aliquando insulsa desiperet, adhuc  ingeminans dicit: »In omni oblatione tua offeres sal .« Hoc plane illud est sal de quo Apostolus ait: »In sapientia ambulate ad eos qui foris sunt, tempus redimentes; sermo uester semper in gratia sale sit conditus, ut sciatis quomodo oporteat uos unicuique respondere .« De hoc sale et Dominus ait: »Si sal infatuatum fuerit, in quo condietur?«  Et de quo loquens ad discipulos: »uos estis, inquit, sal terre .«



CAPUT III. In sermone S. Donati


»Tollet sacerdos pugillum simile, que conspersa est oleo, et totum thus, quod super similam positum est, adolebitque illud in altari, in monimentum odoris suauissimi Domino .« Quid enim per similam nisi sancta electorum designatur Ecclesia? que nimirum dum conuenientibus inuicem credentium colligitur membris, quasi simila ex multis frumenti conspergitur 119 granis. Et sicut simila inter molam utramque conteritur ut a farine siligine cantabrum separetur, ita uelut inter duas legis scilicet et Euangelii molas sancta Ecclesia stringitur, ut littere superficies a medulla spiritus discernatur. Que uidelicet Ecclesia, ut reuera spiritualis  simila, dum per aquam Baptismatis adunata et oleo chrismatis est conspersa, igne quoque sancti Spiritus solidata sit, iuxta Apostolum: »Hostia Deo bene placens et perfecta .« Thure autem, quod positum super similam dicitur, eiusdem Ecclesie oratio designatur, sicut in Apocalypsi Ioannis ostenditur, cum dicit: Quia, »phiale plene odoramentorum sunt orationes sanctorum .«



CAPUT Iu. Ad Desiderium abbatem.

»Moyses tabernaculum federis frequenter intrabat et exibat .« Quid est enim quod ille crebro tabernaculum ingreditur et egreditur, nisi ut exemplum prebeat; quod is, qui intus in contemplationem rapitur, foris infirmantium negotiis frequenter  urgetur. Intus Dei arcana considerat; foris onera carnalium portat. Qui de rebus quoque dubiis semper ad tabernaculum recurrit ac coram testamenti arca Dominum consulit, formam procul dubio rectoribus prebens, ut, cum foris ambigunt quid disponant, ad mentem semper quasi ad tabernaculum adeant, et uelut coram testamenti arca Dominum consulant, si de iis in quibus dubitant apud semet ipsos intus sacri eloquii paginas requirunt. Unde et ipsa ueritas, per susceptionem nobis nostre humilitatis ostensa, noctibus in monte orationibus uacat ; die uero in urbibus per miraculorum signa coruscat; imitationis uidelicet uiam bonis rectoribus sternens, ut, si iam summa contemplanda appetunt, necessitatibus tamen infirmantium compatiendo  misceantur, quia tunc ad alta caritas mirabiliter surgit, cum ad ima proximorum se misericorditer attrahit, et quo benigne descendit ad infima, ualenter recurrit ad summa.



CAPUT u. In epistola ad Cunibertum Taurinensem episcopum, de incontinentia clericorum.

»Arreptis Nadab et Abiu, filii Aaron, thuribulis suis, posuerunt ignem et incensum desuper, offerentes coram Domino ignem alienum, quod eis preceptum non erat; egressusque est ignis a Domino et deuorauit eos, et mortui sunt coram Domino .« Quid est enim alienum ignem Domino sacerdotes offerre, nisi ardore libidinis inflammatos sacrosanctis  altaribus propinquare? Et cum Scriptura dicat: »Spiritum nolite exstinguere ;« isti, quantum in se, Spiritum sanctum, qui in eis ardere debebat, exstinguunt, et alienum ignem offerunt, dum ad altare Domini flamma libidinis estuantes accedunt; sed repente super eos ignis diuini furoris 120 accenditur, quo terribiliter exuruntur, Scriptura testante, que dicit: »Et nunc ignis aduersarios consumit .« Et certe legitimum est ut qui sordentes sacris altaribus appropinquant gladio diuine ultionis intereant; dicente ad Moysen Domino: »Docebitis filios Isrel, ut caueant immunditiam; et non moriantur in sordibus suis, cum polluerint tabernaculum meum, quod est inter eos .«



CAPUT uI. In sermone S. Georgii.


»Tunica,« inquit Dominus, »linea uestietur, feminalibus lineis uerenda celabit, accingetur zona linea, cidarim lineam imponet capiti. Hec enim uestimenta sunt sancta, quibus, cum lotus fuerit, induetur .« Quisquis enim in tabernaculo Christi, quod est Ecclesia, semetipsum Deo sacrificare contendit, necesse est, ut postquam lauacro sacri fontis abluitur, diuersis etiam uirtutum uestibus induatur, sicut scriptum est: »Sacerdotes tui induantur iustitia ;« quatenus qui in Christo per baptismum nouus homo renascitur, non iam pelliceas tunicas, mortalitatis uidelicet indices uestiat, sed deposito ueteri homine, nouum induat,  et in eo per munde conuersationis studium innouatus uiuat. Et notandum quod omnes ille uestes linee describuntur. Linum quippe ad candorem cum labore perducitur, et uirtutum uita non acquiritur sub torpore desidie, sed in laboriose potius exercitio discipline.



CAPUT uII. In sermone S. Bonifacii.

Pontifex uiuentem hircum hoc modo iubetur ex lege offerre ut, posita super caput eius utraque manu, confiteatur omnes iniquitates filiorum Isrel et uniuersa delicta atque peccata eorum, que imprecans capiti eius emittat illum in desertum . Quid est autem hircum utrique manui pontificis subiici, nisi filium hominis in similitudine carnis  peccati uenientem per uoluntatem Dei , utriusque populi, Iudaici uidelicet et gentilis, persecutione grauari? Plane utriusque se uoluit manibus subdere qui de iugo diaboli utrumque uenerat populum liberare. Quid uero est quod, post confessionem atque imprecationem omnium iniquitatum filiorum Isrel super capita eius, hircus mittitur in desertum, nisi quia is qui peccata nostra portauit, qui legis maledicta sustinuit, protinus in desertum, ubi nonaginta nouem reliquerat, ouem centesimam reportauit?  Unde et Apostolus: »Ut nos, inquit, liberaret a maledicto, ipse factus est maledictum .«



CAPUT uIII. Ad Cunibertum Taurinensem episcopum, de incontinentia clericorum.


»Omne animal quod uel contritis, uel tunsis, uel sectis ablatisque testiculis est, 121 non offeretis Domino .« Porro si tanto Deus odio habet sterilitatem in animalibus brutis, que sibi per sacerdotale ministerium offeruntur, quanto magis hanc aspernatur in sacerdotibus, qui sibi sacrificium offerunt, nimirum ut, sicut in illis fetus exigitur carnis, ita sacerdotes in alios propagines germinent castitatis.



CAPUT IX. In sermone in cena Domini.

»Precipe filiis Isrel, ait Dominus ad Moysen, ut  offerant tibi oleum de oliuis purissimum ac lucidum ad concinnandas lucernas iugiter extra uelum testimonii in tabernaculo federis; ponetque eas Aaron a uespere usque in mane coram Domino cultu rituque perpetuo in generationibus uestris; super candelabrum mundissimum ponentur semper in conspectu Domini .« Quid autem per septem lucernas in tabernaculo, nisi septem significantur Ecclesie in uno populo Christiano, in quibus nimirum oleum iubetur indesinenter ardere, quia in his sincera caritas, que per Spiritum sanctum datur, gemini debet amoris igne feruescere, et claris atque conspicuis semper operibus coruscare? Sed cum una sit procul dubio catholica et uniuersalis Ecclesia, sicut per Salomonem dicitur: »Una est columba  mea, una genitricis sue .« quid est quod in sacris eloquiis septem esse referuntur Ecclesie, nisi quia, que 122 una est per unitatem fidei, septiformis est per totidem dona Spiritus sancti? He sunt enim septem ille mulieres que, iuxta prophete uaticinium, accepere uirum unum . uir autem Ecclesie, Christus. Hoc plane sancti Spiritus oleo cuncta sacrarum Scripturarum pabula condiuntur, ut animarum nostrarum uiscera saginentur. Hoc oleum uitalibus epulis eloquii celestis infusum sapit in faucibus anime, cuius et stomachum recreat, et gustum percipientis obdulcat. Nam scriptum est: »Littera occidit, spiritus autem uiuificat .« Unde sciendum est quia omnes sacrorum uoluminum pagine sancti Spiritus oleo sunt  condite.



CAPUT X. In epistola ad Hildebrandum et Stephanum.

»Comedetis uetustissima ueterum, et uetera nouis superuenientibus proiicietis .« uetustissimum quippe nobis est primos homines Domini in paradiso conspicere; uetus autem, Isreliticum populum circumcisionis ac sacrificiorum ritum diuersarumque ceremoniarum mandata seruare. Tunc itaque uetustissima ueterum mentis ore comedimus, cum, ad instar primi parentis, Dei speciem contemplamur. uetera uero nouis superuenientibus procul abiicimus, dum Euangelii gratia coruscante Mosaice legis obseruantiam non curamus.


 Expliciunt testimonia libri Leuitici.



INCIPIUNT CAPITULA LIBRI NUMERI.

    1. Applica tribum Leui, et fac stare in conspectu Aaron, dabisque dono Leuitas Aaron et filiis eius.
    2. Quod populus colligens manna frangebat mola, siue terebat in mortario, et faciebat ex eo tortulas.
    3. Congrega mihi septuaginta uiros de senioribus Isrel, quos tu nosti quod senes sint populi.
    4. Pergentes exploratores usque ad torrentem Botri, absciderunt palmitem cum uua sua, quem portauerunt in uecte duo uiri.
    5. Item, unde supra.
    6. Tollens Aaron thuribulum, cucurrit per mediam multitudinem, quam uastabat incendium.
    7. Precipe filiis Isrel ut adducant ad te uaccam ruffam, etate integram, sine macula, que non pertulerit iugum.
    8. Aperi thesaurum tuum fontem aque uiue, ut saturati, cesset murmuratio eorum.
    9. Audite, rebelles et increduli. Num de petra hac uobis aquam poterimus eiicere?
    10. Quod Dominus misit in populum serpentes propter murmur eorum.
    11. Quod Isrel misit nuntios ad Seon dicens: Obsecro, transire mihi liceat per terram tuam.
    12. Quod precipua urbs regni Seon dicitur Esebon.
    13. Tolle cunctos principes populi, et suspende eos in patibulo contra solem, ut auertatur furor meus ab Isrel.
    14. Quod tribus Leui ad repromissionis terram peruenerit, ceteris tribubus in deserto prostratis.
    15. Quod Salphaat non filios, sed quinque tantum filias moriens dereliquit.
    16. De octo festiuitatibus, quas per unumquemque anni circulum Dominus obseruari precepit.
    17. Armate ex uobis uiros ad pugnam, qui possint ultionem Domini expetere de Madianitis.
    18. Quod filii Isrel uenientes fontem Iudicii, qui est Cades, interfecerunt omnes principes Amalech et Amorrheos.
    19. Quod Isrel in quadraginta duabus mansionibus ad hereditatis principium peruenerit.




Expliciunt capitula.



123-124 INCIPIUNT TESTIMONIA LIBRI NUMERI.



CAPUT PRIMUM. In epistola ad Alexandrum papam, ut canonicis proprietatem tollat.


»Applica, inquit Dominus Moysi, tribum Leui,  et fac stare in conspectu Aaron sacerdotis, ut ministrent ei.« Et infra: »Dabisque dono Leuitas Aaron et filiis eius, quibus traditi sunt a filiis Isrel .« Aaron quippe et filios eius quis  ambigat ius habuisse pontificum? Tribum uero Leui quis nesciat pretulisse ordinem clericorum? Leuite ergo Aaron et filiis eius a filiis Isrel dono traduntur, cum ex omni Christiano populo clericalis ordo in excubias ecclesiastici cultus assumitur et, ut assistant atque ministrent, suis pontificibus offeruntur. Sed quisquis seruus est mammone, ritus abhorret ecclesiastice discipline. Nec pretereundum est quod illic presto subiungitur: »Ego, ait Dominus, tuli Leuitas a filiis Isrel pro omni primogenito quod aperit uuluam in filiis Isrel, eruntque Leuite mei ,« ut liquido pateat clericorum ordinem Dei omnipotentis esse peculium, sicut et ipse Deus specialis est hereditas clericorum. Sed cui Deus in hereditate non sufficit, quid eum satiare possit ignorat,  quia mentis eius oculum furiosa cupiditas cecat.



CAPUT II. In sermone de cena Domini.

»Circumibat populus, et colligens manna frangebat mola, siue terebat in mortario, coquens in olla et faciens ex eo tortulas saporis quasi panis oleati .« Porro autem quasi per multa in cellario Domini dolia transitum habuimus, ut ad solum oleatum, uelut olei uasculum, peruenire possemus. Manna denique, quo plebs uiuebat Isrelitica, sacrum designabat eloquium, quo nutritur et uegetatur religio Christiana. Quod utique ueraciter oleatum est, quia mystica sancti Spiritus est unctione conspersum. Notandum uero quia idem manna, quod  in libro Numeri dicitur oleatum, in Exodo legitur non olei, sed mellis potius habuisse saporem: »Gustus, inquit, eius erat quasi simile cum melle .« Quidnam est, quod angelicus ille cibus prius dicitur mellis exhibuisse dulcedinem, et postmodum non mellis sed olei prebuisse suauitatem, nisi quod Redemptor noster, sacrarum omnium auctor et conditor Scripturarum, quem uidelicet illud manna principaliter figurabat, et ante passionem uelut mel dulcedinem exhibuit miraculorum, et post ascensionem suam tanquam oleum in discipulos suos effudit Spiritum sanctum?  Nam quasi mellis uidetur propinasse dulcedinem, dum signis atque uirtutibus coruscauit; olei uero tunc suauitatem dedisse, cum in apostolos suos sancti Spiritus paracleti  dona diffudit. Quem uidelicet ordinem Moyses congrue tenuit, cum in Deuteronomio de petra, que et nichilominus manna erat, typice decantauit: »Suxerunt, inquit, mel de petra, et oleum de firma petra .« De hoc mystice unctionis oleo sponsa ad sponsum dicit in Canticis: »Unguentum effusum nomen tuum .« Unguentum quidem effusum sponsi nomen asseritur, quia sicut a chrismate Christus, ita consequenter a Christo dicitur Christianus.



CAPUT III In Libro Gratissimo.

»Congrega mihi, ait Dominus, septuaginta uiros de senioribus Isrel, quos tu nosti quod senes populi  sint ac magistri, et duces eos ad ostium tabernaculi federis, faciesque ibi stare tecum, ut descendam et loquar tibi, et auferam de spiritu tuo, tradamque eis .« Ubi notandum quod non ait, auferes de spiritu tuo, tradesque eis; sed potius, auferam et tradam, ut profecto ostenderet quia non homo homini Spiritum sanctum tradit, sed solus ipse est qui, prout uult, gratie sue dona distribuit. Unde et paulo post subditur: »Descenditque Dominus per nubem, et locutus est ad eum, auferens de spiritu qui erat in Moyse, et dans septuaginta uiris .« De spiritu autem Moysi uiris dedisse Dominus dicitur, ut et ordinatores et ordinatos unum debere spiritum habere perspicuum doceatur, quatenus rectores Ecclesie nequaquam inter se diuersa  sentiant, unde schismata, quod absit! aut hereses pestilenter emergant, sed unum omnes concorditer doceant atque in unitate spiritus unanimiter uiuant. Porro autem, sicut septuaginta illi, quos Dominus post apostolos ordinauit , totidemque fere isti, quos cum Moysi sustentare populi onus uoluit, typum pretendebant presbyterorum; ita nichilominus Moyses primum, et, post, apostoli dignitatem uidentur obtinuisse pontificum; et, sicut neque illi ab apostolis neque isti a Moyse Spiritum sanctum accipere potuerunt, sic etiam de episcopis ceterisque ecclesiastice dignitatis ordinibus procul dubio sentiendum est: nimirum quia unus omnipotens Deus, qui eos per diuersos ordinum gradus moderaminis sui dispensatione distinxit, solus etiam, prout  ipse nouit, Spiritus sui gratiam in unumquemque diffudit. Neque enim in illa Spiritus datione aliud sibi Moyses arrogare priuilegium potuit quam quod illi uox diuina precepit, nimirum ut uiros eligeret, eosque ducens ad ostium tabernaculi, cum eis staret; hec est summa operis Moysi. Quid ergo sue uirtutis in hoc Dei munere Moyses recognoscere potuit, cum insuper et duo ex his qui descripti fuerant, Scriptura teste, in castris positi et ad tabernaculum non uenerunt, et tamen, eo nesciente, eque ut ceteri spiritum perceperunt? In eo sane quod de spiritu Moysi tolli dicitur atque 125 aliis dari, nullum Moyses dispendium sui spiritus pertulisse credendus est: uelut ab ardente lucerna lumen quelibet materia mutuetur, nullo propter hoc lucerna proprii  splendoris detrimento minuitur.



CAPUT Iu. In sermone secundo de S. Mattheo.

»Pergentes exploratores Isrel usque ad torrentem botri absciderunt palmitem cum botro suo, quem portauerunt in uecte duo uiri .« Duo scilicet uiri, duo sunt populi, Iudeus et gentilis. Hi botrum posuerunt in uecte, quia Saluatorem suspenderunt in cruce. Sed precessor quod portabat non aspiciebat; qui sequebatur intuebatur. Et Iudeorum populus, qui nos temporibus antecessit, Dominum, quem in prophetis et lege portauerat, dum obedientie uultum semper auertit, uidere non potuit; gentilis autem, qui sequitur, tanquam pre oculis positum assidue contemplatur.



CAPUT u. In sermone de natiuitate S. Marie.


Hunc plane mediatorem Dei et hominum, hominem Christum Iesum, qui per semetipsum in Euangelio testatur: »Ego sum, inquiens, uitis uera ,« botrus ille signauerat quem de terra promissionis exploratores in phalanga ad filios Isrel deferebant . Duobus autem portitoribus hinc inde suppositis, altero uidelicet precedente, altero subsequente, botrus in medio ferebatur, quia Redemptor noster, dum a Patribus ueteris Testamenti uenturus esse predicitur, a Noui uero predicatoribus iam uenisse nuntiatur, quasi botrus in phalanga defertur, ut ad capessendam superne repromissionis terram mens fidelium accendatur.  Phalanga quippe delata humeris portitorum, diuina lex est imposita ceruicibus hominum, cuius partes botrus ille medius continuauit; quia Saluator noster, »qui fecit utraque unum ,« cum euangelica doctrina legis et prophetarum mandata coniunxit. Sed qui precedebat, quod humeris portabat, oculis non uidebat; qui autem sequebatur, onus suum semper intuebatur. Per illum ergo qui precedebat, populus Iudeorum: per illum uero qui sequebatur, non incongrue designatur multitudo gentium. Ille enim per sacre Scripture paginas quasi in humeris Christum portauit, sed quia presentem in carne, impediente infidelitatis sue caligine, non cognouit, dorsum ei quodammodo in faciem misit; iste uero qui sequitur aspicit, quia gentilis  populus Redemptorem suum, in quem fideliter credit, manifeste cognoscit. Potest etiam per repromissionis terram non incongrue ipsum beatissime Dei Genitricis corpus intelligi, ex quo Redemptor noster uelut singularis botrus uoluit humanitus germinari, iuxta illud quod scriptum est: »ueritas de terra orta est .« Et bene caro beatissime uirginis terra repromissionis est dicta, que longe ante paritura Saluatorem mundi a prophetis multifariam est promissa. 126 Que uere lac et mel manauit, dum Deum et hominem intemerata uirginitate profudit. Unde et per Isaiam prophetam dicitur: »Ecce uirgo in utero concipiet et pariet filium, et uocabitur nomen eius Emmanuel; butyrum et mel comedet, ut sciat reprobare malum et  eligere bonum .«



CAPUT uI. In epistola ad Hermisindim sanctimonialem.

»Tollens Aaron thuribulum, cucurrit per mediam multitudinem quam uastabat incendium, et, stans inter mortuos ac uiuentes, thymiama obtulit, sicque deseuiens plaga cessauit .« Quem sane Aaron, nisi Redemptorem nostrum significabat? Ipse namque quoniam ad currendam uiam quasi gigas exsultauit , arrepto passionis sue thuribulo, inter mortuos et uiuentes occurrit, et obiectu crucis sue, in qua thymiama sacri corporis concrematum est, et Agnus ille celestis assatus est, uiuos ac mortuos separauit, ignisque perniciem ab  eis, quasi quidam interueniens murus, exclusit, ut uorax flamma deglutiat infideles quosque, de quibus scriptum est: »Nunc ignis aduersarios consumit, et iusti, qui fide uiuunt, incendium damnationis euadunt .« Quorum mortuorum atque uiuentium iam et ipsi latrones noscuntur fuisse primitie, inter quos Dominus crucifixus est, quorum alter electus, alter est merito perfidie reprobatus. Hoc itaque thymiama sacrificii salutaris atque singularis, quod in ara crucis oblatum est Deo Patri, mons ille fortitudinis inter mortuos uiuentesque portauit, cum odorem sue notitie per fideles et infideles effudit. Unde est illud in Canticis: »Unguentum effusum nomen tuum .« Et Apostolus: »Deo autem gratias, qui semper triumphat nos in Christo  Iesu, et odorem notitie sue semper manifestat per nos in omni loco, quia Christi bonus odor sumus Deo in iis qui salui fiunt et in eis qui pereunt; aliis quidem odor mortis in mortem, aliis odor uite in uitam .«



CAPUT uII. In sermone de inuentione sancte crucis.

»Precipe filiis Isrel ut adducant uaccam rufam, etate integra, sine macula, que nunquam pertulit iugum .« Rufa nimirum uitula caro est Saluatoris, rosea scilicet sanguine passionis. Perfecte quidem etatis Dominus ad passionem uenit; sed eius collum iugum peccati cuiuslibet non attriuit. Qui uitulam offerunt, immundi sunt; et qui Christum crucifigunt, unde mundus abluitur, ipsi  damnabiliter inquinantur. Qui uero, cinerem colligens, extra castra proiicit, mundus est; quia quicunque crucis Dominice passionisque mysterium per mundi latitudinem predicant, a peccatorum se contagio per edificationis fraterne ministerium purgant.



127 CAPUT uIII. In sermone de exaltatione sancte crucis.

»Aperi, Domine, thesaurum tuum, fontem aque uiue, ut satiati, cesset murmuratio eorum .« Neque enim tam magnificis atque diuinis uerbis elementum describeret, ex cauernis uidelicet terre profluum ac deinceps in secessuum cuniculos egerendum. Nunquid enim dignum fuit uiles aquas appellare Dei thesaurum? Sed Dei thesaurum illum  procul dubio nominat, de quo Apostolus dicit: »Quia in pectore Iesu sunt omnes thesauri sapientie et scientie absconditi .« Fontem etiam aque uiue illum perhibet, de quo dicitur: »Qui biberit aquam quam ego dabo ei, fiet in eo fons aque salientis in uitam eternam .« Alioquin qua rationis consequentia diceret: »Ut satiati, cesset murmuratio eorum,« cum postmodum idem populus murmurans dicat: »Cur eduxisti nos de Aegypto, ut moreremur in solitudine? Deest panis, non sunt aque ;« et alia multa, que prodigiosa dementia tumultuatus euomuit. Sed affectus tedio Moyses tam dure ac seditiose multitudinis, aduentum anxie flagitat Saluatoris: sicut  et tunc petierat, cum dicebat: »Obsecro, Domine, mitte quem missurus es .«



CAPUT IX. In eodem sermone.

»Congregata multitudine ante petram, Moyses ait: Audite, rebelles et increduli, num de petra hac uoltis aquam poterimus eiicere?«  Tanquam diceret: Nos non ualemus quod supra humanitatis uires est facere, quia uos non acquiescitis quod humanum est adimplere. Nec signum possumus ex uirtute diuinitatis ostendere, quia uos nunquam desinitis Deo per rebellionis contumaciam contraire. Propter peccata namque populi, quod et ipse iam fecerat, quando uidelicet in Cades largissimas aquas silicem percutiendo produxit, rursus  se facere posse diffidit: atque ideo in repromissionis terram eumdem populum, Domino prohibente, nullatenus introduxit. »Sed petra illa, iuxta Apostolum, Christus erat .« Accedit igitur uirga ad silicem, et haurienda populis aqua producitur. Adhibetur crux Christo, et omnia corda credentium gratia sancti Spiritus rigantur. Hic est enim lapis, de quo per Zacariam dicitur: »Super lapidem unum septem oculi sunt .« Quod autem petram non credendo percussit, atque ideo ad promissam terram cum populo non peruenit, populum significat Iudeorum, qui, profecto Christum Dei uirtutem esse non credens, in igno suspendit, atque ideo in terram uiuentium intrare non meruit.



CAPUT X. In eodem sermone.


»Murmurante aliquando populo aduersus Moysen, ac dicente: Deest panis, 128 non sunt aque, anima nostra iam nauseat super cibo isto leuissimo; tunc immisit in eos Dominus ignitos serpentes. Cumque penitentia ducti indulgentiam peterent, ex precepto Domini fecit Moyses serpentem eneum, et pro signo posuit; ad quem quicunque percussi fuerant aspicientes protinus sanabantur .« Enimuero per consilium serpentis est homo delapsus in mortem; es uero ceteris metallis durabilius inuenitur. Aeneus itaque serpens Dominum figurauit, qui infusum nobis uenenum diabolice suggestionis abegit. Et apte eneus serpens, ut per serpentem mortuus, et per es Dominus significaretur  eternus. Qui enim ex humanitate crucis supplicium pertulit, ex diuinitate perpetuus et impassibilis uiuit. Porro autem serpens eneus similitudinem quidem serpentis habet, sed uenenum serpentis non habet. Et Redemptor noster in similitudine quidem carnis peccati apparuit, sed peccati uenenum in eo locum habere non potuit, quippe, »qui peccatum non fecit, nec dolus inuentus est in ore eius .« Nec pretereundum est quod congrue satis mansio illa, ubi hec facta sunt, Salmona dicitur, que uidelicet imaguncula interpretatur; quia illic nimirum, in huius enei serpentis forma, imago est nostri Saluatoris expressa. Unde et idem Saluator ait: »Sicut exaltauit Moyses serpentem in deserto,  ita exaltari oportet filium hominis, ut omnis qui credit in illum non pereat, sed habeat uitam eternam .« Recte ergo serpens eneus pro signo ponitur, et populus aspiciens a morsu serpentium liberatur, quia quicunque in Saluatorem, qui in cruce suspensus est, ex desiderio imitationis intendunt, omne mox uirus et lethiferos morsus ueternosi serpentis euadunt. Et notandum quod serpens ille pro signo dicitur positus. Nam et Simeon ille iustus, delato ad templum Domino, uaticinans ait: »Ecce positus est hic in ruinam et in resurrectionem multorum in Isrel, et in signum cui contradicetur .« In signum namque contradictionis Redemptor noster est positus, quia in cruce erat pro humani generis salute passurus.  Cui nimirum cruci omnis mundi sapientia contradixit, sed Regi per eam glorie triumphanti tandem deuicta succubuit, sicut in Actibus apostolorum dicitur: »De secta autem hac scimus quia ubique ei contradicitur .«



CAPUT XI. In sermone S. Christophori.

»Misit Isrel nuntios ad Seon, dicens: Obsecro ut transire mihi liceat per terram tuam; non declinabimus in agros et uineas; non bibemus aquas ex puteis, uia regia gradiemur donec transeamus terminos tuos .« Qui concedere noluit ut transiret Isrel per fines suos; quin potius, ut eadem sacra testatur historia, exercitu congregato, Seon egressus est obuiam in desertum, et uenit in Isaar  [Iasa] pugnauitque contra Isrel, a quo percussus est in ore gladii, et possessa est terra eius ab Isrel. Sed quod tunc sub Moyse fuit historialiter factum, sub Christo quotidie fit per 129 spiritualis militie sacramentum. Hanc enim pugnam ille tum populus adumbrabat, quia nunc sancta Ecclesia iugiter contra diabolum dimicat. Seon quippe duplicem habet interpretationem. Dicitur enim arbor infructuosa, dicitur et elatus. Quis enim est iste elatus, quis est iste superbus, nisi reprobus ille Spiritus, qui dicit: »In celum conscendam, super astra celi exaltabo solium meum; ascendam super altitudinem nubium, et similis ero Altissimo?«  Quis, inquam, iste elatus est, nisi ille, de quo Scriptura dicit: »Quia ipse est rex super omnes filios superbie?«  . Adeo ut, iuxta Apostolum, »in templo Dei aliquando sedeat, ostendens se tanquam sit Deus .« Quod autem idem sit arbor infructuosa, expositione non indiget, dum ipse tanquam lignum aridum eternis sit ignibus deputatus. Hic itaque Seon rex est Amorrheorum. qui et ipsi interpretantur uel in amaritudinem adducentes. Nam quicunque maligno spiritui per reprobam uitam subiacent eiusque ditionis legibus parent, loquentes quidem sunt, sed non sapientes. Plerique scilicet amatorum mundi, dum in terrena sunt sapientia uacui, per leporem exterioris eloquentie sunt diserti. De quibus per Salomonem dicitur: »Omnis labor in ore hominis, sed anima eius non implebitur  .« Sanctorum autem regnum non est in sermone, sed in uirtute. Sed qui sunt eloquentes, iidem sunt et in amaritudinem adducentes, quia, sicut sancti quique celestis eloquii mella distillant, sic reprobi quilibet suis auditoribus uirus terrene uersutie amaritudinemque propinant. Istis enim in persona sancte Ecclesie dicitur: »Fauus distillans labia tua, sponsa .« Qui etiam in figura eiusdem Ecclesie concinunt: »Quam dulcia faucibus meis eloquia tua, super mel et fauum ori meo!«  De quorum etiam doctore sponsa dicit in Canticis: »Guttur eius dulcedines, et totus concupiscentia .« De illis autem e contrario dicitur: »Quia linguis suis dolose agebant; uenenum aspidum sub labiis eorum .« Ubi mox sequitur: »Quorum os maledictione et amaritudine plenum est .«

Unde et uineam illam Dominus per prophetam conqueritur in amaritudinem esse conuersam ; que nimirum illi, a quo dudum perceperat terram lactis et mellis, postmodum obtulit amaritudinem aceti simul et fellis . Horum itaque loquentium, uel in amaritudinem adducentium, Seon rex est, qui elatus asseritur, quia uaniloquis et amaris huius mundi amatoribus diabolus auctor superbie principatur. Unde et ipse princeps mundi dicitur , illius uidelicet de quo dicit Ioannes: »Mundus in maligno positus est .« Et Dominus promittit illum discipulis Spiritum mittendum, quem hic mundus  non potest accipere . Dicit ergo Isrel ad Seon: »Transire nobis liceat per terram tuam; non declinabimus in agros et uineas .« Nos, plane nos sumus, qui per hunc mundum ad terram cupimus transire uiuentium. Nos, inquam, per terminos superbi regis humiliter incedere uolumus ad patriam diuine promissionis. Et quoniam Hebreus interpretatur transiens, nos qui discipuli sumus illius »qui non habitauit, sed pertransiuit benefaciendo et sanando omnes oppressos a diabolo, quoniam 130 Deus erat cum illo ,« nunquam nos habitaturos cum Seon rege promittimus, sed uia tantummodo regia processuros nos esse spondemus. Sed quando nos regi Seon ista promisimus? Quando cohabitationi eius repudium  dedimus? quando diuisionis eterne fedus cum eo pacti sumus?

Recolamus itaque diem sacri baptismatis; ipsum noue regenerationis exordium ad memoriam reducamus, et ibi nos procul dubio renuntiasse diabolo ac cunctis eius pompis et operibus inuenimus. Commemoret unusquisque fidelium, cum primum ad fontem lauacri salutaris accessit, cum signacula fidei prima suscepit. Nonne, per catechismum sacerdotalis officii, his usus est uerbis quibus se significaret lethiferas mundi huius cupiditates abiicere, ac diabolice societatis contubernium profiteretur a se funditus abdicare? Et hoc est quod in historie sermonibus adumbratur, quia non declinabit Isrel,  neque in agrum regis Seon, neque in uineam, neque de lacu eius se pollicetur aliquo modo potaturum. Per agrum scilicet, operis exercitium; per uineam et lacum, uanarum artium intelligitur poculum, astrologie scilicet, magice, necromantice et quidquid est quod uanum aliquid uel sacrilegum dogmatizat contra catholice fidei pietatem. De quibus utique pestilentibus poculis contra peruersum populum per Ieremiam Dominus conqueritur, dicens: »Duo mala fecit populus meus; me dereliquerunt, fontem aque uiue, et foderunt sibi cisternas dissipatas, que continere non ualent aquas .« De quibus et per Salomonem dicitur: »Aque furtiue dulciores sunt .« Habet autem Isrel fontes suos: »In ecclesiis, inquit,  benedicite Deo Domino de fontibus Isrel .« Superbi ergo Seon aquas respuat, hereticorum dogmatum fluenta contemnat, et »hauriat aquas in gaudio de fontibus Saluatoris .« Qui enim dirupit fontes et torrentes , hic in Euangelio dicit: »Qui biberit aquam quam ego do, flumina de uentre eius fluent aque uiue .« Sed et uia regia, sicut est pollicitus, gradiatur: »uia, inquit, regia gradiemur.« Que est autem uia regia, nisi illa que dicit: »Ego sum uia?«  Qui etiam in ipso passionis sue articulo se regem perhibet, dum ait: »Tu dicis, quia rex sum ego .«

Promisimus ergo superbo regi Seon eius fluenta non bibere, non in agros uel uineas declinare, regia  uia nos incedere, hoc est, ad Christum per ipsum properantes, ab omnibus diaboli pompis et operibus abstinere. Sed elatus ille Seon exercitum colligit, et Isrel per suos fines habere transitum non permittit. Quis est autem populus ille quem Seon congregat aduersus Isrel, nisi reprobi quique qui persequuntur Ecclesiam? Ex his sunt tyranni, duces et principes mundi, qui uel catholicis uiris per hereticam prauitatem opponunt contradictionis obstacula, uel sanctis martyribus moliuntur inferre tormenta. Sed quid ad hec facit Isrel? Interrogemus historiam: »uenit, inquit, in Issar [Iasa], et pugnauit contra eum .« A quo percussus est Seon in ore gladii, et possessa est terra eius ab Arnon usque Laboch [Ieboc]. Ecce superbus,  ecce elatus congressus est, sed contritus commisit et perdidit, in arma prosiluit et succubuit. Qui noluit 131 dare uiam, perdidit uitam, et dum contempsit annuere publice uie transitum, amisit proprium regalis glorie principatum. Isrel autem, qui transitum non obtinuit, ad hereditarie possessionis iura peruenit; et, cui transire non licuit, de uia patriam fecit.

Sed ubi, queso, fratres mei, ubi hec est peracta uictoria? Felix scilicet locus, qui tante glorie meruit uidere triumphum! Ubi, inquam, superbum regem obtinuit Isrel? In Issaar. Issaar autem interpretatur mandati adimpletio. Et nos, si ad hunc locum Deo duce pertingimus, diabolum procul dubio,  qui caput et origo est superbie, superamus. Tunc enim diabolum uincimus, cum Redemptoris nostri mandata complemus, quanquam quod est diabolum uincere, hoc ipsum sit diuina mandata complere. Nam, dum carnis illecebras frangimus, dum prauis uiscerum passionibus reluctamur, dum diuine iussionis imperio subdimur, et non nostra uota sed illius iussa seruamus, tunc absque dubio mundi principem et totius nequitie debellamus auctorem. Tunc apostolica illa oratio completur in nobis, quando dicitur: »Deus autem pacis conterat Satanam sub pedibus uestris .« Et illud nobis Dominus quod promisit impertit: »Ecce dedi uobis potestatem calcandi supra serpentes et scorpiones, et super omnem uirtutem inimici, et nichil  uobis nocebit .« Sed cum Seon exprimat antiquum hostem, populus autem eius quosque reprobos, uel Ecclesie persecutores, qui armis ab Isrel, hoc est, a sanctis predicatoribus sunt prostrati, quo mucrone perfossi, quo denique gladio sunt perempti? Sed audi Apostolum, spiritualis utique militie ducem, et strenuum intestini prelii bellatorem: »uiuus est, inquit, sermo Dei, et efficax et penetrabilior omni gladio ancipiti, pertingens usque ad diuisionem anime ac spiritus, compagum quoque ac medullarum, et discretor cogitationum et intentionum cordis .« Hunc diuisionis gladium euaginabat dux et auctor ille certaminum ac Dominus bellatorum, cum dicebat: »Nolite putare quia ueni mittere pacem in terram;  non enim ueni pacem mittere, sed gladium .« Audisti gladium diuidentem; audi consequenter et ipsam diuisionem: »ueni, inquit, separare hominem aduersus patrem suum, et filiam aduersus matrem suam, et nurum aduersus socrum suam; et inimici hominis domestici eius .« Hoc itaque gladio et Seon est peremptus, et omnis eius exercitus communi cede prostratus, quia nimirum gladio spiritus, quod est uerbum Dei , et diabolus corruit, et subiectus sibi populus ab infidelitatis sue uita defecit.

Cum itaque Scriptura perhibeat quod illi in ore gladii sunt perempti, de istis non incongrue dici potest quoniam interfecti sunt gladio oris. Et cum Dominus dicat »quia princeps mundi eiicietur foras  ,« mox ut Seon eiicitur, illico per omnem mundi latitudinem Isrel, id est sancta Ecclesia, propagatur; mox enim ut cum principe suo infidelitas exstincta collabitur, fides triumphantis Ecclesie dilatatur: et qui fuerant eatenus exsules, fiunt post uictoriam possessores. Unde et eidem Ecclesie per Isaiam dicitur: »Populus autem tuus, omnes iusti, in perpetuum 132 hereditabunt terram .« De quo populo et postmodum dicit: »Et habitabunt, et plantabunt uineas, et comedent fructus earum .« Adhuc etiam idem propheta quod sancta debet Ecclesia per fines gentium dilatari manifeste denuntiat: »Dilata, inquit, locum tentorii tui, et pelles tabernaculorum tuorum extende;  ne parcas, longos fac funiculos tuos, et clauos tuos consolida .« Cur autem hec agere debeat, aperit, cum subiunxit: »Ad dexteram enim et ad leuam penetrabis, et semen tuum gentes hereditabit .« Omnis ergo terra Seon cecidit in hereditatem Isrel, qui dum princeps mundi huius gladio diuini uerbi confossus egreditur, sancta uniuersalis Ecclesia per eiusdem mundi terminos dilatatur. Nec pretereundum arbitror esse quod dicitur quia possessa est terra eius ab Arnon usque Laboch [Iaboc]. Arnon itaque, que est initium regni Seon, interpretatur maledictiones eorum. Omnis enim mundus, qui ante Saluatoris aduentum sub diaboli premebatur imperio, maledictionis habebat originem, quia benedictionis ignorabat auctorem; de  quo nimirum per Prophetam dicitur: »Benedictionem dabit qui legem dedit .« Unde et Apostolus ait: »Quicunque enim ex operibus legis sunt, sub maledicto sunt .« An non maledictionis habebamus initium, de quibus dicitur: »Eramus, inquit, natura filii ire, sicut et ceteri .« Finis autem regni illius est Laboch, quod interpretatur luctamen. Necesse est enim omnes qui uolunt exire de regno diaboli et eius fines euadere, tentationum ingruentium certamina tolerare. Quod si quisquam legitime certauerit, et uiriliter obluctatus euicerit, iam non erit Laboch ciuitas Seon, sed ciuitas Isrel; non scilicet qui in carne sit Isrel, nec in manifesto Iudeus, sed qui in Christo sit Isrel, circumcisus corde, non  carne.



CAPUT XII. In epistola ad u. episcopum et eius canonicos, de quinque sensibus corporis cohibendis

Precipua quidem urbs regni Seon uocatur Esebon, que nimirum cogitationes interpretatur; per quod datur intelligi quia maxima pars diabolice potestatis in cogitationibus regnat. Per Seon quippe nequitie spiritus figuratur; sed Esebon ex ditione Seon in Isrelitarum iura transfertur, cum cogitatio nostra, que superbie peste tumuerat, ad reprehensionis sue iudicium per gratiam seuere humilitatis inclinat, ut, que se dudum arroganter extulerat, iam sua diiudicans ac diligenter examinans, humiliter reprehendit. In Cades ergo, qui est fons iudicii,  Amalecitas et Amorrheos gladio uorante deiicimus; quia tunc uitiorum omnium barbariem sternimus, tunc potestates ereas inuictissime debellamus, si et innocenter uiuimus, et tamen reos nos ac peccatis obnoxios iudicamus, dicentes cum Apostolo: »Si dixerimus quia peccatum non habemus, nosmetipsos seducimus, et ueritas in nobis non est .« Et tunc Esebon, quam cogitationes interpretari diximus, in Isrelitarum cogitur transire 133 dominium; cum mens nostra de superbia uel omni terrena concupiscentia transfertur in amorem regni celorum. Cogitationum quippe certamen nunquam Christi potest deesse militibus, quoniam operis nostri nos rectitudo non liberat, si prauis suis  cogitationibus mens armata uirtutibus non resultat. Sufficiebat quidem legis antique cultoribus ut recta duntaxat extrinsecus agerent; nobis autem Euangelio terribiliter intonante precipitur ut, dum operibus prauis exuimur, etiam cogitationibus peruigiles obluctemur. »Audistis, inquit, quia dictum est antiquis: Non mechaberis. Ego autem dico uobis quia quicunque uiderit mulierem ad concupiscendum eam, iam mechatus est eam in corde suo .« Hinc est quod Ioannes Baptista, per quem lex uetus exprimitur, zonam pelliceam in lumbis habuisse perhibetur . Saluator noster, qui auctor est Euangelii, inter septem candelabra aurea uisus est a Ioanne uestitus podere et precinctus ad mamillam zona aurea . Quid  est ergo zona pellicea circa lumbos, nisi quod antiquis dictum est: »Non mechaberis?«  Et quid est zona aurea ad mamillam, nisi quod Christiane fidei cultoribus dicitur: »Qui uiderit mulierem ad concupiscendum eam, iam mechatus est eam in corde suo?«  Hinc etiam per prophetam diuina uoce precipitur: »Leua, Hierusalem, a malitia cor tuum. Usquequo morabuntur in te cogitationes noxie?«  Et alibi: »Attendi, inquit, et auscultaui, nemo quod bonum est loquitur .« Et Salomon ait: »Spiritus sanctus discipline effugiet fictum, et aufert se a cogitationibus que sunt sine intellectu .« Arripiamus ergo gladium spiritus, et contra cogitationum nos infestantium cuneos infederabiliter dimicemus.



CAPUT XIII. In eadem epistola.


Cum Isreliticus ille populus initiatus esset Beelphegor in deserto, et in scorta Moab turpiter corruisset, iratus furore Dominus aduersus Isrel dixit ad Moysen: »Tolle cunctos principes populi et suspende eos in patibulis contra solem, ut auertatur furor meus ab Isrel .« Quid est quod populus in luxurie uoraginem labitur, et in eorum prepositos uindicatur? Subditi delinquunt, et principes in patibulis suspenduntur? Scilicet alius est qui peccat, alius ille qui uapulat. Cur hoc, nisi quia culpa subditorum in prepositorum redundat opprobrium, et quod ab ouibus erratur, negligentie pastoris  ascribitur? Et uide quam formidolosa sit conditio presidentium, ut non modo pro suis, sed et pro subditorum puniantur offensis. Arguit eos Moyses, quia lex Dei negligentie illos ac torporis accusat. Qui suspendit eos ad solem, quoniam ad examinandum producuntur, et arguuntur a luce: »Omnis enim, ut Dominus ait, qui mala agit, odit lucem, et non uenit ad lucem, ut non arguantur opera eius; qui autem facit ueritatem, uenit ad lucem .« Ad lucem quippe uenit qui occulta sua per pure confessionis aditum pandit.



134 CAPUT XIu. In epistola ad Albertum, in qua de mansionibus Isrelitarum scribit.


»Hic est numerus filiorum, qui descriptus est a Moyse et Eleazaro sacerdote, inter quos nullus fuit eorum qui antea numerati sunt a Moyse et Aaron in monte Sinai. Predixerat enim Dominus quod omnes morerentur in solitudine .« Quibus uidelicet historie uerbis patenter ostenditur quia, ceteris in deserto prostratis, ad repromissionis terram Leui tribus incolumis et illibata peruenit. Quisquis ergo se potuerit in sacerdotum uel leuitarum ordine constituere, quisquis noluerit cum reliquis hominibus in terra sortem hereditarie portionis acquirere, sed solum cum tribu Leui contentus sit  Dominum possidere, iste profecto in huius mundi deserto non moritur; sed terram repromissionis ingredi uiuus et incolumis promeretur. Qui ad promissiones ergo Patrum peruenire desiderat, hereditatis in terra funiculum cum tribu Leui possidere contemnat. Nam qui se pro terrenis in terram deiicit, qui sese, ubi cum amaritudine Pascha celebrandum est ac uelociter transeundum, diutius gaudere confidit, »Anima, inquiens, habes multa bona repo sita in annos multos, requiesce, comede, bibe, epulare ;« non sine causa meretur audire: »Stulte, hac nocte repetent animam tuam a te; que autem parasti, cuius erunt?«  Hic itaque non die, sed nocte perimitur, sicut primogenita Aegyptiorum. Nimirum qui non spreuit Aegyptum,  sed obsequium prebuit rectoribus tenebrarum, qui et ipsi nocte animam eius repetunt, quoniam odiuit lucem, nec iustitie consecutus est ueritatem.



CAPUT Xu. In epistola ad u. episcopum et eius canonicos, que est de quinque sensibus corporis cohibendis.

Quisquis per iniuncte predicationis officium ad pugnandum alios incitat, sed ipse non pugnat, illi similis est qui buccine clangoribus obstrepit, sed congredi cominus non presumit. Hic itaque non uirilem generat sexum, dum sit pater ignauus. Quem profecto Salphaath ille signauit, qui non filium, sed quinque filias moriens dereliquit . Salphaath siquidem interpretatur umbra in ore eius. Quisquis enim fortia predicat, et eneruiter  uiuit, ne turpis appareat, quasi sub foliis se honesti sermonis occultat; sub umbra se proprii sermonis abscondit, dum in campum certaminis per sui torporis ignauiam non procedit. Hic itaque, quantum ad se, non uirilem, sed muliebrem sobolem, et hanc sub quinario numero generat, dum sequaces suos non ad robur spiritualis audacie, sed ad otium educat ignobilis uite. Quos utique dum non curat industria spiritualis pugne imbuere, cogit exterioribus negotiis quasi quinque corporis sensibus deseruire.



135 CAPUT XuI. In epistola ad u. episcopum et suos canonicos; que est de octo festiuitatibus ueteris Testamenti.


Octo precipuas solemnitates per unumquemque anni circulum in lege ueteri Dominus instituisse legitur. Que profecto festiuitates et nobis sunt et illis pro temporum diuersitate communes. Illorum quippe sunt per carnalis obseruantie ritum; nostre quoque nichilominus sunt per spiritualis intelligentie sacramentum.

Prima siquidem eorum festiuitas est iuge sacrificium, quod utique per continuos dies matutinis ac uespertinis horis iubetur offerri . Ille nimirum iugis sacrificii solemnitatem Domino celebrat, qui in celestis eloquii meditationibus assidue  perseuerat. Et quia mane lucis nostre lex est et prophete; uesperum autem lucis huius, quantum ad ordinem temporum, Euangelium est; sicut dicit Apostolus: »Nos, in quos fines seculorum deuenerunt ;« et ipse Dauid: »Eleuatio manuum mearum, sacrificium uespertinum .« Matutinum semper et uespertinum offert Domino sacrificium qui, semetipsum a secularibus negotiis mactans, uersatur assidue in nouarum ac ueterum meditationibus Scripturarum. Siue matutinum ac uespertinum Domino sacrificium iugiter immolamus, cum et dignas ei gratiarum actiones de nostra redemptione referimus, eiusque terribile iudicium formidantes, iam quasi tribunalibus presidenti trementes astamus.

 Post iuge uero sacrificium, Sabbatum ponitur, uidelicet ut ab omni operis seruilis exsecutione uacetur. Christiano uero spirituale sabbatum agere est a laboriosa rerum temporalium cupiditate quiescere, solis orationum ac lectionum studiis insudare, secularium negotiorum pondus de mentis ceruice proiicere, ad contemplanda celestia tota cordis intentione uacare, carnis oblectamenta contemnere, de sola spe celestium spirituali iucunditate gaudere. De hoc enim dicit Apostolus: »Relinquitur ergo sabbatismus populo Dei .« Ille porro sabbatum Domini ueraciter celebrat, qui sic ab his que mundi sunt operibus uacat, ut a spiritualibus tamen actibus non quiescat. Unde ueritas ait: »Aut non legistis quia sacerdotes in templo sabbatum  uiolant et sine crimine sunt?«  Qui ergo ab actionum secularium laboribus cessat, et diuine seruitutis operibus uacat, ille Christiane religionis sabbatum celebrat, iste non seruile opus facit, quia se a peccati perpetratione custodit. »Qui enim facit peccatum, seruus est peccati .« Iste non in domo sua ignem accendit, quia omnes uitiorum fomites, et ire et simultatis igniculos ex domicilio sue mentis exstinguit, ab illo cauens igne de quo scriptum est: »Ite in lumine ignis uestri et in flamma quam accendistis .« Hic denique pondus in uia non portat, quoniam incuruantium se iniquitatum ruderibus cor per penitentiam leuigat. De quibus per Prophetam dicitur: »Quoniam  iniquitates mee superposuerunt caput meum, et sicut 136 onus graue grauate sunt super me .« Et paulo post: »Incuruatus sum et humiliatus sum usquequaque .« Iste preterea, in loco suo residens, longius non procedit, quia Christum sibi fundamentum ponit, in quo scilicet firmissimum sue quietis habitaculum construit. Ipse quippe locus est, de quo scriptum est: »Filii seruorum tuorum habitabunt ibi .« Ipse fundamentum, de quo dicitur quia fundamentum aliud nemo potest ponere preter id quod positum est, Christum Iesum .«

Tertia uero festiuitas est Neomenie, id est noue lune. Tunc autem innouari luna dicitur cum soli coniungitur, ut ab eo ad concipiendum splendorem  uelut amissi luminis reparetur. »Sol iustitie Christus.« Luna autem primo sancta uniuersalis Ecclesia, deinde queque fidelis est anima, eius, qui splendor est glorie et figura substantie , radiis illustrata. Cum ergo sancta quelibet anima Redemptori suo ueraciter in amore coniungitur, cum ei denique uelut in sponsali thalamo per oblectationis intime glutinum copulatur, tunc procul dubio solemnitatem Neomenie celebrat, dum reformatam se a superno lumine fratrum suorum aspectibus representat, sicut dicit Apostolus: »Qui adheret Domino, unus spiritus est .« Nam si in his omnibus solum exterior ille solemnitatum ritus accipitur, non iam ex his utilitatis aliquid nobis uidetur posse conferri, sed superstitiosa potius exigent  ac friuola iudicari. Hinc est quod Apostolus ait: »Nemo diiudicet uos in cibo aut potu, aut in parte diei festi, aut Neomenia, aut in Sabbato, que sunt umbra futurorum .« Quod ergo tunc erat umbra futurorum Iudeo, nunc est exhibitio presentium Christiano; et quod illis datum est sub exterioribus ceremoniis, nobis factum est instrumentum intelligentie spiritualis. Tunc enim Neomeniam, hoc est noue lune colimus ortum, cum ueterem deponimus hominem, et sancte conuersationis induimus nouitatem.

Quarto loco paschalis apud illos festiuitas ponitur, in qua nunc apud nos »Agnus ille qui tollit peccata mundi ,« pro totius seculi salute mactatur. Nam »pascha nostrum immolatus est Christus  .« Huic continuatur festiuitas, que dicitur Azymorum, in qua precipitur ut a cunctis domibus abiiciatur omne fermentum; quam utique festiuitatem, que uidelicet una cum Pascha dicenda est, nos ueraciter celebramus, si fermentum malitie et nequitie de tabernaculo nostri cordis abiicimus, et sinceritatis ac ueritatis azyma custodimus . Cauendum est ergo ne sit in mentibus nostris adumbratio fuci, corruptela fermenti, cauerna mendacii, sed potius in domo nostri pectoris uigeat et puritatis integritas et soliditas ueritatis.

Post hanc, illa festiuitas sequitur que dicitur Nouorum, cum primitie scilicet de nouis frugibus offeruntur. Dum enim ad maturitatem segetum peruenitur,  tunc, in perfectione bonorum fructuum, auctori bonorum Deo festiuitas agitur. Nos quoque Nouorum solemnia gerimus, si, prius agrum nostri cordis discipline uomere proscindentes, uirtutum germina spargimus, ut boni postmodum operis frumenta metamus. Unde per prophetam dicitur: »Nouate 137 uobis nouale, et nolite serere spicas .« De bono scilicet agricola Salomon ait: »Qui operatur terram suam, inaltabit aceruum frugum, et qui operatur iustitiam, ipse exaltabitur .« De negligenti quoque operario idem dicit: »Per agrum hominis pigri transiui, et per uineam uiri stulti, et ecce totum repleuerunt urtice; operuerunt superficiem eius spine, et maceria lapidum destructa erat .« Et iterum: »Prepara, inquit, foris  opus tuum, et diligenter exerce agrum tuum, ut postea edifices domum tuam .« Sed quisquis interiorem hominem suum de die in diem, secundum Apostoli sententiam, renouat, quisquis cor suum diuini terroris ligonibus sulcat, iste non super spinas, sed super noualia seminat, ut centesimi prouentus segetem metat. Unde dicit Apostolus: »Quia qui seminat in spiritu, de spiritu metet uitam eternam .« Qui uero fructus et in hac uita de spiritu colliguntur, idem alibi diligenter enumerat, dicens: »Fructus autem Spiritus est caritas, gaudium, pax, patientia, longanimitas, bonitas, benignitas, mansuetudo, fides, modestia, continentia, castitas .« Quisquis igitur hos fructus intra sue mentis horreum colligit, hic procul dubio solemnitatem Nouorum salubriter  colit.

Deinde sequitur festiuitas mensis septimi, que dicitur Clangoris, siue Tubarum. Sic enim inter dies septimus quisque dicitur Sabbatum; ita nichilominus et inter menses, qui septimus est, dicitur Sabbatum mensium, ut etiam Sabbatum sabbatorum. Quis est autem clangor ille tubarum, cui debeamus annua festa persoluere, nisi euangelica simul et apostolica doctrina, que, tanquam celeste tonitruum ac terribilis buccina, nos ad procinctum spiritualis militie prouocat, atque ut pro castris Imperatoris eterni contra nequitie spiritus infederabiliter dimicemus instigat? Quis est ergo qui tubarum siue clangoris festum legitime celebret, nisi qui Scripturas ueteris ac Noui Testamenti studet in armario sue mentis  includere, ac precepta celestia tenaci semper memorie commendare? Hec itaque festa celebrantibus rite per Prophetam dicitur: »Canite initio mensis tuba, in die insigni solemnitatis uestre .«

Post hanc est et illa festiuitas que celebratur decima die mensis septimi, in qua uidelicet animas suas Iudei precipiuntur affligere. Nos etiam hanc rite solemnitatem colimus, cum carnem nostram maceratione castigamus inedie, cum nosmetipsos reprimimus sub arcte custodia discipline, cum denique petulantes carnalium passionum illecebras crucifigimus, cum corpus nostrum pro Domino laboribus et erumnis atterimus, cum interiorem hominem per compunctionis ac fletuum lamenta mactamus.  Hanc igitur nobis hoc modo festiuitatem celebrantibus repropitiatur ille quem proposuit Deus propitiatorem per fidem in sanguine suo.

Octaua uero, que et ultima solemnitas est, dicitur Scenopegia, hoc est tabernaculorum, que uidelicet quinto decimo die eiusdem septimi mensis incipit celebrari. Letatur enim Deus in te, cum te qua si peregrinum cernit et exsulem, et non in patrie domibus, sed in exsilii tabernaculis conspicit habitantem. »Non enim hic habemus 138 manentem ciuitatem, sed futuram inquirimus .« Cum enim hic cernimur per molem corporis, habitamus in celo per studium intentionis; cum, tanquam uiatores quidam et aduene, per despectum mentis presentia cuncta transcurrimus, ad supernam  uero patriam anxiis desideriorum gradibus festinamus, tunc a nobis spiritualiter Scenopegia colitur, que dudum apud illos per legitimi ritus ceremonias carnaliter agebatur. Hec porro festiuitas quintodecimo die septimi mensis incipit, et, quia per octo dies colitur, decimo Kalendarum Octobris procul dubio terminatur. Dicitur enim in libro Numeri: »Quinta decima die mensis septimi, que uobis erit sancta et uenerabilis, omne opus seruile non facietis in ea, sed celebrabitis solemnitatem Domino septem diebus .« Et aliquanto post subiicit: »Die octauo, qui est celeberrimus, omne opus seruile non facietis in eo .«



CAPUT XuII. In epistola ad u. episcopum et eius canonicos, de quinque sensibus corporis.


»Armate, inquit Moyses, ex uobis uiros ad pugnam, qui possint ultionem Domini expetere de Madianitis. Cumque pugnassent contra Madianitas, ut sacra narrat historia, atque uicissent, omnes mares occiderunt et reges eorum, Eui, et Recem, et Sur, et Bur, et Rebe, quinque principes gentis « Eui, plane belluinus siue ferinus interpretatur. Hunc itaque regem in nobis spirituali mucrone transfigimus, cum ferinos a nobis mores abscindimus, cum bestialis iracundie rabiem a nostro pectore detruncamus. Nam cum Dominus dicat: »Beati mites, quoniam ipsi possidebunt terram ,« quomodo poteris mansuetorum obtinere beatitudinem, nisi belluini spiritus in te cohibeas feritatem? Recem  uero, siue, sicut in ueteri translatione dicitur, Rocon, interpretatur inanitas. Et quid est aliud quidquid in mundo pro mundi concupiscentia geritur, nisi quod Scriptura loquitur: »uanitas uanitatum, et omnia uanitas?« . uanitas siquidem efficit uanitates et ipse uanitates faciunt uanitatem, dum et mundus, qui transitorius est, homines, quos decipit, uanos efficiat, et homines mundum, quem insane diligunt, in uanitatem uertant. Hunc ergo regem Dei miles perimit, uerus Isrelita concidit, si nil superflue, nil inaniter, uel quod ad rem non pertinet, gerat, sed grauiter et rationabiliter diuine legis implere mandata contendat. Tertius autem Madianitarum rex, Sur dicitur; quod profecto muzus  siue robustus, uel etiam angustia interpretatur. Quid uere per murum siue robustum, nisi dure mentis obstinatio uel peruicacia debet intelligi? Quod uero et angustia interpretari dicitur, neque hoc longius a uitio duritie separatur, quoniam quisquis ad dimittenda proximo debita durus et obstinatus est, angustia constringitur mentis, dum nulla dilatatur amplitudine caritatis. De qua nimirum caritate per Prophetam dicitur: »Latum mandatum tuum nimis .« Siue etiam hoc ualeat intelligi, quia duritiam mentis sequitur angustia damnationis. Unde per 139 Salomonen dicitur: »Beatus uir qui semper est pauidus; qui autem mentis est dure, corruet in malum .«

Quartus preterea Madianitarum rex Bur dicitur,  quod irritatio interpretatur. uides ergo quia nomina regum umbre sunt et imagines uitiorum. Qui enim onera grauia per portas suas inferunt, profecto forinsecus obstrepentia, per sensuum suorum aditus, in pectorum suorum arcana transfundunt, Deum indubitanter irritant, quem uidelicet his ad inferendam ultionis sententiam prouocant. Unde scriptum est: »Simulatores et callidi prouocant iram Dei .« Et de quibus sepe ad Ezechielem dicitur: »Quia domus exasperans est ;« et Psalmista: »Ut quid, Deus, improperauit inimicus, irritat aduersarius nomen tuum in finem?«  Rebe uero, qui ordinatus dicitur, non aliter hic procedit, nisi ut per ironiam uel antiphrasim dictum intelligatur quatenus, qui ordinatus dicitur,  e contrario inordinatus sit et confusus. uitiosus enim quisque, etsi superficie tenus quasi recte uiuendi pretendat ordinem, confuse tamen et inordinate cogitationis uersat in corde caliginem. Per quinque ergo reges Madianitarum, quinque signantur corporis sensus; quia omne uitium quod regnat in corpore, ab istis quinque sensibus corporis pendet. Ii ergo tunc a nobis exstinguendi sunt et gladiis obtruncandi, cum aduersum nos in bellum consurgunt, cum nos scandalizare non desinunt. An non istos reges exstingui et spiritus mucrone occidi precipit Dominus, cum scandalizantem oculum erui, cum manum uel pedem iubet abscindi? »Melius est, inquit, cum uno oculo, uel debilem ad uitam ingredi, quam duos oculos, pedes ac manus habentem in  inferna demergi .« Ii plane sunt reges Madianitarum; Madian autem interpretatur de iudicio. Quicunque enim reges spiritu non reguntur, sed sensibus carnis obediunt, non ad misericordiam sed ad iudicium se pertinere testantur, sicut de quolibet incredulo dicitur: »Qui autem non credit, iam iudicatus est .« At contra de eo qui uerbum Saluatoris audit, dicitur: »Quia in iudicium non uenit, sed transit de morte in uitam .« Illud potius unicuique studendum est ut se in operibus sanctis exerceat, ut sese in omnibus purificare ac sanctificare contendat. Hoc tantummodo semetipsum insuggillare et diiudicare non desinat. Nam qui semetipsum perfecte diiudicat, iudicium non  exspectat. Perfecte autem semetipsum diiudicare est et reprehendenda non agere, et que irreprehensibiliter acta sunt, timide retractare. Porro autem quisquis hoc agit, ille uere Madianitarum reges perimit, ille Amalecitarum principes sternit, et omnes a se uitiorum pestes excludit.



CAPUT XuIII. In eadem epistola.

Hinc est quod eadem sacra testatur historia: »Quoniam egressi filii Isrel uenerunt ad Fontem iudicii, hoc est, Cades: et interfecerunt omnes principes Amalec et Amorrheos, qui habitabant in Tharansem.« Cades autem sanctificatio interpretatur. In Cades 140 ergo, qui Fons est iudicii, Amalecitas simul et Amorrheos spiritualiter interficimus,  cum et uitam nostram piis operibus sanctificare satagimus, et tamen ipsi nos tanquam nocentes ac reprehensibiles iudicamus. Cum elaboramus semper irreprehensibiliter uiuere, per sollicitudinem tamen districti examinis opera nostra non desistimus accusare. Et notandum quoniam et Fons iudicii et Cades, qui sanctificatio dicitur, unus idemque locus est, quia nimirum iustus quisque semetipsum, dum sancte uiuit, accusat, et se diiudicando uel accusando magis magisque sanctificat. Hoc itaque modo uita sanctorum et in propriis cogitationibus reprehenditur, et tamen in operibus irreprehensibilis inuenitur.



CAPUT XIX. In epistola ad Hildebrandum.

 »In quadraginta duabus mansionibus peruenerunt filii Isrel, usque ad principium capiende hereditatis .« Principium uero capiende hereditatis fuit ubi Ruben et Gad, et dimidia tribus Manasse, accipiunt terram Galaad in possessionem. Porro autem, sicut illi ascenderunt per quadraginta duas mansiones, ita Saluator noster in Aegyptum mundi huius descendit per totidem patres. Quod si iam intelligimus quantum sacramenti numerus iste contineat, humane scilicet ascensionis et diuine descensionis, incipiamus iam per ea que descendit Christus ascendere, et primam eam nobis mansionem, quam ipse nouissimam habuit, edificare. Si quis enim ad nos per loca quelibet ueniat, ut mox rediens per loca nos eadem ducat ubi desinit ille, nos iter  incipimus; et ubi ille ceperat, nos finimus. Prima scilicet generatio Christi cepit ab Abraham; ultima uero uelut postrema mansio terminauit in uirginem. Et quoniam Abraham interpretatur pater excelsus, nos hoc iter incipimus a uirginis partu, ut, peragrantes sequentia deinceps mansionum loca, postremo ad Deum, Patrem uidelicet perueniamus excelsum. Partus ergo uirginis nobis ex Aegypto exire uolentibus in primis occurrit, cum, uerbum Dei carnem factum in hunc mundum uenisse credentes, relictis omnibus caducis et transitoriis, in illo loco requiescimus, in illo nostre quietis et spei habitaculum collocamus. Post hec iam si perficere, et ad singulos quosque fidei et uirtutum gradus ascendere  nitimur, tandiu debemus immorari, donec ualeant uirtutes in consuetudinem uerti. Et tunc non quasi transcurrere spiritualis uite deserta conspicimur, sed mansiones facere, uel etiam habitare in ipsis uirtutum profectibus iudicamur. Nam qui bonum opus non perseueraturus incipit, quasi uiam properando transcurrit; qui uero in ea quam semel arripuit permanet sanctitate, ibi quodammodo edificat mansionem. Et notandum quia, cum ire et manere, ac, per hoc, iter et mansio a se sint penitus dissona, nec sibimet inuicem congruant, utrumque tamen in illo Isrelitico procinctu conuenisse Scriptura confirmat, ut illi per desertum et iter habuisse dicantur, 141 et mansiones; quia nimirum nos, qui terram uiuentium intrare contendimus, et manere debemus per  fixum professionis nostre propositum, et ire semper per meliorande conuersationis et cumulandi profectus augmentum.

In primis ergo proficiscuntur filii Isrel de Ramese. Ramese, sicut nonnullis uidetur, in nostra lingua commotio turbida uel commotio tinee dicitur. In quo datur intelligi quod omnia que mundi sunt, in commotionibus et perturbationibus constituta et corruptele, quam tinea designat, probantur obnoxia. In quibus utique non oportet animam residere, sed incunctanter exire. Quidam uero Ramese interpretari commotionem uel tonitruum putauerunt. Quod utique nobis aptari non incongrue poterit, quia, dum ad predicationem euangelice tube commoti fuerimus, uelut ad tonitruum celestium nubium excitati,  ex Aegypto mundi huius eximus. Exierunt autem illi mense primo, quinta decima luna, in ipso scilicet plenilunio ac ueris exordio. Et nos, cum summe lucis radiis illustramur, cum in nobis bone uoluntatis flores erumpunt, cum omnia renouantur, cum prata denique nostrorum cordium superni solis fomite recalescunt, tunc ex Aegypti tenebris egredi festinamus.

Secunda mansio fit in Sochot. Sochot autem interpretatur tabernacula. Primus igitur anime profectus est ut a terrenis se commotionibus diuidat, sibique tanquam peregrine et incole non habitaculum figat, sed exsilii tabernaculum struat, lugens cum propheta: »Heu me! quia incolatus meus prolongatus est .«

 Deinde ueniunt in Ethan, siue ut septuaginta interpretes dicunt, Buthan, que est in extremis finibus solitudinis. Ethan, fortitudinem sonat. Qui ergo iam pro Deo peregrinantur in mundo, qui se incolas et exsules recognoscunt, necesse est ut quanto magis se prebent in terrenis actibus debiles, tanto sint in humilitate ac patientia fortiores. Buthan autem uallis interpretatur, quod ab eodem sensu nequaquam discrepat. Oportet enim ut quisquis ad terram uiuentium properat, ad perferenda tentationum iacula in humilitatis et patientie conualle persistat.

Inde profecti sunt in Phiairoth, que respicit Beelphegor, et castrametati sunt ante Magdalum.  Phiairoth interpretari dicitur os nobilium, per quod exprimitur lingua doctorum. In conualle quippe patientie constitutus, quo grauius uel persecutionum uel carnalium tentationum flagellis atteritur, eo magis necesse est ut ei ab ore nobilium, id est a sanctorum doctorum exhortationibus, succurratur. Si uero non Phiairoth, sed Osirath, proferendum est, ut alia testatur editio, sciendum est quod Irath uicus interpretatur. Ad os ergo, hoc est, ad primum uici huius uenitur ingressum; quod significat noue conuersationis initium. Unde non ad urbem, sed ad uicum ueniunt; quia necesse est ut nouitii quique interim se intra suburbane uite cohibeant modum, nec precipitanter adhuc audeant senatorie perfectionis attentare fastigium. Unde bene dicitur quoniam  Airoth respicit Beelsephon. Beelsephon siquidem interpretatur ascensio specule 142 siue turris. A paruis enim ad magna conscenditur. Non enim hec mansio fuit in ipsa specula, sed respiciebat speculam. Quia nouitius quisque, etsi ad speculatiuam uitam iam per desiderium tendat, necdum tamen ad speculatiue perfectionis culmen aspirat. Quamobrem illic apte subiungitur: »Et castrametati sunt ante Magdalum .« Magdalus, magnificentia dicitur. Nouiter enim quis ad Dei seruitium ueniens ascensionem specule et magnificentiam iam quidem in conspectu suo per intentionem tenet, sed per effectum uirtutis nondum possidet; quia, licet spe contemplationis et perfectionis iam pascatur et nutriatur, necdum tamen consummate munditie  uel superne gratie nitore perfruitur. Ut, si Beelsephor interpretatur dominus aquilonis, sicut a quibusdam dicitur; quid per hunc aquilonis dominum, nisi antiquus hostis exprimitur, qui frigidis et ab amore Dei alienis cordibus principatur? Ante hunc ergo, id est contra hunc, castrametamur, cum aduersus eum infederabili dimicatione confligimus.

Inde profecti per mare Rubrum uenerunt in Mara, que interpretatur amaritudo. Rectus scilicet ordo est ut qui ad terram properant melle manantem, in deserto uite huius laboris et tentationis amaritudinem hauriant, et per discipline presentis asperitatem perueniant ad remunerationis interne dulcedinem. Unde dicit Apostolus: »Omnis, inquit,  disciplina in presenti quidem non uidetur esse gaudii, sed meroris; post autem fructum pacatissimum exercitatis per eam reddet iustitie .« In procinctu siquidem spiritualis militie constitutis, modo amara dulcibus, modo dulcia miscentur amaris, ut per hec experiatur humana conditio, et quid a se patiatur infirmitatis, et quid a Deo debeat sperare uirtutis. Sicut eidem populo dicitur: »Afflixit te et cibauit te manna in deserto, quod nesciebant patres tui, donec dignosceretur quod esset in corde tuo .«

Unde sequitur quia, profecti de Mara, uenerunt in Elim, ubi duodecim erant fontes aquarum et septuaginta palme. uides, post tentationis amaritudinem, ad quantam deueniunt et dulcium pomorum  et aquarum profluentium amenitatem. Per tentationis itaque pugnam perducuntur ad palmas, et per sitis intolerande penuriam ad irriguam ueniunt aquarum uiuentium affluentiam. Animarum quippe medicus omnipotens Deus sic omnia ordinate dispensat, ut, tanquam melle pigmentis infuso, et tristibus leta et letis tristia misceat, quatenus mens infirma et aliquando percussa nunquam de prosperitate superbiat, et aliquando refota in aduersitatibus non succumbat. Elim preterea interpretatur arietes, qui nimirum sunt gregum sequentium duces. Qui uero sunt duces rationalis gregis, hoc est populi Christiani, nisi sancti apostoli? Hi nimirum sunt duodecim fontes, ariditatem mentium doctrine celestis fluoribus irrigantes. uerum quia non illos duodecim  duntaxat apostolos Saluator noster elegit, sed et alios septuaginta constituit, idcirco non solum duodecim fontes, sed et septuaginta describuntur illic arbores fuisse palmarum. Nam et ipsi apostoli nominantur 143, sicut et in B. Pauli uerbis agnoscitur. Cum enim de resurrectione Saluatoris ageret: »uisus est, inquit, Cephe, et post hec illis undedecim; deinde apparuit apostolis omnibus .« Ex quibus uerbis manifeste colligitur quod, preter illos duodecim, et alii discipuli non inconuenienter apostoli nominentur

Sed egressi de Elim, iuxta mare Rubrum fixere tentoria. Nota quia non mare rursus ingrediuntur, sed iuxta mare tabernaculum figunt, ut mare tantum et procellarum cumulos procul aspiciant, nequaquam  tamen motus eius aut impetus pertimescant. Nos etiam post tentationum fluctus, post undisoni maris formidolosa naufragia, eadem sepe mala que pertulimus ante oculos ponimus, ut iam, uelut in littore constituti, dignas ereptori nostro Deo gratias referamus.

Profecti quoque de mari Rubro, applicuerunt in desertum Sin. Sin interpretatur rubus siue tentatio. Incipit ergo Christiano militi iam prosperitatis spes arridere, collocutionis diuine uerba promittere. De rubo siquidem Dominus apparuit, et Moysi ad filios Isrel perferre mandata precepit . Illic ergo tibi datur sperande clementie signum, ubi factum est Isrelitice uisitationis initium. Sed non otiose Sin etiam tentatio dicitur. Solet enim sepius  et in uisionibus interuenire tentatio, dum nonnunquam spiritus iniquitatis transfigurat se in angelum lucis . Et ideo subtiliter est agendum, ut discernantur genera uisionum. Sicut et Iesu Naue, cum angelum cerneret, et tentationes aliquando huiusmodi uisionibus inesse nullatenus dubitaret, protinus ab eo qui apparebat requisiuit, dicens: »Noster es, an aduersariorum?«  Nam et per Apostolum discretio spirituum inter dona sancti Spiritus enumeratur . Quod autem Sin etiam odium interpretari dicitur, neque hoc quidem a spirituali exorbitat intellectu. Quisquis enim peruenit ad uisionem uel allocutionem Dei, confestim concipit odium mundi.

 Sed et inde progressi uenerunt in Deptheca, siue, ut alia translatio perhibet, Raphaca. Deptheca denique pulsatio dicitur. Et nos, postquam pertingimus ad Ecclesiam, quam uidelicet rubus ille significat, ubi Dei meretur homo colloquium, ubi uisio conspicitur angelorum, tunc incipimus petere, querere, ac regni celestis arcana pulsare; Domino precipiente et pollicente, qui ait: »Pulsate, et aperietur uobis .« Si uero Raphaca quis malit admittere, que sanitas dicitur, hoc nomen anime iam dudum languide, sed iam per donum sancte Ecclesie languoris nexibus absolute conuenienter aptatur. Hec est enim anima cui dicitur: »Benedic, anima mea, Domino, et omnia interiora mea, nomini sancto eius .« Quem, queso,  Dominum? »Qui sanat, inquit, omnes languores tuos, qui redimit de interitu uitam tuam .« Languor scilicet anime, uitia sunt; mors anime, peccata criminalia sunt. »Peccatum enim, cum consummatum fuerit, generat mortem .«

Deinde ueniunt in Halus. Halus interpretatur labores siue fermentum. Et certe sanitatem labores sequuntur; quoniam ad nil aliud sanitatem sancta anima debet concupiscere, nisi ut 144 labores pro Deo ualeat pressurasque perferre. Ideo nempe socrus Petri de febre conualuit, ut Domino per sedulitatis obsequium ministraret . Ideo per Ananiam sanatus est Paulus, ut continuis postmodum laboribus insudaret. Hinc est quod eidem Ananie de illo dictum: »Ego enim ostendam illi  quanta oporteat eum pro nomine meo pati .« Quod autem Halus etiam fermentum interpretari dicitur, et hinc nobis congrue significationis intellectus offertur. Hoc est enim fermentum illud quod tollens mulier commiscuit in farine satis tribus, donec fermentaretur totum , id est sanctum Euangelium. In hac siquidem solitudine populus murmurauit, et manna simul et coturnices accepit. Et cum non modo fermentum, sed et manna sacrum significet Euangelium, miro modo hec simul in decima mansione conueniunt, ut post legis premisse Decalogum panis Euangelii succedere uideatur.

Post hec ueniunt in Raphidin. Interpretatur itaque Raphidin laus iudicii. Et certe satis congruit ut  et labor antecedat laudem, et laus proueniat post laborem. uerum non cuiuscunque rei, sed laus iudicii, uidelicet de rationis iudicio prodeat; non laus que de superbie uanitate procedat: »Spiritualis enim homo iudicat omnia, et a nemine iudicatur .« Reperiuntur et alie horum nominum interpretationes. Sed si cuncta, que nobis in hac materia suggeruntur, amplectimur, iam non seruabitur epistolaris ordo compendii, sed onerosi consurget enormitas libri. Isrelitarum ergo mansiones succincte transcurrimus, non ut earum scrutemur arcana cubicula, sed ut in earum nominibus tanquam exteriora parietum simpliciter ostendamus.

Deinde ueniunt in desertum Sinai. Sin, quam superius  diximus, et Sinai unum non ambigitur esse desertum; sed Sin dicitur ipsa planities, Sinai uero mons est in eadem supereminens solitudine: in quo nimirum Dominus legis edicta promulgat, et Moyses tabernaculum fabricat . Et hoc aptissime congruit, ut, postquam rationabilis anima rectum ac per hoc laudabile ceperit habere iudicium, tunc in se Deo suo construat tabernaculum, et, digna iam Creatoris alloquio, celestium percipiat mysteria mandatorum.

Post hec profecti sunt ad sepulcra concupiscentie, ubi scilicet pulcher ordo contexitur. Nam cum felix anima suo fit tabernaculum Creatori, cum, mandatis diuine legis intenta, iam ceperit celestia contemplari, mox estuantium uitiorum ardor exstinguitur,  et omnis carnalis illecebre concupiscentia sepelitur; ut non iam caro se aduersus spiritum moueat, non aduersus carnem spiritus concupiscat.

Inde transitur in Aseroth, quod interpretatur atria perfecta, uel beatitudo. Et, o quam pulcher ordo mysterii, quam decora series spiritualis incrementi, ut, postquam sepelieris concupiscentias carnis, presto peruenias ad atrium perfectionis et premium beatitudinis! Felix anima que nullis iam uitiis carnis urgetur, quia mox ad beatitudinem percipiende remunerationis ingreditur!

Post hec uenerunt in Rethma, siue Pharam. 145 Rethma, ut opinamur, interpretatur uisio consummata; Pharam uero, uisibile os. In quibus quid aliud intelligitur, nisi ut sancta quelibet anima,  post sepultas iam carnis concupiscentias, perducta iam ad atrium perfectionis, secura de premio beatitudinis, ad consummatam mox Dei uisionem ueniat, eiusque uisibile os, hoc est presentem Dei speciem, cernat? »Nunc enim uidemus eum, sicut dicit Apostolus, in speculo et in enigmate, tunc autem facie ad faciem; et nunc cognosco ex parte, tunc autem cognoscam sicut et cognitus sum .« Que tamen omnia quia sancti quilibet, in carne constituti, habere nequeunt pleniter in re, iam habent in spe; quam scilicet spem iam firmissimam tenent, quia Spiritum sanctum, qui eos in uite huius laboribus roborat, pignus habent. Unde et illa interpretatio, qua Rethma sonitus siue iuniperus dicitur, non incongrua iudicatur. Ferunt enim  lignum hoc ignem in se longo tempore conseruare, adeo ut si prune eius fuerint cineribus adoperte, usque ad annum ignite perueniant. Quia ergo Spiritus sanctus, sicut legitur, scientiam habet uocis , et in apostolos missus est in specie ignis , hec interpretatio, qua Rethma sonitus uel iuniperus dicitur, aptissime Spiritui sancto conuenire uidetur

Hinc itaque digressi, castrametati sunt in Rhemon Phares; quod apud nos excelsa intercisio dicitur. Nam cum anime redeuntis ad Deum intellectus augetur, mox ei datur perfecta notitia, qua scilicet excelse atque sublimiter nouit et terrena a celestibus intercidere, et caduca quelibet ac transitoria a  perpetuis separare. Si uero Rhemon Phares, ut alibi reperitur, mali punici diuisio dicitur, per hoc procul dubio sancta designatur Ecclesia, que tanquam multa grana uno cortice contegit, dum omnem credentium turbam inseparabili catholice fidei unitate concludit.

Deinde transeunt in Lebna, quod interpretatur dealbatio. Non autem ignoramus dealbationem aliquando pro crimine poni, sicut dicuntur monumenta dealbata et paries dealbatus; sed hic illa dealbatio debet intelligi, de qua per Isaiam dicitur: »Si fuerint peccata uestra ut coccinum, quasi nix dealbabuntur, et si fuerint rubra quasi uermiculus, ut lana alba erunt ;« et in Psalmo: »Niue dealbabuntur in Selmon .« Et in Apocalypsi:  »Capilli Iesu tanquam lana albi referuntur .« Quapropter hic dealbatio conuenienter intelligitur de uere lucis splendore prodire et de summe uisionis claritate descendere. Quod si Lebna, ut quidam dicunt, in laterem uertitur, in quo uidelicet opere Isreliticus in Aegypto populus coactus est laborare, hoc datur intelligi quia, sicut illi post tam sublimia loca rursus in laterem ueniunt, ita nos, quandiu in huius mundi deserto peregrinamur, necessitate compellimur aliquando a summis ad ima descendere, et a spiritualibus ad terrene actionis opera transmigrare.

Post hec ueniunt in Ressa, quod infrenos uertitur, et non incongrue. Si enim post perfectionis culmen ad opera lutulenta descendimus, discipline  nexibus et penitentie loris infrenandi sumus, ne uagemur per abrupta precipites, sed cito redeamus ad consuete munditie 146 puritatem. Interpretatur etiam Ressa uisibilis siue laudabilis tentatio. Quamuis enim mens cuiuslibet iusti uiri iam ad alta proficiat, tentatione tamen adhuc in ima deprimitur, ne per tumorem superbie de uirtutibus extollatur. Stimulus enim tentationis ad custodiam adhibetur humilitatis. Unde dicit Apostolus: »Ne magnitudo reuelationum extollat me, datus est mihi stimulus carnis mee, angelus Satane, ut me colaphizet .« Hec ergo tentatio uisibilis est, quia manifesta; laudabilis, quia salutifera.

Inde progressi ueniunt in Ceelatha, quod interpretatur Ecclesia; ut uidelicet instabiles quique, qui  se per uitiorum abrupta precipitanter impellunt, sacre Scripture frenis in Ecclesiam retrahantur; siue, quod alia tenet editio, Machebat, quod est principatus uirge. Quod utrumque potestatem uidetur exprimere. Carni quippe, qui tentatur, necesse est ut presidens spiritus principetur, ut, cum illa abiiciat pugnam, iste quasi desuper intentet minaciter uirgam, dum rigidi terroris adhibet disciplinam.

Exinde uenitur in montem Sepher siue Sephar, quod tubicinatio appellatur. Tuba, signum est belli. Equus enim Dei »odoratur bellum, et cum audierit buccinam, dicit uah;« et miles Christi, cum se persenserit uitiorum ingruentium tentatione uallatum, uirtutum protinus arma corripiens, procedit ad bellum, et cominus  in bella congreditur, ne, degeneri torpore solutus, ab aduersariis facile perimatur, et tunc poterit gloriosius tuba canere, hoc est ad spirituale certamen et alios prouocare.

Unde illic dicitur quia, inde profecti, uenerunt in Harada, siue, quod alibi dicitur, in Charadath, quod in nostra lingua sonat idoneus effectus, ut ipse nimirum iam predicator factus, merito ualeat cum Apostolo dicere: »Quod idoneos nos fecit ministros Noui Testamenti .«

Sed et inde proficiscentes, ueniunt in Macelot; quod interpretatur ab initio. Quisquis enim ad perfectionis summam contendit, omnium rerum contemplatur initium, dum cuncta uiscerum suorum uota conuertit ad Deum. Et dum cor ad Auctorem suum iugiter dirigit, a rerum omnium initio non  recedit. uel, si Maceloth, ut quidam sentiunt, dicatur esse conuentus, per hoc Ecclesia intelligitur, in qua uidelicet a cunctis fidelibus conuenitur. Unde canitur: »Ecce quam bonum et quam iucundum habitare fratres in unum!« 

Deinde uenitur in Thaath, uel sicut alibi legitur, in Caath, quod est patientia uel confirmatio. Quisquis enim desiderat terram uiuentium per presentis uite labores ingredi, necesse est eum ad toleranda mundi pericula per patientiam confirmari. uel si Thaath, ut a quibusdam dicitur, uertitur in pauorem, dicatur unicuique certanti, uel iam forte per diuinam gratiam triumphanti: »Noli altum sapere, sed time .«

Sed, inde profecti, ueniunt in Thare, quod Grece  quidem exstasis interpretatur, in nostra uero lingua dicitur contemplatio. Consequens est enim ut quisquis antea probatur per patientiam, proinde ad contemplationis perueniat gratiam; et qui prius in tribulatione deprimitur, 147 postmodum ad uisionis intime letitiam sustollatur. Sin autem Thare, sicut quidam putant, astutia uel malitia debet intelligi, hoc ad Ecclesiarum prepositos non immerito uidetur posse referri; ut ipsi suis auditoribus timeant, qui in tentationum tribulatione laborant. Astutia enim et malitia illius cauenda est de quo dicitur: »Quoniam aduersarius noster tanquam leo rugiens circuit, querens quem deuoret .«

Deinde procedunt in Methca, uel, sicut alibi legitur, Maathica, quod interpretatur mors noua. Nunquam  tam perfecte diabolica cauetur astutia, quam si Christo commorimur, ut tanquam insensibiles ad hostis callidi tentamenta redeamus. Quam nouam mortem contemplatio parit, que scilicet et mundum nobis et nos mundo mortuos efficit. Quod si Methca, ut quibusdam placet, in dulcedinem uertitur; quid mirum si de contemplatione ad dulcedinem ueniatur, cum ipsa contemplatio nichil aliud sit quam ineffabilis et immensa dulcedo?

Post hec uenitur in Hesmona, que festinatio dicitur. Nam, postquam pertingimus ad dulcedinem contemplationis, moram non ferimus tarditatis. O quam moleste moram patiebatur ille qui dicebat:  »Utinam dirumperes celos et descenderes, et liquefierent montes a facie tua!«  Quam grauiter hanc moram ferebat ille qui dicebat: »Cupio dissolui et esse cum Christo ,« multo magis melius! Sin autem a Senna dicatur quod ossa significat, hoc ad robur constantie pertinet, quod necesse est ut Christi amator habeat, ne per amorem nimium impatiens fiat.

Hinc iam transitur in Moseroth, quod significare putatur excludens. Anima quippe, que ad perfectum Sponsi sui amorem peruenit, tentationes a se callidi corruptoris excludit. Unde et Apostolus: »Nolite, inquit, locum dare diabolo .« Quod si Moseroth, iuxta quosdam, interpretatur uincula, sanus per omnia et congruus intellectus elucet:  nimirum sancta quelibet anima, que celesti Sponso in amore coniungitur, necesse est ut ei assiduis Scripturarum meditationibus, quasi quibusdam uinculis insolubiliter connectatur. De quibus uinculis Christo per Isaiam dicitur: »uiri sublimes ad te transibunt, et tui erunt, et post te ambulabunt colligati uinculis .«

Unde non immerito iam uenitur in Banacim, quod significat fontes uel excolationes, id est, ubi diuinarum Scripturarum fontes anima bibit et excolat, hoc est subtiliter tractat ac ruminat. Excolat, inquam, cum illud euangelicum seruat: »Ut ne unus quidem apex aut unum iota de lege pretereat, quin omnia fiant .« Si uero bene Iaacan, sicut quidam dicunt, transfertur in filios  necessitatis siue stridoris, hoc significat, quia quisquis diuinis eloquiis eruditus est et affluenter instructus, necesse est ut post se et alios trahat ac filios gignat, quibus nimirum dum fletus et stridorem dentium minaciter obiicit, quodammodo necessitatem eis ut ad Deum conuertantur imponit. Ii sunt ergo filii necessitatis uel stridoris, de quibus prophetice canitur: »Afferte Domino, filii Dei, afferte Domino filios arietum .«

Post hec ascendunt in montem Gadgad, quod 148 interpretatur nuntius, uel accinctio, uel certe concisio. Quibus enim uerba Dei annuntiamus, eos procul dubio commonere debemus ut et se uirtutum armis accingant, et inuisibilium hostium spiritualibus gladiis terga concidant. Quod cum eos agere non  segniter edocemur, cum eis simul ad montana conscendimus. Quod si Gadgad, ut quidam putant, tentamenta significat, datur intelligi quoniam his qui ad celestem patriam tendunt, tentationes deesse non possunt. Et sepe tentatio uirtutibus admiscetur, ut laborioso Christi militi merces uberior acquiratur.

Et quia per mala tentationum ad premiorum bona transitur, congrue sequitur quoniam, inde profecti, uenerunt in Ietebatha, siue, ut alibi legitur, Iatbatha, quod interpretatur bonitas siue bonum. Ergo per experimenta tentationum ad bonitatem, que procul dubio Christus est, peruenitur.

 Inde profecti sunt in Ebrona, quod transitus appellatur. Animo quippe transeunda sunt omnia, et in eum solum debes obtutum mentis infigere, cum quo sine transitu ualeas permanere.

Post hec ueniunt in Asiongaber, quod interpretatur consilia uiri. Postquam enim nos in Christum omnino proiicimus, postquam in eum omnem cordis nostri fiduciam collocamus, esse pueri sensibus ulterius non debemus, imitantes Apostolum, qui dicit: »Cum autem factus sum uir, euacuaui que erant paruuli ;« et iterum: »Nolite pueri effici sensibus .«

Sed quoniam qui apponit scientiam, apponit dolorem, iterum ueniunt in desertum Sin, que est Cades. Sin autem tentationem interpretari iam iam  superius diximus. Sicut enim uas aureum uel argenteum sepe malleus percutit, sepe lima hinc inde poliendo circumdat, ut clarius fiat; sic iterata tentatio constantis et non cedentis anime rubiginem purgat. »uas enim figuli probat fornax, et homines iustos tentatio tribulationis .« Et quia Cades fructificatio sancta dicitur, uides quoniam tentationum sulcos sancta fructificatio subsequatur.

Sed et hinc applicuerunt in montem Hor, in extremis finibus Edom. Hor montanus interpretatur. Quisquis enim tentatus non labitur, sed de tentatione fructificat, consequens est ut ad montem, qui Christus est, uictor ascendat. Hic est enim mons ille coagulatus, mons pinguis , de quo per  Prophetam dicitur: »Erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes .« Hic mons dicitur montanus, quia ubi Christus, ibi et procul dubio Christianus: »Ubi sum, inquit, ego, illic et minister meus erit .«

Deinde ueniunt in Salmona, quod interpretatur umbra portionis. Et merito, postquam in montem, qui est Christus, ascendimus, uitiorum fugientes ardorem, sub defensionis eius umbraculo residemus. De qua uidelicet umbra per Ieremiam dicitur: »Spiritus oris nostri Christus Dominus captus est in peccatis nostris, cui diximus: In umbra tua uiuemus in gentibus .« Et Angelus ad Mariam:  »uirtus, inquit, Altissimi obumbrabit tibi .« Salmona etiam, ut alicubi reperitur, imaguncula dicitur; quod utique 149 loco illi non absurde congruit, dum ibi eneus ille serpens appensus sit, qui crucifixi representat imaginem Saluatoris.

Fit preterea transitus in Phinon, quod interpretatur os, uel oris parcimonia. Et os quidem, quia, mox ut passionis Christi sacramenta cognoscimus, quod corde credimus, ore pronuntiamus, sicut scriptum est: »Credidi, propter quod locutus sum .« Et Apostolus: »Corde creditur ad iustitiam, ore autem confessio fit ad salutem .« Oris uero parcimonia dicitur; quia, dum tam profunda redemptionis  humane mysteria penetrare non possumus, quasi ori nostro digitum superponimus, ut, diuinitatis Christi celsitudinem maioribus relinquentes, de sola tantum eius cruce tractemus, sicut dicit Apostolus: »Nihil iudicaui me scire inter uos, nisi Christum Iesum, et hunc crucifixum .«

Post hec profecti sunt in Oboth, quod utique uertitur in magos siue pythones. Propter quod datur intelligi quia post imaginem Dei, que in cordis ratione concipitur, post acceptam fidem, que oris confessione profertur, consurgunt aduersum nos heretici errorem uenenate perfidie dogmatizantes, tanquam pythones et magi malefica incantationum carmina conspergentes.

Hinc transitur in Gebarim, que est in finibus Moabitarum.  Gebarim significat aceruos lapidum transeuntium. Isti porro sunt lapides uiui, sancti scilicet, ex quibus non modo Hierusalem superna construitur, sed et presens Ecclesia tanquam margaritis coruscantibus adornatur. Qui merito transeuntes dicuntur, quia terrena quelibet ac transitoria mente calcant, atque ad celestia transire festinant. Si uero non Gebarim, sed Gai dicatur, quod alia testatur editio, et hoc ab intellectu transeuntium non aberrat. Gai siquidem interpretatur chaos. Dicit autem Abraham diuiti: »Quia inter nos et uos chaos magnum firmatum est .« Ad illum ergo sancti semper transire desiderant, ut in eius sinu, sicut et beatus ille Lazarus, feliciter requiescant.

Unde satis apte consequitur ut post chaos pythonum  atque magorum, quod est tenebrosa calliditas hereticorum, presto ueniant in Dibongad, quod significare dicitur apiarium tentationum. Apes enim ore mella ferunt, sed aculeis pungunt; sic et heretici uerbis quidem manifeste blandimenta pretendunt, sed quasi post se erroris aculeos contegunt. Primo distillant ore dulcedinem, sed postmodum spargunt aculeate falsitatis errorem. Unde Propheta conqueritur, dicens: »Circumdederunt me sicut apes, et exarserunt sicut ignis in spinis .«

150 Inde profecti sunt in Helmondeblathaim, quod uertitur in contemptum palatarum, hoc est ficuum, siue contemptus opprobrii. Ficus autem deliciosus est fructus; per quod intelligitur necessarium esse ut qui iam donis celestibus appropinquant,  cuncta carnalis illecebre blandimenta contemnant. Quod si contemptus opprobrii magis admittitur, per hoc iam dubitanter instruimur ut, si quando hereticorum uel reproborum quorumlibet dehonestamur iniuriis, non turbemur. Per quod scilicet utrumque salubriter edocemur, ut nos nec inhonesti contemptus irrisio moueat, nec ulla terrene dulcedinis oblectamenta resoluant; quatenus de hoc mundo ualeamus dicere cum Propheta: »Sicut tenebre eius, ita et lumen eius .«

Inde commigrant ad montes Abarim contra Nabo. Abarim, transitus, Nabo abscessio interpretatur; ubi scilicet anima quasi per omnes itineris mansiones, ita per cunctas fuerit progressa uirtutes, quia  iam ad culmen perfectionis ascendit, mente mox transit ex hoc seculo, et abscedit. Que nimirum etsi adhuc manere uideatur in mundo, in carne tamen, non secundum carnem ambulans, iam recessit e mundo. Sicut de Enoch dicitur: »Et non inueniebatur, quia transtulit illum Deus .« Ita quisquis sanctitate perfectus, et mundo iam mortuus, pertransiit mundum, et habitat in regione uirtutum.

Postrema uero mansio est in campestribus Moab, super Iordanem contra Iericho. Ad hoc enim tam longi itineris transitus agitur, ad hoc totus erumnis ac laboribus per uastam huius mundi solitudinem suspiratur, ut applicemus ad Iordanem, hoc est, accedamus ad inexhaustam celestis sapientie plenitudinem. Iuxta quam peregrinationis nostre tabernaculum  construentes, eius fluentis a cunctis nos Aegypti squaloribus properemus abluere, ut purificati terram repromissionis ualeamus intrare, ut simus, sicut de sponsa in Canticis dicitur: »Oculi eius sicut columbe super riuos aquarum, que lacte sunt lote et resident iuxta fluenta plenissima .« Et notandum quod profectio ista non in montibus, sed in campestribus desinit, quoniam sancti quique quanto celsiori perfectione sunt prediti, tanto maiori sunt humilitate fundati. Qui etiam contra Iericho mansiones edificant, quoniam aduersus mundum, qui per eam designatur, infederabiliter pugnant. Quibus dicitur: »Si de mundo fuissetis, mundus, quod suum erat, diligeret; sed quia de mundo non estis, propterea odit uos mundus .«


 Expliciunt testimonia libri Numeri.



151-152 INCIPIUNT CAPITULA LIBRI DEUTERONOMII.

    1. Quod lex in monte Horeb data sit.
    2. Ait Dominus Moysi: uade, et dic populo: Reuertimini in tentoria uestra; tu uero hic sta mecum.
    3. Ait Moyses populo: Dedit tibi Dominus cibum, manna, quod ignorabas tu et patres tui.
    4. Non est, inquit Moyses, terra, quam ingredimini possidendam, similis terre Aegypti, de qua existis, sed de celo pluuiam exspectans.
    5. Quod precipit Dominus ut, appropinquante iam prelio, sacerdos ante aciem staret, et exhortaretur populum.
    6. Ut homo formidolosus et corde pauido non egrederetur ad bellum; sed reuertatur in terram suam, ne alios pauere faciat.
    7. Ut mulieri in bello capte et in coniugium uictoris electe corporis superfluitas abscindatur.
    8. Quod si filius odiose coniugis primogenitus fuerit, non possit dilecte filius ei preferri, ut primogeniti locum teneat.
    9. Ut si acceperit homo uxorem, et illa non inuenerit gratiam ante oculos eius, scribat ei libellum repudii, et dimittat eam de domo sua.
    10. Ut si eum qui peccauit iudices dignum uiderint plagis, prosternant, et coram se faciant uerberari.
    11. De iusto pondere et equali modio habendis.
    12. Moyses de Aser: ferrum, inquit, et es calceamentum eius.




Expliciunt capitula.



INCIPIUNT TESTIMONIA LIBRI DEUTERONOMII.



CAPUT PRIMUM. In epistola ad Alexandrum papam, ubi de insolentia malorum.


Mens humana, terrenis obtenebrata negotiis, frustra se in contemplationis culmen attollere nititur, dum actionum secularium merito quasi congestis lapidum ruderibus aggrauatur. Sicut enim aluta, postquam per limosa luti fluenta transierit, non admittit aruinam, sic mens humana, nisi ab humore fuerit cure secularis exsucca, non percipit superne pinguedinis gratiam. Pellis enim sicca pinguedinem combibit, humefacta repellit. Et humanum cor, donec curarum secularium madore turgescit, saginas interne gratie non admittit. Unde et lex in monte Horeb data legitur , quod uidelicet siccitas  interpretatur. Illa denique mens que per amorem spiritus in alta sustollitur, mons est in quo lex Domini irreprehensibilis, que procul dubio caritas est, diuinitus promulgatur. Et hic mons ueraciter est Horeb, qui siccitas dicitur, in quo uidelicet omnium uitiorum humor excoquitur, et ad radios solis iustitie cunctum libidinis atque carnalis illecebre rheuma siccatur. Hinc est quod uasa templi in argillosa  terra, que uidelicet aquam sitienter imbibit, Hiram ad Salomonis imperium fabricauit ; ex quibus nimirum uasis et illud est quod imbre celesti concupiscit impleri, dicens: »Anima mea sicut terra sine aqua tibi ;« ad quod ideo estuans clamat: »Sitiuit anima mea ad Deum uiuum: quando ueniam et apparebo ante faciem Dei?« .



CAPUT II. In epistola ad fratres Cluniacenses.

Caueant hi qui prodire fortassis adhuc in publicum concupiscunt ne, dum inania cernere liberis obtutibus inhiant, dextrum oculum, hoc est uim intime contemplationis, exstinguant. Nec pruriat eorum gula cum illo carnali Isrel porros, cepas et  allia , quarum uidelicet herbarum uehemens acrimonia oculos turbat et ad lacrymas prouocat, quia nimirum secularis actio, dum multis pressurarum angustiis cingitur, dum laborum ingruentium crebra perturbatione uexatur, quibus gaudere promisit, sepe flere compellit. Plane si laboris delectat exercitium, habet sancta quies laborem suum. Unde Dominus ad Moysen: »uade, inquit, et die  eis: Reuertimini in tentoria uestra; tu uero hic sta mecum, et loquar tibi omnia mandata, cerimonias atque iudicia .« Ceteris quippe in carnis sue tentorio delectabiliter quiescentibus, seruus Dei non residere iubetur, sed stare cum Domino, ut quo remotius a mundi laboribus cessat, eo uigilantius in diuinis obsequiis ipse se sancte quietis feruore exerceat.



CAPUT III. In eadem epistola.

»Dedit tibi Dominus cibum manna, quod ignorabas tu et patres tui, ut ostenderet tibi quod non in solo pane uiuit homo, sed in omni uerbo quod egreditur ex ore Domini ,« ubi et presto subiungit: »uestimentum 153 tuum,  quo operiebaris, nequaquam uetustate defecit, et pes tuus non est subtritus, en quadragesimus annus est: ut recogites in corde tuo, quia sicut erudit homo filium suum, sic Dominus Deus tuus erudiuit te, ut custodias mandata Domini Dei tui, et ambules in uiis eius, et timeas eum .« In quibus uerbis illud est solertius attendendum quod ait: »Dedit tibi manna, ut ostenderet quod non in solo pane uiuit homo, sed in omni uerbo, quod egreditur ex ore Dei.« Ubi luce clarius constat quia illud manna, quo illi carnaliter alebantur, hoc diuini uerbi significabat pabulum, quo nunc in anima recreamur. Et notandum quod de hoc manna in libro Exodi legitur: »Quod cum uidissent, inquit, filii Isrel, dixerunt ad inuicem: Manhu? quod significat:  Quid est hoc?«  Illi ergo manna, id est quid est hoc, ueraciter comedunt qui, dum legunt, uel audiunt, diuini uerbi mysterium solerter inquirunt, qui nimirum intra litteralis palee thecam dulcem intelligentie spiritalis ambiunt enucleare medullam. Hic certe quid est hoc ueraciter uescitur, qui assidue in Scriptura sacra solerti meditatione uersatur.



CAPUT Iu. In sermone de S. Bartholomeo.

Moyses mystice de sancta dicit Ecclesia: »Non est, inquit, terra, ad quam ingredimini possidendam, similis terre Aegypti, de qua existis, ubi iacto semine in hortorum morem aque deducuntur irrigue, sed de celo pluuias exspectans, quam Deus  suus inuisit omni tempore .« Secularis enim prudentia quasi coluber per humum serpit et huc illucque lubrica uarietate declinat, diuina uero sapientia de celestibus intonat. Hortus etiam hic sinistram habet significationem. Nam carnalis scientie uidetur designare lasciuiam; sicut et illic, ubi Achab petiit uineam Naboth: »Da mihi uineam tuam, ut faciam mihi hortum olerum .« Ille quippe in hortum conatur uineam uertere, qui rigorem uirtutis iucunda carnalis illecebre uult amenitate mutare. Et Psalmista reprobos oleribus comparat, dicens: »Tanquam fenum uelociter arescent, et sicut olera herbarum cito cadent .«



CAPUT u. In sermone de S. Anastasio.


»Appropinquante, ait Dominus, iam prelio, stabit sacerdos ante aciem, et sic loquetur ad populum: Audi, Isrel: uos hodie contra inimicos uestros pugnam committitis, non pertimescat cor uestrum, nolite metuere, nolite cedere, nec formidetis eos, quia Dominus Deus uester in medio uestri est, et pro uobis contra aduersarios dimicabit, ut eruat uos de periculo .« Et notandum quod sacerdos qui, imminente iam bello, concionatur, non alibi, sed ante aciem stare precipitur, ut uidelicet eos ad pugnam, quos adhortationibus prouocat, ipse quoque preuius antecedat, ne dum alios 154 ad bellum impellere nititur, ipse degeneri torporis otio  per negligentiam resoluatur, sicut de quibusdam magna quidem predicantibus, sed desidiose uiuentibus, per Prophetam dicitur: »Filii Ephrem intendentes arcum et mittentes sagittas suas conuersi sunt in die belli .«



CAPUT uI. In sermone de S. Georgio.

»Homo formidolosus et corde pauido non egrediatur ad bellum, sed uadat et reuertatur ad terram suam, ne pauere faciat corda fratrum suorum, sicut et ipse perterritus est .« Quibus nimirum uerbis liquido perdocemur quia pro defensione fidei dimicare fortiter et idonee nequeunt qui adhuc nudari terrenis opibus pertimescunt; tolerabilius enim est ut domum quodammodo redeuntes ignobiliter  et imbelles uiuant quam secum et alios a triumphandi gloria per degeneris exempla timoris auertant.



CAPUT uII. In libro de perfectione monachorum.

Per Moysen lege decernitur ut mulieri in bello capte et in coniugium uictoris electe corporis circumfluitas abscindatur: »Que radet, inquit, cesariem et circumcidet ungues et deponet uestem in qua capta est; sedensque in domo sua flebit patrem et matrem uno mense, et postea intrabis ad illam dormiesque cum illa, et erit uxor tua .« Mulieri quippe cesariem radimus, cum rationali discipline sensus superfluos amputamus. Ungues etiam circumcidimus, cum ab ea mortua queque superstitionum  opera desecamus. Que etiam uestem deponere, in qua est capta, precipitur, ut superductam fabularum et quorumlibet figmentorum exuat superficiem, ac solidam uere rationis exhibeat ueritatem. Patrem uero et matrem deflet, quia liberalium auctores artium mens nostra mortuos deputat et eos in errore periisse compatiendo deplorat. Consuetudo autem feminarum est per unumquemque mensem sui sanguinis effusione purgari: post mensem itaque ad hanc mulierem infrare precipimur, ut artem cuiuslibet discipline omni superstitionum contagio defecatam uelut in coniugium sortiamur, quatenus iam Isrelitica facta consequenter in Isrelite coniugium transeat et bene fecundam spiritualium operum sobolem reddat.



CAPUT uIII. In epistola ad Bonifacium, que est de eo quod exteriori prudentie spirituali: sapientia debeat preferri.


»Si habuerit homo uxores duas, unam dilectam et alteram odiosam, genueritque ex eis liberos, et fuerit filius odiose primogenitus, uolueritque substantiam inter filios diuidere, non 155 poterit filium dilecte facere primogenitum et preferre filio odiose, sed filium odiose agnoscet primogenitum, dabitque ei de his que habuerit cuncta duplicia; iste est enim principium liberorum eius et huic debentur primogenita .« Due scilicet hominis uxores sunt, uirtus et uoluptas, liuoris et odii inter se inuicem uelut quadam zelotypia dissidentes;  et uoluptas quidem ad hanc uitam, uirtus ad eternam pertinet gloriam. Illa plane dilecta est, quia uirum suum, hoc est fragilem cuiusque spiritum, malesuada iucunditate demulcet; ista uero dicitur odiosa, quia per arctam et angustam uiam homines ire constituit et aspera semper ac dura proponit: sed filius odiose nobis primogenitus est, quia uirtutem Conditor noster nobis originaliter indidit; uoluptas autem et quelibet carnalis illecebra ex uitio nostre prauitatis emersit. Sed quia neu est istius temporis per singula uerba huius precepti figuram enucleanter exponere, sufficiat hoc ad compendium dicere ut, si non possumus dilectam uxorem, que nobis procul dubio noxia est, a thalami nostri societate repellere, studeamus saltem que sobria est  et honesta in primogeniti dignitate preferre, quatenus si nobis difficile est quantulamcunque saltem huius uite dulcedinem non sentire, prerogetur tamen dominii palma uirtuti, relinquatur seruitus uoluptati; illius filius in primogeniti dignitate precellat, istius autem filius in subsequela ordinis et sub discipline semper refrenatione supersistat. uis fortassis addiscere qui uxoris dilecte sunt filii? Paulus inquiratur Apostolus: »Manifesta sunt, inquit, opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes et his similia, que predico uobis, sicut predixi: quoniam qui talia agunt regnum Dei  non consequentur .« uis enim consequenter audire que sit soboles odiose? ausculta quod subdidit: »Fructus autem Spiritus est caritas, gaudium, pax, patientia, benignitas, bonitas, longanimitas, mansuetudo, fides, modestia, continentia, castitas .« Hic ergo filius tanquam primogenitus duplicia debet habere substantie, uidelicet ut fructus Spiritus corpus simul et animam regat atque utriusque substantie, interioris scilicet, et exterioris hominis iura possideat.



CAPUT IX. In epistola ad Cincium prefectum.

»Si acceperit homo uxorem, et habuerit eam et non inuenerit gratiam ante oculos eius, propter  aliquam feditatem, scribat libellum repudii, et dabit in manu eius et dimittet eam de domo sua .« Hec igitur uxor nostra, carnalis scilicet uita, utinam in oculis nostris gratiam nunquam prorsus inueniat, sed eius abominabilis feditas mentium nostrarum nares, ut dignum est, semper offendat. Que, libello repudii per legem penitentie semel accepto, sic a connubii nostri liminibus excludatur ut in 156 nostros denuo non reuertatur ampiexus. Unde et uir sapiens ait: »Auerte faciem tuam a muliere compta, et non circumspicias speciem alienam ;« que quoniam aliena dicitur, merito cum Agar, non uxor, sed concubina intelligitur. Agar enim peregrina, uel accola interpretatur. Et quia per Salomonem hec cadem impudica  mulier dicit: »Aspersi cubile meum myrrha, et ale et cinnamomo ;« merito cum altera concubina Abrahe poterit comparari. Cethura siquidem dicitur odorifera. uita quippe carnalis spirat odoramenta mendacii. Unde et in Prouerbiis dicitur: »Custodi te a muliere mala et a blanda lingua extranee; non concupiscat pulchritudinem eius cor tuum .« Hec enim blanda lingua, uidelicet carnalis uite, miseros homines dicere persuadet: »uenite, perfruamur bonis que sunt, et utamur creatura tanquam in iuuentute celeriter; uino pretioso et unguento nos impleamus, et non pretereat nos flos temporis,« etc. . At contra de muliere, que religiosam signat uitam, scriptum est: »Mulieris bone beatus uir, numerus  enim annorum illius duplex; mulier fortis oblectat uirum suum, et annos uite illius in pace implebit .« Quomodo est numerus annorum hominis duplex, nisi quia et hic uiuit in conuersatione sancta et illic est uicturus in gloria? He plane due uite, spiritualis scilicet atque carnalis, quadam inter se inuicem quasi zelotypia dissident et ad diuersum uiuendi finem corda hominum trahunt. Ista siquidem cohibet gule pruriginem, ne modum sobrie refectionis excedat; illa uentres ingurgitat et per immoderata ciborum oblectamenta relaxat. Ista suspiriis ac gemitibus pascitur; illa cachinnis et ineptis lusibus delectatur. Ista sursum spiritum erigit et in celestis desiderii arce suspendit; illa curis secularibus et opibus congerendis incumbit. Ista  quidquid iniuriarum, quidquid aduersitatis ingeritur equanimiter tolerat; illa grauiores potius uiolentias accipit, iudicia que tolerentur importat.



CAPUT X In epistola ad Petrum monachum.

»Si eum qui peccauit iudices dignum uiderint plagis, prosternent et coram se facient uerberari;« ubi et mox additur: »Pro mensura peccati erit et plagarum modus, ita ut quadragenarium numerum duntaxat non excedant, ne fede laceratus ante oculos tuos obeat frater tuus .« Quod uidelicet illi populo legale preceptum nobis est allegorie mysterium. Quadragenarius siquidem numerus humane uite significat cursum. Hinc est quod  Isrel annis quadraginta graditur per desertum . Hinc Moyses  et Elias , insuper et ipse Dominus , tot diebus protraxere ieiunium. Qui etiam sicut horis quadraginta in sepulcro mortuus iacuit, ita nichilominus post resurrectionem suam diebus totidem cum discipulis fuit, quatenus nos sua membra pius Magister edoceat, ut per capitis nostri uestigia gradientes et mortui mundo et uelut peregrini hospitemur in seculo. Mystice 157 quoque peccator in lege dum uapulare precipitur, excedi quadragenarius plagarum numerus prohibetur, quia quisquis in hac uita perfectam egerit penitentiam, nullam postmodum pro suis excessibus sentiet penam.



CAPUT XI. In sermone de S. Anastasio.


»Non habebis in sacculo diuersa pondera, maius et minus, nec erit in domo tua modius maior et minor. Pondus habebis iustum et uerum, et modius equalis et uerus erit tibi .« Enimuero tunc in sacculo diuersa pondera non habemus, si intra secretum conscientie nostre, non aliter nobis atque aliter aliis iudicantes, easdem legalium preceptorum mensuras appendimus, nimirum ut nos aliis regulam districte seueritatis indicere, nosmetipsos uero studeamus remissioris indulgentie lege tractare. De qua uidelicet fraude et Salomon dicit: »Abominatio est Domino pondus duplex et statera  dolosa .« Necesse est ergo fruges uerbi nequaquam diuersis, sed eisdem metiri ponderibus,  ut que aliis agenda precipimus, ipsi etiam uiuis operibus efficaciter impleamus.



158 CAPUT XII. In sermone de S. Bartholomeo.

Aes aliquando sanctis congruere reperitur apostolis, de quibus sub Aser specie per Moysen in Deuteronomio dicitur: »Ferrum et es calceamentum eius .« Calceamentum quippe in Scriptura sacra munimentum predicationis accipitur, sicut scriptum est: »Calceati pedes in predicatione Euangelii pacis .« Quia ergo per ferrum uirtus, per es autem perseuerantia longanimitatis exprimitur, ferrum et es apostolorum dicitur esse calceamentum, nec non et predicatorum quorumlibet sanctorum. Per ferrum scilicet aduersantia  mala patienter tolerant; per es uero bona preposita longanimiter seruant. De quibus apostolis, siue apostolicis uiris, predicatoribus scilicet sanctis, ad eumdem Aser cum premisissent: »Ascensor celi auxiliator tuus;« illico subdidit: »Magnificentia eius discurrunt nubes .« Quis enim est ascensor celi, nisi Saluator noster, qui, postquam mortis imperium moriens perdidit, celum, angelis comitantibus et discipulis suspicientibus penetrauit? Huius magnificentia nubes discurrunt, quia eius auctoritate doctores sancti per mundum salutifere predicationis imbrem pluunt. De quibus et propheta: »Qui sunt, inquit, isti qui ut nubes uolant?«  Iste nubes resoluuntur in aquam, cum terram cordis nostri doctrine sue fluentis inebriant, ut  eam ad proferenda pii operis germina fertilem reddant.


 Expliciunt testimonia libri Deuteronomii.



INCIPIUNT CAPITULA LIBRI IOSUE.

    1. Quod aque Iordanis diuise sunt dum Isrel, Iosue ducente, transiret.
    2. Quod precepit Dominus ut tollerent duodecim lapides de medio Iordanis, ubi sacerdotes steterant, et ponerent in medio castrorum.
    3. Quod Iosue Dominus precepit ut transiret in Galgala cum populo et illic eos cultris lapideis circumcideret.
    4. Quod precepit Dominus ut arcam federis uiri bellatores armati precederent, et sacerdotes septem buccinas clangerent et sic Iericho septem diebus circumirent.
    5. Quod in Arca tria continebantur, urna aurea cum manna, et tabula testamenti, et uirga Aaron.
    6. Ait Iosue ad populum: uos autem cauete ne de facultatibus Iericho quidpiam contingatis.
    7. Quod subuersa Iericho domus Rahab meretricis, de qua funiculus coccineus dependebat, euasit.
    8. Subuersa Iericho Iosue imprecatus est, dicens: Maledictus uir coram Domino, qui suscitauerit et edificauerit Iericho in primogenito suo.
    9. Quod Gabaonite pacis fedus ab Isrelitis fraudulenter extorserunt in terra Pherezei et Raphaim.
    10. Dixit Iosue filiis Ioseph: Si populus multus es, ascende in siluam et succide tibi spatia ad habitandum.




Expliciunt capitula.



INCIPIUNT TESTIMONIA LIBRI IOSUE.



159 CAPUT PRIMUM. In secundo sermone de S. Ioanne euangelista.


»Cum populus ingrederetur Iordanem, iubente Iosue, aque superiores ad instar montis intumescebant, inferiores uero in mare Mortuum delabebantur .« Quia profecto ex eis, qui baptizantur, alii in accepta celestis gratie dulcedine perseuerant, alii in peccatorum amaritudinem defluere reprobe uiuendo non cessant, et uelut in maris mortui salsuginem corruunt, dum sapiendo terrena per praue uite decliuia ad mortem tendunt. Nos autem  non sic, dilectissimi, non sic, sed ad ueram sapientiam animum transferentes sic per Dei misericordiam in uirtutum studeamus alta proficere, ut in uitiorum pudeat uoraginem declinare. Sic perseueremus semper ad superna properare quo tendimus, ut diuini amoris dulcedinem in nostris iugiter mentibus conseruemus.



CAPUT II. In eodem sermone.

»Elige,« inquit Dominus ad Iosue, »duodecim uiros, singulos per singulas tribus, et precipe eis ut tollant  de medio aluei Iordanis, ubi fixerunt sacerdotes pedes, duodecim lapides durissimos quos ponetis in loco castrorum, ubi fixeritis hac nocte tentoria .« Ut autem non omnia, licet plena mysteriis, uerba discutiam, quid per hoc factum nobis innuitur, nisi ut postquam mystici Iordanis fluenta transimus, postquam de lauacri salutaris fonte consurgimus, durissimos duodecim lapides, id est firmissima apostolorum exempla, ad imitationem nobis proponere studeamus? Lapides quippe ubi sacerdotes pedes fixerant, in loco castrorum ponimus, si in procinctu spiritualis militie positi, apostolorum uestigia constanter et firmiter teneamus. Nam iuxta Salomonis sententiam: »Qui mollis et dissolutus est in opere suo, frater est sua opera dissipantis .« Nimirum qui in moribus suis molles ac fluidi sunt, more aque precipites ad ima defluunt; qui uero constantes ac firmi, in arcem quotidie uirtutis excrescunt.



CAPUT III. In sermone primo de S. Bartholomeo.

»Post hec autem protinus Iosue iubetur ut in Galgala cum populo transeat atque illic eos cultris lapideis circumcidat . Petra,« ut ait Apostolus, »erat Christus .« Per cultellos ergo lapideos circumcidimur, dum per Christum a nobis omnes carnis et spiritus illecebras amputamus. Et hac circumcisione, sicut illic dicitur, Aegyptiorum propulsamus opprobrium, quoniam deludentium nos elidimus petulantiam uitiorum. »Hodie,« inquit Dominus  ad Iosue, »abstuli opprobrium Aegypti a uobis .« Nec pretereundum 160 quod Galgala reuelatio interpretatur. uita quippe carnalis oculos mentis excecat, spiritualis illuminat: »Reuela, inquit, oculos meos, et considerabo mirabilia de lege tua .« Cum enim a suis homo uitiis circumciditur, ad diuine legis consideranda mysteria mentis acies reuelatur. In quo scilicet loco ab Isrelitico populo Pascha celebratur et typice Agnus ille comeditur, qui tollit peccata mundi . Et nota ordinem rerum ac salutis humane perpende mysterium. Postquam de baptismo quasi de gurgite Iordanis eximus, apostolice uirtutis et constantie lapides nobis in exempli testimonium constituimus, quos emulationis studio contemplantes a prauitatis  nostre preputio circumcidimur, sicque dimota procul atque detersa caligine uitiorum, reuelata facie spiritali, letitie Pascha celebramus in luce uirtutum. Illic primum populus de frugibus terre comedit azymos panes; et manna, quo eatenus ali consueuerant, ulterius non apparuit. Quia postquam panis ille uiuus, qui de celo descendit , ex agro uirginalis uteri prodiit, postquam granum tritici cadens in terram, mortuum est, ac plurimos fructus attulit , mox typice legis manna defecit. Terra quippe repromissionis uenter est uirginis; de qua terra per Isaiam dicitur: »Rorate, celi, desuper, et nubes pluant Iustum; aperiatur terra et germinet Saluatorem .« Cum ergo ad  hunc panem peruenitur, legis ueteris ulterius manna non queritur



CAPUT Iu. In sermone de sancto Andrea.

»Precepit Dominus Iosue ut arcam federis uiri bellatores armati precederent, sacerdotes autem septem buccinis clangerent, sicque per septem nichilominus dies Iericho menia circuirent. Septimo itaque die dum uociferatio populi clangentibus tubis admiscetur, Iericho protinus a fundamento collapsa subuertitur .« Quid est autem quod ad capiendam urbem non gladius educitur, non tela uibrantur, non iaculum mittitur, non acies militaris cunei ad irruptionis impetum constipatur, sed tubis  duntaxat sacerdotalibus clangitur, et sic uictoria non iam iure belli, sed uirtute potius sacramenti de superatis hostibus obtinetur? Deliramenti sane uideretur ineptia, si euidens non fuisset uictoria subsecuta. Sed per Iericho, que dicitur luna, non incongrue mundus innuitur, qui sic per labentium momenta temporum tanquam per menstrua detrimenta finitur. Arca autem sancta erat Ecclesia; tube uero apostoli sunt, uel quique sancti doctores Ecclesie, quorum uidelicet admonitionibus, dum pugnare semper contra carnis illecebras et antiqui hostis insidias nitimur, uelut ad conflictus aciem et conserenda bella tubarum clangoribus incitamur. Que nimirum tube septem fuisse referuntur, quia predicatores sancti septiformis Spiritus gratia sunt  repleti. Septem quoque dierum uicissitudine omne 161 tempus nostre mortalitatis euoluitur. Urbem ergo Iericho sacerdotes arcam ferentes et clangentes septem diebus circumeunt, et muri eius per arce presentiam et tubarum sonitum cadunt; quia in huius mortalis uite decursu, dum circumquaque per orbem terrarum sancta mouetur et dilatatur Ecclesia, per sancte predicationis instantiam omnis elati mundi superbia frangitur et cuncta infidelitatis obstacula subruuntur. Et notandum quod armati milites cum sacerdotibus ire iubentur, nimirum ut ii quibus non est iniunctum promendi clangoris officium nequaquam se remotos intelligant a congressione bellorum, quatenus et ii qui non predicant contra occulti hostis insidias, armati nichilominus et  circumspecti semper incedant. Huius itaque belli duces ac principes sancti apostoli sunt, qui arcam federis Ierichontinis menibus cum tubarum clangore circumferunt, quia per totius mundi circulum, sancte predicationis officio, Ecclesie sacramenta diffundunt. »In omnem enim terram exiuit sonus eorum, et in fines orbis terre uerba eorum .« Euolutis autem sex diebus, septimo tandem die rex Iericho cum omni populo gladio deuorante consumitur, quia in die nouissimo diabolus, qui est rex superbie, cum omnibus suis sequacibus quasi quodam diuine sententie gladio morti perpetue condemnatur. Tunc nempe fiet quod per Apostolum dicitur: »Quia, cum euacuauerit omnem principatum,  et omnem potestatem et uirtutem, nouissime inimica destruetur mors .«



CAPUT u. In sermone de S. Bartholomeo.

Arca uero illa ex imputribilibus lignis Sethim mystica fuerat arte composita; auro quoque purissimo resplendebat, intus et extrinsecus inaurata. In ea quoque erat urna aurea, in qua manna seruabatur, tabule nichilominus Testamenti, et uirga Aaron que fronduerat. Quid est autem urna aurea, nisi caro Christi munda, nitida, sincera, absque omni reatus contagione purissima, que reconditum habet manna, angelicum uidelicet panem, hoc est, diuinitatis eterne dulcedinem? Due uero lapidee tabule inuiolabilem utriusque Testamenti signant firmitatem. Quid  autem Aaron uirga, nisi summi ueri Pontificis nostri salutare uexillum et uiuifice crucis exprimit sacramentum? Que etiam in eo quod germinasse perhibetur, prefigurauit sanctam crucem immortalis memorie uiriditate uernantem. Hec sunt sacramenta uniuersalis Ecclesie, hec etiam salutaris instructio cuiuscunque fidelis anime Christiane. Quod enim arca per adumbratam pretendebat imaginem, hoc nunc Ecclesia, uel queque mens iusti per efficacissimam et apertam possidet ueritatem. Hec beati apostoli mystice refectionis alimenta portabant, hec tanquam panem paruulis exponendo frangebam. Nam postquam euangelicus ille sermo prorupit: Quoniam »aperuit illis sensum, ut intelligerent Scripturas ;« prophetica querela cessauit,  qua dicitur: »Paruuli petierunt panem, et non erat qui frangeret eis .« Hic est panis ille quotidianus, 162 fratres mei, quem nos ueritas docuit inhianter expetere; hoc celestis sapientie pabulum, quod debemus iugiter esurire.



CAPUT uI. In sermone de S. Andrea.

»Ait Iosue ad populum: uos autem cauete, ne de facultatibus Iericho quidpiam contingatis .« uetat et noster iehsu, uerus utique Saluator, ut nemo ea que mundi sunt diligat: »Nolite, inquit, thesaurizare uobis thesauros in terra ;« et per apostolum suum: »Nolite diligere mundum, neque ea que in mundo sunt .« Non ergo ad exemplum infelicis Achan  de anathemate  Iericho aliquid defraudemus, ut uidelicet nichil ex dissolutis mundane conuersationis moribus disciplinis ecclesiasticis inferamus. Non auferamus pallium, ut post indumentum fidei cultum conuersationum secularium nullatenus induamus; non argenti siclos, ut qui eternum thesaurum in celo recondimus, nullam temporalem pecuniam per ambitionem in sudario reponamus; non denique regulam auream, ut in Ecclesiam Christi non accurata introducamus hereticorum dogmata; non trutinata philosophorum acute disputantium studia, uel petarum elaborata figmenta. Hec est enim aurea illa regula, limato uidelicet atque polito sermone directa, et uelut aureo luculente facundie nitore uestita. Hanc autem regulam furati  sunt Arius, Marcion, et Apelles aneque peruersorum hominum pestes; qui, dum philosophorum sectas in Ecclesiam conati sunt introducere, iram Dei quodammodo super castra Isrel uisi sunt prouocare. Sed ii obruti sunt cum Achan sub aceruo lapidum, quia oppressi sunt immanissimo pondere peccatorum. Nos autem, fratres karissimi, quia philosophia nostra Christus est et hic crucifixus, atque ideo magistros habemus non oratores, sed piscatores, non uersutos et eloquentes, sed mites ac simplices, despiciamus sapientiam que cecat, appetamus stultitiam que discentes illuminat. »Quia enim,« ut Apostolus ait, »non cognouit mundus per sapientiam Deum, placuit per stultitiam predicationis saluos facere credentes .«



CAPUT uII. In eodem sermone.


»Cuncti autem habitantes Iericho gladio trucidante consumuntur; sola autem domus Raab meretricis euasit, quam uidelicet funiculus coccineus in fenestra discreuit .« Domus autem illa unicam prefigurat Ecclesiam, que purificata est a turpitudine fornicationis per fenestram confessionis in sanguinis remissione. Hec plane a communi pereuntis mundi liberatur excidio, quia in fenestra domus sue coccineum ligat funiculum, dum in ore corporis sui portare non desinit passionis Dominice sacramentum: »Corde enim creditur ad iustitiam, ore autem confessio fit ad salutem .« Porro autem funiculus ille ad domum erat ligatus, sed exterius uidebatur,  quia Dominice crucis fides in corde retinetur, 163 que oris confessione depromitur. Reliquis quidem pereuntibus, omnes qui in domo illa reperti sunt mortis euasere periculum; quia sicut intra Ecclesiam omnes saluantur electi, ita extra Ecclesiam nemo poterit saluus inueniri. Sed fortasse queritur quomodo et arca, que urbem circumiens obsidebat, et domus Raab, que ipsius menibus inherebat, utraque nimirum res unam designet Ecclesiam, cum arca uidelicet obsideat et expugnet, domus autem uideatur obsessa? Sed hec questio facile soluitur, si in membris Ecclesie, que sit diuersitas, subtiliter attendatur. Ecclesia namque expugnat Ecclesiam, cum predicatores, magistri et discipuli presidentes et obtemperantes ex uno diuine regenerationis fonte  procedere, unum denique corpus Ecclesie tanquam diuersa uideantur membra complere. Cui nimirum Ecclesie per Psalmistam dicitur: »Pro patribus tuis nati sunt tibi filii ;« ipsi sane apostoli, qui ad capiendam humane superbie Iericho tam ualida, tam robusta fulminea predicationum suarum iacula contorsere, unius eiusdemque Ecclesie et patres quodammodo uidentur et filii, filii uidelicet patriarcharum et prophetarum, patres uero subsequentium omnium deinceps electorum.

Hinc est enim quod Moysi diuina uoce precipitur: »Ut et bases argenteas fundat, et tabulas inauratas desuper erigat .« Quid autem per bases argenteas, nisi prophetarum uidetur ordo signari,  qui dum primi de sacramento Ecclesie sunt locuti, quasi quasdam bases eos aspicimus a fundamento consurgere et superposita fabrice pondera sustinere? Quid uero per tabulas, nisi sancti figurantur apostoli, qui extensa per mundum predicatione sunt amplissime dilatati? Apostolorum namque doctrina, quasi quibusdam basibus prophetice predicationis innititur, eorumque auctoritate ad status sui robur firmiter solidatur. Unde et coniuncte bine bases in singulis tabulis supponuntur, quia, dum prophete sancti in uerbis suis inuicem de future tunc Ecclesie sacramento concordant, subsequentes apostolos edificantes edificant; et cum a semetipsis in nullo dissentiunt, illos in se robustius figunt. Nec immerito bases, quibus prophete signantur, ut ex argento  debeant fundi precipitur. Argenti quippe claritas ex usu seruatur; sine usu autem in nigredinem uertitur. Prophetarum quoque dicta antequam apostolica predicatione clarescerent, quia in usu spiritualis intelligentie non erant, dum conspici pre obscuritate non poterant, quasi nigra remanebant; at postquam apostolice predicationis manus uaticinia obscura detersit, quidquid lucis in eis latebat inclaruit sensusque eorum mysticos in usum dedit, quia uerba iam rebus esse exposita perspicue nuntiauit. Iure igitur precipiuntur fieri et bases argentee et tabule deaurate, quia uidelicet apostolica precepta prophetarum oraculis longe sunt clariora.

Ut ergo ad superiora redeamus, non incongruum est si et arca, et domus meretricis, que obsidetur,  unam eamdemque exprimere uideantur Ecclesiam, cum eiusdem Ecclesie, sicut dictum est, diuersa sint membra: alia uidelicet per sancte predicationis ambitum obsidentia; alia a sue infidelitatis uel prauitatis munimine salutaris doctrine iaculis 164 obruenda; alia iam domestica, alia adhuc per auersionem praui operis aliena. Hunc in testimonium spiritualis pugne conflictum Isaias iam odorauerat, cum postquam Saluatoris aduentum perspicue descripsisset, protinus addidit: »Et cor Aegypti tabescet in medio eius, et concurrere faciam Aegyptios aduersus Aegyptios; et pugnabit uir contra fratrem suum, et uir contra amicum suum, et ciuitas aduersus ciuitatem, regnum aduersus regnum; et dirumpetur spiritus Aegypti in uisceribus eius .« Cum  igitur per apostolice predicationis obsidionem, fratres karissimi, de pereuntis Iericho simus internecionibus eruti, imo de subuerse gentilitatis excidio diuinitus liberati, non grauemur duces nostros subsequi quo precedunt, non uideatur onerosum quidquid nobis pro nostra salute precipiunt.



CAPUT uIII. In epistola ad B. Causidicum, ut exteriori prudentie spiritualis sapientia preferatur.

»Subuersa uero Iericho, Iosue imprecatus est, dicens: Maledictus uir coram Domino, qui suscitauerit et edificauerit ciuitatem Iericho; in primogenito suo fundamenta illius iaciat et in nouissimo liberorum ponat portas eius .« Nam quia per  Iericho, que in lunam uertitur, hec uita signatur, ille ciuitatem Iericho in primogenito suo suscitat qui bona presentis uite principaliter amat. Et quia ueritas in Euangelio precipit: »Primum querite regnum Dei, et hec omnia adiicientur uobis ;« merito maledictione damnatur quisquis ab hoc precepto declinare conuincitur, Propheta attestante, qui ait: »Maledicti, qui declinant a mandatis tuis .« At contra ille portas Iericho ponit in nouissimo liberorum, qui sic utitur temporalibus bonis ut hec non cum amore possideat, sed ad celestis glorie premium medullitus inardescat. Qui celestibus in amore suo terrena supponit, transitoria floccipendit. Hoc itaque faciens et odiose uxoris filium, iuxta mandata legis, efficit primogenitum, et,  secundum Iosue sententiam, portas Iericho in nouissimo suscitat liberorum. Quo contra Cain in primogenito suo Henoch condidit ciuitatem , quia futuram non sperabat hereditatem; et quia se quasi in Iericho huius seculi prepropere dedicauit, elogium perpetue maledictionis incurrit. Unde scriptum est: »Hereditas, ad quam festinatur in principio, in nouissimo benedictione carebit .«



CAPUT IX. In libro de perfectione Monachorum

Nonnulli namque, quod sine gemitu dicere nequeo, sic ad noue religionis transeunt ordinem ut tamen preterite uite nunquam deserant uetustatem. Hi nimirum Gabaonite sunt, non Isrelite. Notum quippe est quod Gabaonite, mortis timore perterriti, ad  Isreliticum populum cum fraude et calliditate uenerunt, ita ut se ueteribus uestimentis induerent, 165 panes etiam siccos, utres, saccos, calceamenta atque omnia simul inueterata portarent. Quibus scilicet postquam impetrato federe uita donatur, consequenter etiam fraus patefacta cognoscitur. Quos Iosue, comperto dolo, sub maledictione damnauit, et aque gestatores lignorumque cesores perpetuo iure constituit . Qui sunt autem Gabaonite, qui ad Isrelitas mortis formidine transeunt, nisi ii qui ad seruitutis diuine militiam non perfectionis amore, sed tremefacti scelerum suorum immanitate confugiunt? Sed eorum nonnulli ueste, non mente mutati, siccos panes ad esum portant, quia azyma adhuc sinceritatis et ueritatis   ignorant. uetustis uestibus conteguntur, quia in ueteri adhuc homine constituti nouum induere nesciunt, qui secundum Deum creatus est in iustitia et sanctitate ueritatis . Postremo omnia uidentur inueterata que gestant, quia in preterite uite uitiis perseuerant, non obtemperantes precipienti Apostolo: »Renouamini, inquit, spiritu mentis uestre .« Nec illa eis sententia congruit, qua dicitur: »uetera transierunt, et ecce facta sunt omnia noua .« Ad nouitatem quippe superficietenus uenientes reipsa in uetustate persistunt, quia emendationem et nouam conuersationem in suis moribus non ostendunt. Tales itaque maledictione plectuntur, nec ad  sortiendam cum Isrelitis hereditatem aliquatenus admittuntur. Non enim ex illorum numero sunt, quibus dicitur: »In hoc uocati estis, ut benedictionem hereditate possideatis .« Aqua autem insipida est et ligna dura. Ligna ergo cedere et aquas uectare iubentur, quia gustus intelligentie spiritualis ignari, duris atque insensibilibus exterioris exercitii negotii occupantur. Sic igitur aliquam quidem in exterioribus uidentur utilitatem Ecclesie seruiendo conferre; sed quia seruiliter uiuunt, hereditatem inter Isrelitas nequeunt possidere.



CAPUT X. In epistola ad fratres Camugni.

»Dixit Iosue filiis Ioseph: Si populus multus es,  ascende in siluam et succide tibi spatia in terra Pherezei et Raphaim, quia angusta est tibi possessio montis Ephraim. Cumque ibi conquererentur et dicerent: Non poterimus ad montana conscendere, cum ferreis curribus utantur Chananei qui habitant in terra campestri. Respondit Iosue: Populus multus es et magne fortitudinis, non habebis sortem unam, sed transibis ad montem, et succides tibi atque purgabis ad habitandum spatia; et poteris ultra procedere cum subuerteris Chananeum, quem dicis ferreos habere currus, et esse fortissimum .« Que nimirum multis indigentia uerbis exponerem fortassis, si non 166 mihi meta compendii epistolaris obstaret; hoc tantum quasi summotenus perstringendo sufficiat quia, cum Iosue  precipit populo siluarum condensa succidere, hoc innuit quod noster iehsu, eiusdem scilicet nominis, sequentibus se iubet male pullulantes siluescentium uitiorum frutices exstirpare. Hortatur ut non federa, sed bellum contra Chananeos gerant, ut montana conscendant, quatenus et uitiorum elaborent debellare barbariem, et arduum uirtutum festinent obtinere cacumen. Porro autem, quod illi pusillanimiter conqueruntur aduersus eos qui ferreis utebantur curribus se non posse consurgere, hoc est, quod nos imbecilles et fragiles sepe diffidimus tanquam ferreos currus, sic aduersantes malignorum spirituum  impetus sustinere. Nam cum petulantia gule, uorago luxurie, omniumque uitiorum pestes, tanquam frementium Chananeorum acies, constipatis aduersum nos cuneis conglobantur, quid aliud quam Chananei nos ferreis curribus impetunt, et ne de carnalis uite campestribus ad uirtutum ualeamus excelsa conscendere, salutis nobis aditus intercludunt? Sed bonus militie nostre dux imbecillitatem nostram ad fortiter agendi constantiam erigit et contra hostium impetus, ut in altiora progrediamur, impellit.

Sed quomodo de inimicis nostris triumphare possumus, qui semper in epulis, semper in poculorum affluentium uolumus ingurgitatione iacere? De quibus utique Salomon ait: »Qui diligit  epulas, in egestate erit; qui amat uinum et pinguia, non ditabitur .« Et iterum: »Luxuriosa res uinum et tumultuosa ebrietas; qui his delectatur non erit sapiens .« uentrem namque uino et escis assuescere, quid est aliud quam hostibus anime, ut ingrediantur, aditus aperire? Unde et idem Salomon: »Qui delicate, inquit, a pueritia nutrit seruum, postea illum sentiet contumacem .« Bene hunc seruum loris cohibebat inedie, qui dicebat: »Castigo corpus meum, et seruituti subiicio .« Aduersus hunc seruum disputabat cum diceret: »Esca uentri et uenter escis, Deus autem et hunc et illas destruet .« Hunc seruum sub calcibus esse frenandum significabat, cum diceret: »Multi enim ambulant quos  sepe dicebam uobis, nunc autem et flens dico, inimicos crucis Christi; quorum finis interitus, et quorum Deus uenter est, et gloria in confusione eorum .« Notandum autem et hic duo terribilia dici, et in inimicos crucis Christi tremendam depromit idem Apostolus sententiam, dicens: »Si quis non amat Dominum nostrum Iesum Christum, sit anathema Maran Atha .« Qui uero uentrem pro Deo ueneratur, Deum quodammodo negare conuincitur, ac per hoc duo hec terrore plenissima unum uidentur, uidelicet, quod absit, et Christi inimicum esse et unum Deum alium colere


Expliciunt testimonia libri Iosue.



167-168 INCIPIUNT CAPITULA LIBRI IUDICUM.


    1. Quod Adonibezech manuum ac pedum summitates, dum capitur, amputantur.
    2. Erat Debora prophetes, uxor Lapidoth, que iudicabat populum illo tempore.
    3. Quod Gedeon precipitur ut cum trecentis tantum, qui aquam manibus tambuerant, ad bellum contra Madianitas pergat.
    4. De eo qui in castris Madian socio referebat se per somnium uidisse subcinericium panem hordei.
    5. Quod melior est racemus Ephraim uindemiis Abiezer.
    6. Abimelech, filius Ierobaal, occidit fratres suos septuaginta uiros super lapidem unum.
    7. Stetit Ioathan in uertice montis Garizim, eleuataque uoce clamauit: Audite me, uiri Sichem, ita ut audiat uos Deus.
    8. Abimelech, audiens uiros turris Sichimorum pariter conglobatos, ascendit in montem Selmon cum omni populo.
    9. Quod dum Abimelech turrim, que erat in medio Thebes, amoto igne ianuis succendere coneretur, mulier mole fragmentum desuper iaciens eius capiti illisit.
    10. Quod quidam de populo Ephraim olim uenientes ad uada Iordanis, dum nescirent exprimere Sebboleth, Galaaditarum gladiis cesi sunt.
    11. Cepit Samson trecentas uulpes caudasque earum uinxit, adiunxit ad caudas faces et in medio ligatas succendit.
    12. Quod Samson mandibulam asini arripiens mille uiros in ea Philisthinorum interfecit.
    13. Quod Dominus interrogatus bis ad ineundum contra Beniamin prelium, dedit assensum, et tandem Isrel Beniamin gladiis sternitur.




Expliciunt capitula.



INCIPIUNT TESTIMONIA LIBRI IUDICUM.



CAPUT PRIMUM. In epistola ad u. abbatem.


»Fugiente Adonibezech coram filiis Isrel, persequentes comprehenderunt eum, cesis summitatibus manuum eius ac pedum .« Adonibezech nempe manuum ac pedum summitate preciditur, dum malignus inter sanctos uiros spiritus et incedendi et operandi uirtute priuatur. Qui nimirum dum sua uulnera patitur, hec eadem sese aliis intulisse gloriatur: »Septuaginta, inquit, reges, amputatis manuum ac pedum summitatibus, colligebant sub mensa mea ciborum reliquias; sicut feci, ita reddidit mihi Dominus .« Septuaginta scilicet reges, septuaginta sunt linguarum discrepantium nationes, quibus usque ad Saluatoris aduentum antiquus hostis  et recte gradiendi et bona faciendi prorsus abstulerat facultatem. Cui nimirum utrique gemino uulneri medetur animarum medicus Paulus, cum dicit: »Remissas manus et dissoluta genua erigite, et gressus rectos facite pedibus uestris, ne claudicans quis erret, magis autem sanetur .« Adonibezech quippe dominus fulminis, uel dominus contentus uani interpretatur. Fulmen mox ut micare incipit, subito deficit. Per quod Iudaicus potest intelligi populus, qui nimirum quodam quasi fulgore micant, cum dicerent: »Omnia que precepit nobis Dominus et audiemus et faciemus ;« sed mox deficiens lux ista cadebat, cum ceruices suas tenebrosis demonibus inclinabant. Per id uero quod dicitur, contentus uani, gentilitas designatur,  que contenta uisibilibus idolis non curabat reuerti ad misericordiam Creatoris, et dum ueritatis ignorabat cultum, uanis insistebat ceremoniis idolorum. De quibus dicit Apostolus: »Quia Deum non glorificauerunt aut gratias egerunt, sed euanuerunt in cogitationibus suis .« Horum igitur duorum populorum ex maxima parte dominatus est Adonibezech, id est reprobus nequitie spiritus; quia et iste quasi fulmen micare cepit et desiit, et ille dum uanitate demonum contentus exstitit, proprii Creatoris auxilium non quesiuit.



CAPUT II. In sermone de S. Cassiano

»Erat autem Debora prophetes, uxor Lapidoth, que iudicabat populum illo tempore, et sedebat sub  palma, que nomine illius uocabatur, inter Rama et Bethel in monte Ephraim, ascendebantque ad eam filii Isrel in omne iudicium .« Sed sic ad exitum celerius peruenitur, si, dum historia texitur, per partes interim exponatur. Per Deboram sane, que loquela, siue apis interpretatur, prophetia non inconuenienter accipitur. Apis quippe mellificat; et de prophetia per Psalmistam dicitur: »Quam dulcia faucibus meis eloquia tua, Domine, super mel et fauum ori meo!«  Interim nolo uos lateat, dilectissimi, quia historia hec, quam tractandam ex occasione suscepimus,  pluribus indiget uerbis, quia multis est repleta mysteriis; sed eam idcirco sub breuitate contrahimus, ut dilectionem uestram prolixitatis tedio 169 non grauemus. Consideremus itaque ubi sedem habere prophetia describitur, uidelicet sub palma, quia quos prophetica doctrina suis institutionibus erudit, ad palmam superne uocationis adducit, dumque per eam homines uiuendi ordinem discunt, uitiorum rebellantium uictores fiunt. Nec pretereundum quod inter Rama et Bethel sedisse perhibetur: Rama siquidem, excelsa; Bethel, domus Dei, sicut iam diximus, interpretatur. Recte igitur prophetia inter Rama et Bethel habitare describitur, quia quisquis propheticis studet inuigilare doctrinis, quisquis sacrarum Scripturarum sincere  uacat eloquiis, sic in domo Dei per desiderium mentis inhabitat ut non infima et momentanea, sed excelsa potius atque celestia semper inquirat. Hec uocauit ad se Barac. Porro Barac interpretatur coruscatio. Coruscatio autem habet quidem lucem, sed non diutius permanentem; mox enim ut lucere incipit, illico deficit. Barac igitur iste Isrelitici populi figuram tenet: qui primus omnium propheticis instructus oraculis aliquantulum quidem in accepta lege refulsit, sed breui tempore coruscauit. In lege quippe, de qua dictum est: »Lucerna pedibus meis uerbum tuum, Domine, et lumen semitis meis ,« antiquus ille populus lucere cepit, sed desiit. Coruscum quasi clare uite protulit, sed in lucidis operibus non permansit. Nam  dum dicerent: »Omnia que preceperit nobis Dominus et audiemus et faciemus,« ecce quasi lux coruscationis exorta; sed dum repente curuarent genua ante Baal, ecce coruscatio uidebatur exstincta. Dixit ergo Debora ad Barac: »Precepit tibi Dominus Isrel: Tolle tecum decem millia pugnatorum et uade in montem Thabor: ego autem adducam ad te in locum torrentis Cison Sisaram principem exercitus Iabin, et currus eius omnemque multitudinem, tradamque eos in manu tua .« Tanquam si per propheticam doctrinam priori populo Deus omnipotens dicat: Decem precepta legis assume et uirtutum culmen ascende, sicque reproborum principem ac totius iniquitatis auctorem, me tibi uires administrante, prosterne.

 Nec pretereundum quod princeps ille militie Sisara, qui perditioni proxime erat obnoxius, ad torrentem Cison promittebatur antea deducendus. Quid enim per torrentem Cison, nisi baptismus debet intelligi? Nam cum catechumenus lauacro sacri fontis immergitur, tanquam Sisara cum suo exercitu, sic nequissimus spiritus cum his que sibi militant uitiis omnibus necesse est perimatur. Respondit autem Barac ad Deboram: »Si ueneris mecum, uadam; si nolueris uenire, non pergam .« Ac si carnalis ille Isrel prophetie respondeat: Nisi, iuxta litteras et quasi secundum muliebrem intellectum,  te mecum semper habuero, spirituale certamen aggredi non presumo. Cui Debora: »Ibo quidem tecum, sed tibi uictoria non reputabitur, quia in manum mulieris tradetur Sisara .« uelut si uetustus ille populus audiat: Tecum quidem erit exterior, ut postulas, prophetia, sed spiritualem ex antiquo hoste triumphum, non tu, sed sancta potius obtinebit Ecclesia. Illi certe, illi proueniet iure uictoria, que in Scripture 170 mysteriis, dum spiritualis intelligentie medullam querit, occidentis littere paleas magnopere non attendit. Commisso itaque bello, tandem fugit Sisara in domum Iahel, alienigene uidelicet mulieris. Que profecto sitienti utrem lactis aperuit et potum dedit; deinde clauum in cerebrum eius per tempus utrumque  defixit, sicque in hominis specie peruersorum hominum caput diabolum interfecit. Quid enim Iahel, que ascensio interpretatur, nisi sanctam designat Ecclesiam, per quam uidelicet solam beatitudo celestis ascenditur? Unde et Synagoga de eadem Ecclesia dicit in Canticis: »Que est ista, que ascendit de deserto, deliciis affluens, innixa super dilectum suum?«  Hec mulier alienigena fuit, quia sancta Ecclesia de gentilitate processit. Hec Isrelitarum hostem prius lacte potauit, postea pilum capiti eius infixit, quia humani generis inimicum, quem sancta prius Ecclesia carnaliter uiuendo lactauit, postmodum spiritualiter conuersando quodam acumine ac uirtute crucis exstinxit. Nisi enim insatiabilis homicida perditionem humani generis  inexplebili prorsus auiditate sitiret, de illo certe Scriptura non diceret: »Absorbebit fluuium, et non mirabitur; et habet fiduciam quod influat Iordanis in os eius .« Lac uero fructus est carnis, et blandimenta carnalis significat uoluptatis. Quandiu ergo gentilis populus iuxta legem carnis uoluptuose uixit, tanquam lac, ita uite sue mollitiem sitienti mortem nostram diabolo propinauit. At postquam sub spiritus se disciplina constrinxit, inuicte mox crucis arma corripuit, hostemque salutis humane, quem dudum uoluptatis lacte potauerat, nunc penitentie munita presidio, ligno transfixit. Sic itaque quem Isrelitica plebs superare non potuit, peregrina mulier, hoc est gentilis Ecclesia, solo crucis signo prostrauit.



CAPUT III. In sermone de exaltatione S. crucis.


Hoc crucis nempe uexillum et Gedeon sibi suisque commilitonibus typice protulit, qui contra arma arma deseruit, inermis armatos inuasit et ad debellandum Madianitarum multitudinem, dimissa multitudine, cum paucis uenit. Diuina siquidem sibi admonitione preceptum est  ut ad fluuium ueniens omnes, quos flexis genibus aquas haurire conspiceret, a bellorum congressionibus amoueret. Factumque est et trecenti uiri tantummodo, qui stantes manibus aquas hauserunt, remanserunt. Quid est autem quod Gedeon, trecentis contentus militibus, ad bella progreditur, nisi quia hic numerus in Tau  littera, que uidelicet crucis exprimit speciem, continetur? Cui profecto littere si super transuersam lineam id adderetur quod in cruce superius eminet, non iam crucis species, sed potius ipsa crux esset. Quia igitur trecentenarium numerum Tau littera continet, que figuram crucis exhibet, non immerito in his trecentis Gedeonem sequentibus, illi omnes designati sunt quibus dicitur: »Si quis uult uenire post me, abneget semetipsum, et tollat crucem suam quotidie et sequatur 171 me .« Qui nimirum sequentes Dominum tanto uerius crucem tollunt quanto et ipsi acrius affliguntur, et erga delinquentes proximos uel egentes pie compassionis incendio concremantur. Unde per Ezechielem dicitur: »Signa Tau super frontes uiuorum gementium et  dolentium super cunctis abominationibus, que fiunt in medio Hierusalem .« uel certe in his trecentis, qui Tau littera continentur, hoc exprimitur, quod ferrum hostium crucis ligno superetur.



CAPUT Iu. In sermone de sanctis uirginibus.

»Cum Gedeon auscultandi gratia ad castra Madian, Domino precipiente, dirigitur, Madianita quispiam, alter ad alterum uidisse se somnium confitetur. uidebatur, inquit, mihi quasi subcinericius panis ex hordeo uolui et in castra Madian descendere; cumque peruenisset ad tabernaculum, percussit illud atque subuertit, et terra funditus cequauit. Respondit auditor: Non est hoc aliud nisi gladius Gedeonis filii Ioas uiri Isrelite: tradidit enim Dominus in  manus eius Madian et omnia castra eius .« Per Gedeon, qui, non circuitus, sed circuiens in utero dicitur, ille merito designatur qui, dum uirginali clauderetur in aluo, totam mundi machinam suo circumdabat ac disponebat imperio. Per Madian autem, qui de iudicio interpretatur, populus infidelis accipitur, de quo Dominus ait: »Qui non credit, iam iudicatus est .« Porro autem usque ad Saluatoris aduentum, more hordei, sub paleis litterarum, et legis precepta et prophetarum tegebantur oracula; sed postquam ille ueniens panes hordeaceos fregit, deditque discipulis ut turbis apponerent. Cuius etiam operis expositio est quod euangelista dicit: quoniam »aperuit illis sensum ut intelligerent Scripturas ,« iam ex hordeo, quod brutis  uidebatur animalibus congruere, panem facere dignatus est animarum. Sicut enim hordeum inter molam utramque conteritur, ut a farine farragine cantabrum secernatur; ita uelut inter duos, legis scilicet et Euangelii, lapides sancte Ecclesie doctrina commolitur, ut littere superficies a medullibus spiritus discernatur. Sed ut in his uerbis non diutius immoremur, hec hordei farina sacri baptismatis aqua conspersa, siue conflata, et sancti Spiritus igne percocta fit panis; qui uidelicet Madian castra subuertit, quia cunctas infidelium machinas destruit. Hic panis, iuxta ueri illius interpretis coniecturam, Gedeonis est gladius, quia sicut Apostolus ait: »Gladius spiritus est uerbum Dei .«  Hoc sancti Spiritus gladio rex exercituum Christus suos armat milites; hoc etiam suas precingit ac roborat bellatrices. Ex utroque siquidem sexu militie sue cuneos instruit aciesque componit, quia uiros ac feminas ad premium beati certaminis indifferenter admittit.



172 CAPUT u. In sermone de S. Mattheo.

»Nonne,« inquit Gedeon, »melius est racemus Ephraim uindemiis Abiezer?«  Nam quia Ephraim, quod fecunditatem sonat, Ecclesiam exprimit, quid per racemum Ephraim, nisi Christum? quid per uindemias Abiezer, nisi Iudaicorum multitudinem sacerdotum; siue etiam per racemum, paruus fidelium numerus primitiue Ecclesie, per uindemiam  uero multitudo intelligenda est Synagoge? Melior est ergo racemus Ephraim uindemiis Abiezer; quia beatior fuit primitiua Ecclesia, que usque in finem seculi renascentium sobole fecundatur; quam Synagoga, que paulatim quotidie defectura minuitur. Unde et per Isaiam dicitur: »Lauda, sterilis, que non paris; decanta laudem et hymnos, que non pariebas, quoniam multi filii deserte magis quam eius que habet uirum; dilata locum tentorii tui et pelles tabernaculorum tuorum extende; ne parcas, longos fac funiculos tuos et clauos tuos consolida; ad dexteram enim et ad leuam penetrabis, et semen tuum gentes hereditabit .« Hec sane, cuius semen gentes hereditat, Ecclesia est, que quotidie genus humanum per suos filios ad fidei unitatem  uocat. Hec est, de qua dicitur in psalmis: »Pro ea, que consequitur hereditatem « Hec est uinea que laudem decantare precipitur; sicut et apud eumdem prophetam alibi reperitur: »In illa die uinea meri cantabit ei: Ego Dominus, qui seruo eam .« De hac uinea beatus quoque Mattheus Dominum dixisse commemorat: Quia »homo erat paterfamilias qui plantauit uineam, et sepem circumdedit ei, et fodit in ea torcular, et edificauit turrim, et locauit eam agricolis et peregre profectus est .« Hec uinea ex illo prodiit botro, qui pedibus Iudeorum atque gentilium in crucis calcatus est prelo, ex quo pretiosi sanguinis unda profluxit, que mentes hominum male sobrias uino spiritualis gratie salubriter debriauit.  De quo scilicet uino cum diuersis linguis per Spiritum sanctum loquerentur apostoli, dictum est: »Musto pleni sunt isti .«



CAPUT uI. In epistola ad Petrum archipresbyterum de incontinentia clericorum.

»Abimelech filius Ieroboal,« quem Scriptura genitum refert de concubina, quam habuerat in Sichem, »occidit fratres suos filios Ieroboal, septuaginta uiros super lapidem unum .« Quid enim per septuaginta uiros, nisi predicatorum Ecclesie libra signatur, de quibus ait Lucas euangelista: Quia »designauit Dominus septuaginta et misit illos binos ante faciem suam in omnem ciuitatem et locum  quo erat ipse uenturus?«  Hic etiam predicantium ordo iam figurabatur in illis, de quibus ad Moysen Dominus ait: »Congrega mihi septuaginta uiros de senioribus Isrel, quos tu nosti quod senes populi sint et magistri, et duces eos ad ostium 173 tabernaculi federis .« Quid uero per Abimelech, qui eorum frater erat, sed spurius, nisi luxuriosi atque carnales intelligendi sunt clerici, qui catholicorum sanctorumque pontificum et fratres quidem sunt per acceptum ecclesiasticum ordinem, et tamen spurii iudicantur per degeneris uite et ignobilium operum prauitatem? Hi fratres suos occidunt, cum sanctorum Patrum iudicia destruunt, cum sanctiones eorum atque decreta peruerse uiuendo confundunt. Et hec interfectio fit super lapidem unum.  Lapis iste Saluatoris est Ecclesia, de qua per Zacariam dicitur: »Ecce ego adducam seruum meum Orientem, quia ecce lapis, quem dedi coram Iesu; super lapidem unum septem oculi sunt .« Lapis iste utrobique unus aptissime dicitur, ut unitas Ecclesie commendetur; de qua sponsus ait in Canticis: »Una est columba mea, una est genitricis sue .« Quid sunt autem septem oculi super lapidem unum, saluo tamen, si est, altiori mysterio, nisi illi septuaginta uiri, hoc est, doctores sancti in ecclesiastice pacis unitate coniuncti et septiformis sancti Spiritus carismatibus illustrati? Per hos enim oculos sancta uidelicet Ecclesia per hos conspicit ubi recti operis pedem ponat ac per uiam mandatorum Dei gradiens normam rectitudinis non offendat.  Abimelech ergo manzer et spurius septuaginta legitimos fratres super unum lapidem perimit, quando pars clericorum ab ecclesiastice castitatis nobilitate degenerans, obscene se luxurie legibus subiicit, et dum sacros canones reprobandos iudicat, eorum conditores, sanctos uidelicet uiros ac per hoc nobiles Gedeonis, id est, Saluatoris et Ecclesie filios impia quodammodo crudelitate trucidat. Quanquam non ignoremus non absurde significari posse per Ieroboal Christum; per Abimelech, Antichristum: qui nimirum sicut ille concubine, sic et iste est reiecte filius Synagoge; per septuaginta uero fratres, quos Abimelech occidisse narratur, septuaginta linguarum gentes, quas Antichristus in seculi fine persequetur.



CAPUT uII. In epistola ad Bonifacium episcopum de curialibus episcopis.


»Stetit Ioathan in uertice montis Garizim, eleuataque uoce clamauit: Audite me, uiri Sichem, ita audiat uos Deus: Ierunt ligna, ut ungerent super se regem, dixeruntque oliue: Impera nobis. Que respondit: Nunquid possum deserere pinguedinem meam, qua et dii utuntur et homines, et uenire; ut inter ligna promouear? Dixeruntque ligna ad arborem ficum: ueni et super nos regnum accipe. Que respondit eis: Nunquid possum dulcedinem meam deserere fructusque suauissimos, et ire, ut inter cetera ligna promouear? Locuta sunt quoque  ligna et ad uitem: ueni et impera nobis. Que respondit: Num possum deserere uinum meum, quod letificat Deum et homines, et inter cetera ligna promoueri?« Deinde Scriptura subiungit: »Dixeruntque omnia ligna ad rhamnum: 174 ueni et impera nobis. Qui respondit eis: Si uere regem me uobis constituitis, uenite et sub umbra mea requiescite .« Longum est, si dicamus Gedeonem typum tenere Saluatoris; per plurimas eius uxores, diuersas debere nationes intelligi, que sibi cohesere per fidem; per septuaginta filios, totidem linguarum populos; per concubinam, Synagogam; per Abimelech, Antichristum, qui Synagoge filius erit. Unde et in Apocalypsi his qui credituri sunt dicitur: »Qui dicunt se Iudeos esse et non sunt, sed sunt synagoga  Satane .« Et sicut ille peremit septuaginta fratres; sic iste persecuturus est omnes, que sibi non consentient, nationes. His, inquam, omissis que longioris styli uidentur egere tractatu, in quantum patitur epistolare compendium ita duntaxat cepte disputationi congruere uideatur, prolixe historie figuram succincte perstringimus. Quid ergo per Ioathan, qui interpretatur consummatus, siue perfectus, nisi sanctum et doctum quempiam predicatorem debemus accipere? Hic in montem Garizim ascendit et uoce magna clamauit. Prius ascendit et postmodum clamauit. Ante consurgit in montem et sic eleuat uocem. Quia nisi doctor uirtutum prius culmen ascendat, inaniter clamat; sicut per Isaiam dicitur: »Super montem excelsum ascende tu, qui  euangelizas Sion; exalta in fortitudine uocem tuam, qui euangelizas Ierusalem .«

Per Garizim autem sancta designatur Ecclesia, que uirtutum omnium est schola et celestium segetum ubertate fecunda. Hic est enim mons, qui dandis per Moysen benedictionibus deputatus est. Et Ecclesia mons benedictionis est, cuius filiis per Apostolum dicitur: »In hoc uocati estis, ut benedictionem hereditate possideatis .« Hanc hereditatem a uidua matre suscepimus, pro qua uir eius mori dignatus est, de qua et per Psalmistam dicitur: »uiduam eius benedicens benedicam .« Et congrue Garizim, qui interpretatur diuisio, uel aduena, sanctam figurat Ecclesiam, quoniam Ecclesia gentium, que prius exstitit funditus a  lege Dei diuisa, in prima uocatione facta est aduena iamque per incrementum gratie facta est omnino domestica. Unde iam firmiter radicatis et uelut in urbe compositis Paulus ait: »Iam non estis hospites et aduene, sed estis ciues sanctorum et domestici Dei .« Sed ut omittentes plurima quod propositum est transiliendo celeriter percurramus: Ligna silue sunt homines uani, et infructuosi ac flammis ultricibus merito sue sterilitatis obnoxii. »Omnis enim arbor, que non facit fructum bonum, excidetur, et in ignem mittetur .« Quid per oliuam uero, que et signum pacis ostendit oleique pinguedinem fundit, nisi illi designantur, qui Spiritus sancti pinguedine delibuti euangelizando pacem reconciliant  homines Creatori? »Quam, inquit, speciosi pedes euangelizantium pacem .« Ficus autem sacre legis imaginem tenet. Unde et in Euangelio dicitur quia »quidam paterfamilias plantauit uineam, in qua scilicet plantauit et ficum . uinea quippe Domini Sabaoth domus est Isrel ;« in qua nimirum plantauit diuina manus Decalogum legis. Sed hec ficus priorem populum quasi 175 grossos suos, aridos scilicet et inutiles protulit et abiecit; nouum uero Christiane fidei germen ad maturitatem interne pinguedinis suauitatemque perduxit. De quibus Ieremias ait: »uideo ficus bonas, bonas ualde; et malas, malas ualde, que comedi non possunt, eo quod sint male .« Per ficus ergo illi possunt non inconuenienter intelligi  qui sacre Legis eruditione sunt sufficienter instructi. uitis etiam idipsum pene uidetur significare quod ficus. Dicit enim Dominus: »Ego sum uitis uera, et uos palmites .« Et quia de palmitibus fiunt uites, quid mirum si et sancti doctores asserantur uites, ut quod Saluator mundi per naturam, hoc illi glorientur habere per gratiam? Qui nimirum dum triumphum Dominice passionis predicare non cessant, quasi per doctrine sue botros arentia corda nostra uino beati cruoris inebriant.

De hoc uino per Iacob super Saluatore nostro allegorice dicitur: »Lauabit in uino stolam suam et in sanguine pallium suum .« Stola Christi fuit in apostolis, et ceteris credentibus Synagoga; cuius etiam pallium gentilis est populus. De quibus  sibi per prophetam dicitur: »uiuo ego, dicit Dominus, quia his omnibus uelut ornamento uestieris .« Hos itaque Christus in sanguine uue lauit, quem de semetipso contritus in prelo crucis expressit. Unde et Ioannes ait: »Qui dilexit nos et lauit nos a peccatis nostris in sanguine suo .« Cum igitur oliua, ficus ac uitis, hoc est, spirituales uiri lignis preesse siluestribus, id est, terrenis hominibus atque carnalibus nullatenus acquiescant, offert se rhamnus, et ab eis consumendus et eadem, uel praue conuersationis exemplo, uel erronei dogmatis incendio consumpturus. Rhamnus enim spinis crebrescentibus horret; per quem scilicet quilibet peruersus innuitur qui sic peccatorum tanquam ueprium asperitate densatur. Unde et primo homini  dictum est: »Terra tua spinas et tribulos germinabit tibi :« id est, corpus tuum aculeatis uitiorum punctionibus subiacebit. Et per prophetam Dominus: »Spinis, inquit, peccatorum suorum circumderunt me .« Lignis itaque petentibus regem, id est, prauis quibusque carnaliter eligentibus presulem, rhamnus accedit in medium, quilibet uidelicet reprobus, qui et ignem damnationis in se ex eorum prauitatibus augeat; et eos peruerse uiuendo, uel docendo reciproca combustione consumat. Unde et illic dicitur: »Egrediatur ignis ex eo, ut consumat habitatores Sichem et oppidum Mello, egrediaturque ignis de uiris Sichem et de oppido Mello et deuoret Abimelech .« Hec  autem Ioathas constitutus in uertice montis eloquitur; quia per sanctos in Ecclesia predicatores addiscimus quomodo quibusque peruersis ac reprobis uana petentibus resistamus.



CAPUT uIII. In epistola ad Petrum archipresbyterum de incontinentia clericorum.

»Abimelech audiens uiros turris Sichimorum pariter conglobatos, ascendit in montem Selmon cum omni suo populo et arrepta 176 securi precidit arboris ramum, impositumque ferens humero dixit ad socios: Quod me uidetis facere, cito facite.« Deinde sequitur: »Igitur certatim ramos de arboribus precidentes, sequebantur ducem; quibus circumdantes presidium succenderunt, atque ita factum  est ut fumo et igne mille hominum necarentur, uiri pariter et mulieres habitatores turris Sichem « Non est huius loci sacre figuras historie solerter exponere; sufficit nobis, quantum ad propositum attinet, rem summotenus prelibare. Rami arborum sunt sententiole Scripturarum, quas dum impudici quique ad allegationis sue robur uiolenter inflectunt, fumo simul et igne numerosas hominum cateruas exstinguunt: fumo scilicet erroris et igne libidinis; ut deceptas male discentium mentes et luxurie flamma succendat et praui dogmatis caligo confundat. He sunt enim merces, que de Sodoma et Gomorrha prodire uise sunt post excidium. »Abraham, inquit Scriptura, consurgens mane, ubi steterat prius cum Domino, intuitus est Sodomam et Gomorrham  et uniuersam terram regionis illius; uiditque ascendentem fauillam de terra, quasi fornacis fumum .«



CAPUT IX. In eadem epistola.

Porro autem dum et Thebes cum suis agminibus obsideret oppidum, eumdem contra castitatem Abimelech uidetur figurasse conflictum. »Erat autem turris excelsa,« ut Scriptura testatur, »in medio ciuitatis, ad quam confugerant uiri simul ac mulieres, et omnes principes ciuitatis, clausa firmissime ianua, et super turris tectum stantes per propugnacula .« Ciuitas, uniuersalis Ecclesia; turris, castitatis est eminentia; ad quam confugerant uiri simul ac mulieres, fortes scilicet et infirmi; principes etiam  ciuitatis, ordo uidelicet clericorum, qui tenet Ecclesie principatum. »Accedens itaque Abimelech iuxta turrim cepit instantius dimicare, et appropinquans ostio ignem conabatur apponere .« Hoc itaque modo clerici petulantes et infruniti, turri castitatis moliuntur incendium, dum multos ad sue libidinis et estuantis insanie cohortantur exemplum. Ignibus armati turrim castitatis impetunt, dum incesti castos flamma pestifere persuasionis accendunt. Sed huic certamini qui finis imponitur? quos uictorie titulos hec pugna sortitur? »Ecce, inquit, mulier fragmentum mole desuper iaciens illisit capiti Abimelech et confregit cerebrum eius. Qui uocauit cito armigerum suum, et ait ad eum: Euagina gladium tuum et  percute me, ne forte dicatur quod a femina interfectus sum. Qui iussa perficiens, interfecit eum .« Ut autem in his uerbis non diutius immoremur, fragmen hoc mole, quod Abimelech cerebrum fregit, nichil est aliud quam saxum illud quod Daniel sine manibus abscissum de monte conspexit ; ipse uidelicet Dominus, qui de se in Euangelio dicit: »Qui ceciderit super lapidem istum, confringetur; super quem uero ceciderit, conteret eum .« Mulier uero, de cuius manibus mittitur, sacra lex est, 177 que flagitiosis pudicitie contemptoribus repentinum Christi iudicium comminatur. De quo per Ieremiam dicitur: »Nunquid non uerba mea sunt quasi ignis, dicit Dominus, et quasi malleus conterens petram?«  Armiger  uero Abimelech, diabolus est, qui uidelicet omnibus qui turrim castitatis oppugnant arma libidinis et acuta luxurie iacula subministrat. De quibus iaculis dicit Apostolus: »In omnibus sumentes scutum fidei, in quo possitis omnia tela nequissimi ignea exstinguere .« Et propheta: »Ibi, inquit, Assur cum armis suis .« Quem ergo mulier fragmine mole percussit, armiger ense peremit, quia castitatis aduersarios, quibus Scriptura sacra iudicium diuine animaduersionis intentat, diabolus eterne mortis internecione trucidat; ut quibus fuerat minister in pugna eorumdem sit postmodum tortor in pena, queque illis contra pudicitiam arma suggesserat, eadem exigentibus meritis in eorum tunc iugulum uertat.



CAPUT X. In sermone de sancto Antimo.


Quorumdam plane fides est uana, flaccida, pretendens quidem in superficie similitudinem, non autem habens intrinsecus ueritatem. Horum porro tenuere figuram qui olim de populo Ephraim uenientes ad uada Iordanis, dum nescirent exprimere sebboleth [schibboletth], sed iebboleth [sibboleth] potius, tanquam peregrina lingua proferrent, Galaaditarum gladiis cesi sunt . Quid enim per Iordanem, in quo Saluator noster baptizari dignatus est, nisi baptismus? Quid uero per sebboleth, quod interpretatur spica, nisi fides est intelligenda? sicut enim spica uictum prebet hominibus, ita et de fide dicitur quia »iustus ex fide uiuit  .« Et sicut spica multa in suis aristis grana recondit, ita et symbolum nostre confessionis plurima in se fidei semina colligit. uenientes itaque ad Iordanem Ephratei consuluntur a Galaaditis quomodo spicam exprimant: uenientes etiam ad baptismi lauacrum catechumeni inquiruntur a sacerdotibus qualiter credant. Et quoniam Galaad interpretatur aceruus testimonii, recte per Galaaditas sacerdotes Ecclesie intelliguntur qui predicationibus suis opera diuina testantur. Per Ephraim uero, quod fecunditatem sonat, illi designantur qui idcirco ad fidei perueniunt spicam ut prouentum fecunditatis per boni operis segetem proferant. Sicut ergo ii qui ad Iordanem ueniunt  spicam quidem intelligunt, sed, quia exprimere nesciunt, moriuntur: ita et qui fontem baptismatis expetunt, a uita funditus decidunt, nisi fidem ipsam, quam edocti sunt credere, studuerint etiam bonorum operum enuntiatione proferre. Ita nimirum alterum pendet ex altero ut semen fidei exsurgere debeat in spicam operationis. Quod et Saluator noster euidenter ostendit. Nam cum preciperet discipulis, dicens: »Ite, docete omnes gentes, baptizantes eos in nomine Patris, et Filii, et Spiritus sancti;« protinus addidit: »Docentes eos seruare omnia quecunque mandaui 178 uobis .« Ac si aperte dicat: Semen fidei in cordibus hominum serite, et mox mandatorum germinantium spicam qualiter operationis lingua exprimere  debeant, edocete, ne solecismum faciant in spica operis, qui se de monte Ephraim, hoc est de celsitudine esse testantur ecclesiastice fecunditatis. Quapropter, dilectissimi, caueamus ne fides nostra superducto nos solius professionis colore decipiat, et tanquam inanis spica, uacantibus culmis, absque dilectionis medulla follescat. Imitemur fidem martyrum, per quam uincentes regna terrarum adepti sunt premia promissa celorum . Sit ergo fides nostra solida, sit uera, sit robusta, ut nunc eundo per fidem perueniamus ad speciem, uidendo per enigmatis speculum, quandoque perducamur ad ipsius summe ueritatis obtutum .



CAPUT XI. In epistola ad Adelaidem comitissam, qua eam confederat episcopo propter incontinentiam clericorum.


Sicut uetus narrat historia: »Cepit Samson trecentas uulpes, caudasque earum adiunxit ad caudas, et faces ligauit in medio; quas igne succendens dimisit ut huc illucque discurrerent: que statim perrexerunt in segetes Philistinorum. Quibus succensis et comportate iam fruges, et adhuc stantes in stipula, concremate sunt in tantum ut uineas quoque et oliueta flamma consumeret .« Hec plane historia licet principaliter designet hereticos, qui quasi trecentenario numero continentur, quia sancte Trinitatis fidem uerbotenus confitentur, sed dum sub uelamento orthodoxe fidei in prima sermonis sui fronte se palliant, ignem praue doctrine  in posterioribus, quo fruges omnium bonorum operum exurantur, occultant; quamuis, inquam, per has uulpes designentur heretici, his tamen incontinentes clerici cum suis pellicibus possunt non inconuenienter aptari, qui quasi solutis pedibus gradiuntur, dum honestatis aliquando speciem simulare pretendunt; sed cum accensis facibus combinantur in caudis, quia quasi postposito, et, in quantum ualent, occulti igne impudici conglutinantur amoris. He itaque uulpecule, igne interueniente coniuncte, et libidinis facibus combinate, omnia Philistinorum sata consumunt: quia spirituales fructus Ecclesie destruunt, et quantum ad se, bona opera fidelis populi diuine indignationis igne succendunt. De quo  igne mystice per Psalmistam dicitur: »Tradidit grandini iumenta eorum, et possessiones eorum igni .« Quoniam sicut boni sacerdotes Deo quorumlibet fidelium oblationes et uota commendant, ita plerumque qui sacris altaribus indigni sunt, horribiliter grauant. Quod autem mali sacerdotes uulpibus comparentur, Ezechiel quoque propheta testatur, dicens: »Quasi uulpes in desertis prophete tui erant, Isrel .«



179 CAPUT XII. In sermone de sanctis uirginibus.

Saluator noster, in huius mundi campum potestates ereas debellaturus adueniens, non elegit rhetores et philosophos, sed simplices ac litteralis industrie prorsus ignaros; quoniam, sicut ait Apostolus:  »Que stulta sunt huius mundi elegit Deus, ut confundat sapientes; et infirma, ut confundat fortia .« Hoc namque illa Samson uictoria bene figurauit, qua mandibulam asini feruefactam arripiens, mille Philistinorum uiros occidit. Quid enim per mandibulam asini, quod utique simplex est animal, nisi imperita simplicium hominum ora signantur? Samson itaque non cum armis, non cum diuersis telorum generibus, sed cum mandibula asini mille uiros occidit, quia Redemptor noster, quem ille signabat, cum imperitis et rudibus perfectum infidelium numerum a uita ueteris erroris exstinxit. Quid autem mirum, si sanctos predicatores per asini maxillam sacrum designet eloquium, cum et ipsum predicationis uerbum per hordeum  quandoque denuntiet, quod est utique pabulum iumentorum? Quod certe non modo per Euangelicos quinque panes agnoscitur , sed per illud quoque quod ille, qui in castris Madian se somniasse perhibebat, socio referebat: »uidebatur, inquit, mihi quasi subcinericius panis ex hordeo uolui, et in Madian castra descendere: cumque 180 peruenisset ad tabernaculum, percussit illud atque subuertit .«



CAPUT XIII. In epistola ad canonicos Fanenses.

Qui alios ad rectitudinis uiam debet instruere, ualde cauendum est ne ipse, quod absit, in aliquo uideatur errare. Hinc est quod Isreliticus populus ad ulciscendum scelus Beniamin [Belamin] zelo rectitudinis  inflammatur, et tamen idem populus gladiis Beniamin ante prosternitur . Quem enim non moueat quod Dominus bis interrogatus, bis ad ineundum contra Beniamin prelium dedit assensum, et tamen in primo certamine uiginti duo millia de Isrelitis, in secundo uero decem et octo millia ceciderunt. Quid igitur in his intelligendum est, quid sentiendum, nisi quia prius curandi sunt a tumore proprii uulneris qui ferire morbos aliene gestiunt prauitatis, ut ipsi iam mundi per ultionem suimet ueniant qui aliorum percutere praua festinant, sicut in Euangelio dicitur: »Qui sine peccato est uestrum, prius in illam lapidem mittat?«  Unde recte cum illi Dominum  consulentes dicunt: »Quis erit in exercitu nostro princeps certaminis contra Beniamin filios? Respondit: Iudas sit dux uester .« Quia enim Iudas confessio interpretatur, recte dux illius belli  iudex constituitur, ut nimirum prius per confessionem propria studeant errata corrigere, qui aliis uolunt errorem confitentibus subuenire.


Expliciunt testimonia libri Iudicum.



INCIPIUNT CAPITULA LIBRI PRIMI REGUM.


    1. De Heli, qui filiorum peccata non digne corripuit.
    2. Quod, dum ciues Iabes Galaad fedus ab Naa Ammonite, qui eam obsidebat, expeterent, Naas respondit in hoc se cum eis ferire fedus, ut erueret omnium oculos dextros.
    3. Filius unius anni erat Saul, cum regnare cepisset: duobus autem annis regnauit super Isrel.
    4. Quod cum Saul regnare cepit, faber ferrarius non inueniebatur in omni terra Isrel.
    5. De Merob et Michol, filiabus Saul, quas ille federauit Dauid in uxores; sed una subtracta, alteram sibi Dauid uxorem coniunxit.
    6. Quod Dauid, a facie regis Saul fugiens, coram Achis rege Geth se furere simulauit.
    7. De Pythonissa que regi Saul bona pro malis reddens uitulum coxit et edulium preparauit.




Expliciunt capitula.



NCIPIUNT TESTIMONIA LIBRI PRIMI REGUM.



181-182 CAPUT PRIMUM. In epistola ad Nicolaum papam, de incontinentia episcoporum.


Heli, qui filiorum peccata cognouit, sed eos inuectione qua digni erant acerrima non corripuit, eisdem filiis a Philistiim in bello peremptis, ipse quoque de sella retrorsum cecidit fractisque ceruicibus exspirauit. Quin et arca Domini ab hostibus capta est, et prius quidem quatuor millia, deinde triginta millia uirorum sunt Philisteo trucidante prostrata. Et quidem redarguit, et quidem corripuit; sed lenitate et mansuetudine patris, non seueritate uel auctoritate pontificis: »Quare, inquit, facitis res huiuscemodi, quas ego audio, res pessimas ab omni populo? Nolite, filii mei; non est enim bona fama quam audio  .« Audierat enim, Scriptura testante, quia dormiebant cum mulieribus, quas obseruabant ad ostium tabernaculi. Porro quos inimicos Dei uidit in perniciem suam filios recognouit, et quos hostili ferire gladio debuit paterne blanditie lenitate palpauit. Non sic ille fidelis in domo Domini famulus Moyses, magister uidelicet ingenui Phinees. Stans enim in porta castrorum ait: »Si quis est Domini iungatur mihi; congregatique sunt ad eum omnes filii Leui, quibus ait: Hec dicit Dominus Deus Isrel: Ponat gladium uir super femur suum; ite et redite de porta usque ad portam castrorum, et occidat unusquisque fratrem, et proximum et amicum suum. Cesis itaque uiginti tribus millibus hominum, ait Moyses: Consecrastis manus uestras hodie Domino,  unusquisque in filio et fratre suo, ut detur uobis benedictio .« Plane sicut benedictione digni sunt qui culpas corrigunt, ita nichilominus maledictioni obnoxii sunt qui peccantibus blandiuntur. Sicut per prophetam dicitur: »Maledictus, qui prohibet gladium suum a sanguine .« A sanguine quippe gladium suum prohibet qui se ab inferenda reprobis digna sententie animaduersione cercet. Facti siquidem culpam habet, qui quod potest negligit emendare  Unde et prefato Heli, uir Dei, qui et Phinees fuisse putatur, ait: »Hec  dicit Dominus: Quare calce abiicitis uictimam meam et munera mea, que precepi, ut offerrentur in templo, et magis honorasti filios tuos quam me?« . Si ergo Heli propter duos duntaxat filios, quos non ea qua digni erant inuectione corripuit, cum eis simul et cum tot hominum multitudine periit, qua arbitramur dignos esse sententia qui in aula ecclesiastica et soliis iudicantium president et super non ignotis prauorum hominum criminibus tacent; qui dum dehonestare homines in publico metuunt, ad contumeliam superni Iudicis diuine legis mandata confundunt, et dum perditis hominibus amittendi honoris officium seruant, ipsum ecclesiastice dignitatis Auctorem crudeliter inhonorant? Unde et eidem Heli, qui Deum, suos filios honorando, contempserat,  diuina uox ait: »Quicunque glorificauerit me, glorificabo eum; qui autem contemnunt me erunt ignobiles.« Ubi mox subditur: »Ecce dies ueniunt, et precidam brachium tuum, et brachium domus patris tui ;« ac si aperte dicat: Quia ego per pastoralis officii dignitatem contra inimicos meos brachium tibi fortitudinis contuli, sed tu ad eorum ultionem illud exercere noluisti, iam brachium a te precidam, id est, uigorem tibi sacerdotalis culminis auferam, ut qui manceps fueras ad pugnandum pro me, iam nec manum habeas ad tuendum te.



CAPUT II In epistola ad fratres Cluniacenses.

Fugiendus est mundus, qui tenebras parturit; petenda remotio, ubi tanquam in deserto uerum  lumen erumpit. Prorsus a nostra repellendus est amicitia, qui nimirum dum tenebrarum, in quibus semper est, caligines inserit, consentientibus sibi atque obedientibus lumen exstinguit; imo debemus ei semper infederabile bellum, qui suorum oculos obruit amicorum. Hinc est quod sacra Regum historia narrante didicimus: Quia »cum Naas Ammonites ascenderet, ut Iabes Galaad cum suis agminibus expugnaret, omnes uiri Iabes ad Naas una uoce dixerunt: Habeto nos federatos et seruiemus tibi. Quibus ille respondit: In hoc feriam uobiscum fedus,  ut eruam omnium uestrum oculos dextros, ponamque uos opprobrium uniuerso Isreli. Dixeruntque ad eum seniores Iabes: Concede nobis septem dies, ut mittamus nuntios in uniuersos terminos Isrel; si non fuerit qui defendat nos, egrediemur ad te. Audiens hec Saul exercitus multitudinem congregauit, arma corripuit et ex Ammonitis graui admodum cede percussis cum gloria triumphauit .« Quid itaque per Naas Ammonitem, superbum uidelicet regem, nisi uel mundum Creatori suo rebellem, uel diabolum eius intelligimus principem? De quo nimirum dicitur: Quia »ipse est rex super omnes filios superbie .« Et quia Naas serpens interpretatur, recte per hunc uenenosus ille et lubricus anguis exprimitur. Quid uero per Iabes, que ciuitas  erat Isrelitica, nisi anima innuitur Christiana, ad uidendum Deum per studium contemplationis intenta? Et quia Iabes interpretatur exsiccata, uel siccata, congrue per Iabes illa intelligitur anima, que superne gratie pinguedinem deserit, et in estu concupiscentie carnalis arescit. Recedens quippe ab inhiando diuini muneris rore fit sicca, quem antea dum perciperet, uigebat salubriter irrigata, Domino per Isaiam dicente: »Effundam aquam super sitientem et fluentia super aridam .« Sed Naas cum Iabes fedus aliter dedignatur inire, nisi oculum dextrum paciscatur eruere. Quia quisquis uel antiquo hosti in peruersa suggestione substernitur, uel mundi huius inquietis actionibus implicatur, dum se tanquam superbo regi turpiter federat, necesse 183  est ut dextrum oculum, hoc est, lumen contemplationis amittat, et sic opprobrium in Isrel ponitur, quia dum a contemplationis arce ad terrena uel immunda quelibet exsequenda deuoluitur, consequens est ut in Ecclesia probrose derisionis obtrectationibus mordeatur. Petunt autem illi septem dies inducias, et quia Deus septimo die requieuisse a cunctis operibus legitur , quid per septenarium numerum, nisi requies designatur? Istum numerum Saul inobediens ignorauit, cum per eum se Samuel prestolandum esse precepit. »Septem, inquit, diebus exspectabis, donec ueniam ad te, et ostendam tibi que facias .« Sed quia spiritualem requiem uir reprobus spreuit, exagitandum eum Spiritus malus arripuit . Per septenarium ergo  dierum numerum ab iniquo rege Iabes ciuitas liberatur, quia quelibet anima, quam suadente diabolo mundus ad se conatur attrahere ac negotiorum secularium tenebris excecare, illesum contemplationis oculum seruat, si omnino resistens in sue quietis proposito perseuerat, eamque Redemptor noster de tentatione, quam patitur, eripit, cum eam in remotionis sue censura quiescere deprehendit. Unde illic scriptum est: »Cum uenisset, inquit, dies crastinus, constituit Saul populum in tres partes, et ingressus est media castra in uigilia matutina et percussit Ammon usque dum incalesceret dies .« Quid enim per Saul, qui Christus Domini dicebatur, nisi is, qui uerus Rex est Isrel, Dei hominumque  mediator innuitur? Quid est quod populum in tres constituit partes, nisi quia tres sunt principales anime uirtutes, fides scilicet, spes et caritas? In trifariis itaque bellatorum partibus uictoria certaminis obtinetur, quia tribus his uirtutibus, duce Christo, omnis diabolica tentatio uincitur. Porro nec ipse a mysterio uacat pugnatorum numerus, quem Scriptura pronuntiat. »Fuerunt, ait, filiorum Isrel trecenta millia, uirorum autem Iuda triginta millia .« Millenarius autem atque denarius, quia perfecti sunt numeri, sanctorum perfectionem; trecenti uero, uel triginta, quia a tribus oriuntur, diuinam significant Trinitatem. Quid itaque per trecenta millia, uel triginta millia bellatorum, nisi sancti doctores intelliguntur Ecclesie, qui et fide  sunt orthodoxi et religiosis operibus consummati? Cum his ergo Saul hostiles regis Naas acies superat, quia cum doctoribus Ecclesie sue Christus de ueternosi serpentis uersuta machinatione triumphat. Nam cum eorum precepta uel exempla subtiliter attenduntur, mox corda torpentia, que iam noxius tepor inuaserat, recalescunt et ab obtruncandas impugnantium uitiorum acies uelut clato mucrone spiritus inflammatur. Unde et ipsi bellatores Isrel et Iuda nuntiis, qui ad se uenerant, dicunt: »Sic dicetis uiris, qui sunt in Iabes Galaad: Cras erit uobis salus, cum incaluerit sol.« Nam cum mens per desidiam primitus tabefacta iam in se reuersa ad Conditoris sui desiderium recalescit, cum torporem negligentie deserit et frigus insensibilitatis pristine  flamma sancti amoris accendit, tunc uelut incalescente sole uictoria de hostibus sumitur, et obsessa ciuitas de superbi regis manibus liberatur. Hinc est quod de Abraham scriptum est 184 quia »apparuit ei Dominus in conualle Mambre in ipso feruore diei .« Hinc est quod Loth, »Sol, inquit, ortus est super terram, et Loth ingressus est Segor .« Recte igitur siue mundi, siue principis eius amicitias dedignamur, et cum eis simul societatis fedus habere contemnimus, ne, dum tenebris iungimur, luce priuemur. Et notandum quod iniquus rex non duos inimicis eruere, sed unum duntaxat oculum flagitat, ut eos in Isrel opprobrium ponat, quia sepe malignus hostis consentienti sibi cuilibet reprobo homini potiorem partem sanctitatis ac lucidi operis  adimit: minorem uero artificiosa quadam sue calliditatis industria derelinquit, ut in eo quod tollitur sit occasio damnationis, ut pereat; in eo uero quod remanet, de spe fiducie presumatur, ut peccator ad penitentiam non recurrat, sed ex ipsis sanctitatis amisse reliquiis, quibus tanquam baculo transgressor innititur; ab his, qui eum cecidisse nouerunt, infamia laceratur; sicque pii operis detrimentum digne fit irrisionis opprobrium.



CAPUT III. In epistola ad Albericum, in qua ei super decem questionibus respondet.

»Filius unius anni erat Saul, cum regnare cepisset; duobus autem annis regnauit super Isrel  .« Hoc nonnulli intelligi sic arbitrantur, quia regi Saul in exordio regni sui filius erat anniculus, qui teneram adhuc unius anni uagiebat infantiam, scilicet Isboseth, et hic duobus annis post mortem patris regnauit super Isrel. Sed quoniam hic a doctioribus uiris sensus exploditur, a nobis etiam alius inquiratur. Quod ita B. Hieronymus docet intelligi: Quoniam »sic erat innocens, tanquam puer unius anni cum regnare cepit, et duobus annis in eiusdem innocentie simplicitate permansit. Sed qui tunc erat ex humilitate filius, postmodum per superbiam factus est seruus.«



CAPUT Iu. In epistola ad Aliprandum; que est de correptione, quam sit utilis in sancti ordinis disciplina.

 Spiritualis plane quisque conuentus, si fraterni zeli frequenti correptione non utitur, Isrelitice plebis mystica laborat inopia; que uidelicet incipiente Saul regis imperio fabrum ferrarium non habebat. Dicit enim Scriptura: Quia »faber ferrarius non inueniebatur in omni terra Isrel .« Porro sicut ferrum reliqua metalla fortiter edomat, ita correptionis malleus uitia delinquentium reprimit et quasi cudendo rigide mentis duritiam frangit. Hinc est quod de ipso fabrorum spiritualium principe per Isaiam dicitur: »Ecce ego creaui fabrum sufflantem in igne prunam et proferentem uas in opus suum .« De ferro quoque Ecclesiastes dicit: »Si retusum fuerit ferrum et hoc non ut prius, sed hebetatum erit, multo labore  exacuetur, et post industriam sequitur sapientia .« Sed Philistei de terra Isrel fabros 185 ferrarios tollunt, cum maligni spiritus false pietatis obtentu zelum correptionis de fratrum labiis auferunt. Unde et illic subditur: »Cauerant enim Philistei, ne forte facerent Hebrei gladium aut lanceam .« Unde paulo post: »Retuse itaque erant acies uomerum, et ligonum, et tridentium et securium usque ad stimulum corrigendum .« Dum Philistei timent gladios, tollunt fabros, ut dum armorum fabricatura compescitur, non sit etiam qui cetera exercendi laboris utensilia fabricetur. Apostolo quippe testante: »Gladius spiritus est uerbum Dei .« Hunc gladium quia peruersi timent spiritus, fabros de terra Isrel auferunt, dum  eos, qui redarguere delinquentium errata debuerant, a tenenda censure disciplina compescunt; et hac negligentie dissolutione contingit ut in seruorum Dei quibusque conuenientibus, non modo sacre predicationis sermo cesset audiri, sed et honestarum artium exercitia desinant frequentari. Nam quia districta magisterii eos disciplina non reprimit, propriis uoluntatibus dediti scribere nesciunt; artis honeste manuum exercitia nulla condiscunt, cum Apostolus dicat: »Qui non laborat, non manducet .« Que nimirum cum sibi sint necessaria, seculares uiros, uel etiam reprobos adeunt, quoniam hec apud se reperire non possunt. Unde illic dicitur: »Descendebat ergo omnis Isrel ad  Philistiim, ut exacueret unusquisque uomerem suum, et ligonem, et securim, et sarculum.« Isrel ergo ad Philisteos non ascendit, sed descendit, ut utensilia sue necessitatis exacuat, cum sancti ordinis uiri ad secularium ima declinant, ut ab eis sibi commodum cuiuslibet utilitatis acquirant. uides ergo quia si de sacro conuentu correptionum censura subtrahitur, discipline uigor funditus eneruatur et religio tota destruitur, quia dum unusquisque proprie sequitur uoluntatis arbitrium, ad secularia rediens, spiritualis obseruantie uiolat institutum. Unde quisquis est, cui regularis uite feruor inestuat, correptiones libenter amplectitur, et tunc etiam, cum innocens est, suis reprehensionibus delectatur, non ut eum conscientia peccasse remordeat, sed  quoniam hoc prodesse ceteris audientibus sperat, ut inde ipse innocens et mundus arguitur, alii, qui uel lapsi, uel lapsuri forte sunt, corrigantur.



CAPUT u. In epistola ad Hermisindim, de eo quod edificium humane superbie cito destruitur.

»Pactus quidem est Saul maiorem filiam suam Merob Dauid dare uxorem; sed cum tempus aduenisset quod dari sibi debuisset, non ei data est, sed alii coniuncta est uiro. Dilexit autem Michol filiam Saul alteram Dauid eamque sibi uxorem coniunxit .« Merob quippe interpretatur de multitudine; Michol autem, a qua, uel ex omnibus. Et quid per Merob, nisi illa duntaxat infidelium turba  signatur, que est de multitudine, que repellitur? »Multi enim sunt uocati, pauci uero electi .« Quid autem per Michol, nisi sancta figuratur Ecclesia, 186 a qua uidelicet omnes oriuntur electi, uel que ex omnibus constat electis, que licet filium non genuerit, huic tamen intelligentie eius sterilitas non obsistit? Aliud quippe mysterium est, quia regi Dauid est in coniugalitate coniuncta; aliud, quia perstitit infecunda; aliud, quia Christi Domini est sortita coniugium; aliud, quia fecunditatis non meruit donum, sed pertulit in Isrel sterilitatis opprobrium. Hanc sane Dauid superbi regis Saul sibi filiam iunxit, dum fortis manu iehsu ac merito desiderabilis eam de superbi huius mundi principis obsequio sustulit sibique confederationis intime glutino couniuit.  Quam uidelicet Michol, que sancta electorum est Ecclesia, superbus ille Saul, hoc est, malignus spiritus, ei Merob auferre minime ualet, quia fidelis custos irreuocabiliter eam sue dilectionis obstrinxit amplexibus; qui in Euangelio clamat: »Oues mee uocem meam audiunt, et non peribunt in eternum, et non rapiet eas quisquam de manu mea .«



CAPUT uI. In sermone de S. Columba.

Cum Redemptor noster huius mundi campum pugnaturus ingreditur, ad debellandas eris huius nequitias fortis preliator armatur; quia nouum debebat instruere prelium, nouum induit genus armorum,  uidelicet ut quod infirmum est superponeret, et quod robustum est occultaret. Loricam siquidem imbecille carnis induit et insuperabilem diuinitatis fortitudinem occultauit. Sic sic per carnem diabolus a secundo homine perditur, qui per carnem dudum primum hominem superauit, eademque sibi nunc ruine facta est causa que uictorie fuerat de primo parente materia. Hoc per allegorie mysterium res illa premonuit quod Dauid a facie regis Saul fugiens in presentia Achis regis Geth se furere simulauit. Dicit enim Scriptura: »Quia defluebant saliue eius in barbam .« Sane quia barba uiri est proprium, quid est per mysticum intellectum, nisi uirtutis indicium? Quid ergo per saliuas, que nimirum fluide sunt et fluxe, nisi carnis infirmitas?  Quid uero per barbam nisi diuinitatis innuitur fortitudo? Barba ergo saliuis defluentibus operitur quia fragili carnis uelamine diuinitatis uirtus induitur. Sed quod Dauid dispensationis agebat industria, hoc a nescientibus putabatur insania. Unde Achis seruis suis ait: »uidistis hominem insanum, quare adduxistis eum ad me? an desunt nobis furiosi quod introduxistis istum, ut fureret me presente? «

Nonne etiam uero Dauid Redemptori nostro simile quid accidit, ut insanus ab insanientibus putaretur et miracula per demones agere a demoniacis diceretur? Hinc est quod Marcus euangelista dicit: »Et cum uidissent sui, exierunt tenere eum; dicebant enim quoniam in furorem uersus est .«  Quibus uerbis protinus addidit: »Et Scribe, qui ab Hierosolymis descenderant, dicebant: Quoniam Beelzebub habet, et quia in principe demoniorum eiicit demonia .« Porro autem, quia saliue frequenter 187 ex infantium ore decurrunt, nonne uelut infantilia uidebantur uerba, cum diceret: »Nisi manducaueritis carnem Filii hominis et biberitis eius sanguinem, non habebitis uitam in uobis? « Quod audientes discipuli dicebant: »Durus est hic sermo, et quis potest eum audire?« Et sicut euangelista refert, »iam non cum illo ambulabant .« Sed iste saliue barbam Dauid tegebant quia sub his infantilibus uerbis uirtus diuina latebat. Factus est ergo Redemptor noster infirmus, ut nos fortes efficeret; uisus est stultus, ut ad ueram nos  sapientiam reuocaret. Unde dicit Apostolus: »Quia quod stultum est Dei sapientia est hominibus.« Et paulo superius: »Quia non cognouit mundus per sapientiam Deum, placuit Deo per stultitiam predicationis saluos facere credentes .« Nec indignum super Domino Saluatore nostro infirmitatem, uel stultitiam dici, cum etiam per leprosum, cum etiam per serpentem non dedignatus sit mystice figurari.



CAPUT uII. In epistola ad Desiderium abbatem, qua dicitur quod maiori sit dignus honore qui dignitatem proiicit quam qui in ea persistit.

Quem non edificet atque ad perfectionem caritatis excitet, quem, inquam, non solum ad officiosum  pie humanitatis studium exercendum, uerum etiam ad bona pro malis redhibendum, non prouocet hoc quod de Pythonissa illa magne profecto laudis digna preconio legitur, que uidelicet, ad imitationem Dei, Saul tam bene tractauit, non modo regio iam culmine desperatum, sed et in crastino Philisthinorum gladiis perimendum : et tanquam prudens, iuxta Euangelium, serpens , illi prestitit beneficium, a quo nullum se consequi posse sperabat emolumentum. Ille preterea, sicut ipsa conqueritur, omnes hariolos de terra Isrel et magos erasit, ac per hoc eidem muliercule omnem questum solite diuinationis ademit. Illa uitulum paschalem, qui sibi de consumpta uix paupertate supererat, coxit et azymos panes de  perexigua farina commiscens illi, ut uesceretur, apposuit. Quod cum ille lugubris et contigua morte 188 perterritus sperneret ac cibum capere funditus recusaret, e contrario illa precibus obnixis et quibusdam uelut argumentationibus incessabiliter insistebat, ut roganti talionem redderet. Et sicut illa iubenti paruerat, sic iste supplicantis precibus annueret: »Ecce, inquit, obediuit ancilla tua uoci tue, et posui animam meam in manu tua, et audiui sermones tuos, quos locutus es ad me; nunc ergo audi et tu uocem ancille tue, et ponam coram te buccellam panis, ut comedens conualescas et possis iter facere .« Quis enim hoc coruscante faceret Euangelio, quod hec mulier sub umbra legis egisse describitur, presertim cum uetus offerat  instrumentum: »Diliges amicum tuum, et odio habebis inimicum tuum,« euangelica uero tuba terribiliter intonet: Quia »nec Pater uester dimittet uobis peccata uestra, si non remiseritis unusquisque fratri suo de cordibus uestris .« Saul enim ita diuinantibus et hariolis inimicus exstitit ut passim omnes interficeret, et uix eorum quispiam, nisi hec duntaxat paupercula mulier, remansisset; hec etiam, que supererat, tanta regie persecutionis erat immanitate constricta ut, dum nullatenus uti diuinatione presumeret, consuetum proprie artis questum funditus amisisset. Hec tamen idipsum quod remanserat reddens bona pro malis alacriter obtulit, et inimicum suum, uelut Apostolo iam hec precipiente, cibauit . Et hec eo  tempore laudabilis mulier fecit, cum illum nosset illico moriturum, atque ideo nec speraret iam placidum, nec paueret iratum. Argumentis utuntur homines, ut a propriis domibus hospitari uolentes eiiciant, ut ad tabernas, uel emptoria uicina transmittant. Siquidem locus iste depreciatur, ille prefertur; hic per inclementiam annotine tempestatis egra seges negare fertur agricolis uictum; ille feracium frugum dicitur exuberasse prouentus. Modo breuitas commendatur itineris, modo sol altiora celi tenere spatia perhibetur. Hac igitur accuratione uerborum, nil aliud agitur quam ut superuenientes aliud sibi prouidere compellantur hospitium. Hec autem prudens et ingenua mulier rhetoricatur, ut ita loquar et  oratorum orationibus utitur, ut inimicus eius,  dum respuit ac resultat, ad edulium prouocetur.


Expliciunt testimonia primi libri Regum.



189-190 INCIPIUNT CAPITULA LIBRI SECUNDI REGUM.


    1. De eo quod Dauid imprecatus est, ut non deficiat de domo Ioab fluxum seminis sustinens et leprosus tenens fusum.
    2. Ista est lex Adam, ait Dauid, Domine Deus.
    3. Fecit autem Dauid sibi nomen, cum reuerteretur, capta Syria, in ualle Salinarum cesis duodecim millibus.
    4. Qui erant Celethei, et Phelethei.
    5. De eo quod filii Dauid sacerdotes fuisse dicuntur.
    6. Quod Ammon filius Naas, nuntiis Dauid ad consolandum eum super mortem patris directis, uestes scidit et barbas medias rasit.
    7. De penitentia Dauid, que suscepta est; Saul uero, reprobata.
    8. De eo quod Dauid Rabath ciuitatem, quam Ioab oppugnabat, uictor obtinuit.
    9. De eo quod Dauid Absalon fugiens decem concubinas ad custodiendam domum reliquit.
    10. Quod Absalon patrem persequens, concubinas quas pater domi reliquerat, consilio Achitophelis fedauit.
    11. De eo quod Sobi, et Machir et Berzellai Galaadites obtulerunt Dauid in castris Madian stratoria, et tapetia, et uasa et queque ad cibos necessaria.
    12. De eo quod dicitur plures fuisse quos consumpserat saltus de populo quam illi quos uorauerat gladius.
    13. Quod Berzellai Galaadites usque Iordanem cum rege Dauid ueniens et Hierusalem secum pergere recusauit.
    14. Quod Dauid decem concubinas, quas domi reliquerat, rediens in custodiam tradidit, nec est ultra ingressus ad eas.
    15. Unde supra.
    16. De eo quod dicitur tertium bellum in Gob contra Philistheos fuisse, in quo percussit Adeodatus filius saltus polimitarius Bethleemites Goliath Getheum.
    17. Dauid sedens in cathedra sapientissimus princeps inter tres; ipse quasi tenerrimus ligni uermiculus, qui octingentos interfecit impetu uno.
    18. Quod Dauid aream Ornan Iebusei et boues in holocaustum offerendo taxato pretio comparauit.




Expliciunt capitula.



INCIPIUNT TESTIMONIA LIBRI SECUNDI REGUM.



CAPUT PRIMUM. In libro Gomorrhiano.


»Nec deficiat, ait Dauid, de domo Ioab Gomorrhian sustinens .« Pro quo secunda translatio habet fluxum seminis sustinens et leprosus tenens fusum, et cadens gladio et indigens pane. Lepra quippe perfunditur qui grauis peccati labe fedatur, fusum uero tenere est uirilis uite fortia facta relinquere et feminee conuersationis illecebrosam mollitiem exhibere. Gladio cadit qui furorem diuine indignationis incurrit. Pane indiget, quem a perceptione Christi corporis proprii reatus pena cercet. »Ille est enim panis uiuus, qui de celo descendit .« Si ergo post fluxum seminis leprosus factus precepto legis extra castra manere  compelleris, cur adhuc in eisdem castris etiam honoris primatum obtinere contendis? Nunquid non Ozias rex cum superbe adolere incensum super altare thymiamatis uoluisset, postquam se plaga lepre celitus percussum agnouit, non modo a sacerdotibus de templo expelli patienter tulit, sed et ipse celeriter egredi festinauit? Scriptum quippe est: »Cumque respexisset eum Azarias pontifex et omnes reliqui sacerdotes, uiderunt lepram in fronte eius, et festinato expulerunt eum.« Moxque subiungitur: »Sed et ipse perterritus, accelerauit egredi, eo quod sensisset illico plagam Domini .« Si rex corporali lepra percussus a sacerdotibus eiici de templo non contempsit, tu leprosus in anima cur tot sanctorum Patrum iudicio a sacris altaribus remoueri  non pateris? Si ipse, demisso regie dignitatis imperio, habitare in domo priuata usque ad  obitum non erubuit, tu cur a sacerdotalis officii confunderis arce descendere, ut in penitentie sepultura conclusus te inter uiuos studeas quasi mortuum deputare? Et ut ad illam Ioab mysticam recurramus historiam si ipse gladio corruisti, quomodo alium per sacerdotalem gratiam suscitabis? Si ipse, exigentibus meritis, indiges pane, id est, a Christi separatus es corpore, quo pacto alium poteris celestis mense dapibus satiare? Si tu Ozie lepra es percussus in fronte, hoc est, infamie nota dehonestaris in facie, quomodo alium poteris obducta perpetrati criminis obliuione purgare? Erubescat ergo tumefacta superbia, nec super se extolli inaniter appetat, quam infra se proprii reatus sarcina non mediocriter grauat.



191 CAPUT II. In sermone de S. Mattheo.


Cum Dauid per Nathan prophetam clementia diuina promitteret ex eius semine nasciturum qui suo sancto nomini construeret templum et Christum manifeste denuntians adiecisset: »Ego ero illi in patrem, et ipse erit mihi in filium ;« moxque Ecclesiam, que corpus est Christi, qualis esset futura, depromeret, dicens: »Et fidelis erit domus tua, et regnum tuum usque in eternum ante faciem meam, et thronus tuus erit firmus iugiter.« Ille gratias agens, inter cetera orationis sue uerba sic ait: »Sed et parum uisum est in conspectu tuo, Domine Deus meus, quia dilexisti me, nisi loquereris etiam de domo serui tui in longinquum;« moxque  subiunxit: »Ista est enim lex Adam, Domine Deus .« Ac si perspicue dicat: Sicut in terreni mundi  huius exordio Adam constituisti posteritatis secuture parentem, atque ex hac radice totius humani generis decreuisti pullulare propaginem, ita nunc, cum mundum renouare disponis, me quasi nouum Adam facis, dum Christum ex meo semine nasciturum, qui est auctor et caput Ecclesie, polliceris. »Ista est, inquit, lex Adam;« quia sicut ille erat in filiis suis hunc mundum uisibilem possessurus, ita et ego populi spiritualis in Christo pater efficior, cum illo, qui in celis est, perpetuo regnaturus. Sicut enim de costa illius formata est uiuentium mater Eua , ita de latere Christi, qui ex me nasciturus est, uictura perenniter egreditur Ecclesia. De hoc nouo et spirituali mundo scriptum est: »Domini sunt cardines terre, et posuit super eos orbem .« Orbis enim super terre cardines ponitur, cum sancta Ecclesia tanquam super bases doctrinis euangelicis solidatur.



CAPUT III. In epistola ad B., que est ut exteriori prudentie spiritualis prudentia preferatur.

»Fecit autem Dauid sibi nomen, cum reuerteretur, capta Syria, in ualle Salinarum cesis duodecim millibus .« uerum enim Dauid Christus, fortis scilicet uiribus et pulcher aspectu, in ualle Salinarum duodecim millia hominum strauit, quia per apostolos suos de salsa, imo falsa huius mundi sapientia triumphauit. Qui enim duodecim spiritualis prelii bellatores habuit, quasi totidem per eos hominum millia trucidauit, dum stulte sapientes a  friuole sapientie uanitate conuertit. Quorum uidelicet bellatorum unus ad Corinthios dicit: »In carne enim ambulantes, non secundum carnem militamus; nam arma militie nostre non carnalia sunt, sed potentia Deo, ad destructionem munitionum consilia corporis destruentes, et omnem altitudinem extollentem se aduersus scientiam Dei, et in captiuitatem redigentes omnem intellectum in obsequium Christi .«



192 CAPUT Iu. In epistola ad Albericum, qua super decem questionibus respondet.

Queris qui erant Cerethei et Phelethei, qui bellatores dicunt fuisse Dauid?  Legitur in libro Numeri dixisse Dominum Moysi: »Congrega  mihi septuaginta uiros de senioribus Isrel, quos tu nosti quod senes populi sint ac magistri, et duces eos ad ostium tabernaculi federis faciesque ibi stare tecum; et auferam de spiritu tuo tradamque eis, ut sustentent tecum onus populi et non tu solus graueris .« Ex istorum itaque stirpe due processerunt cognationes, quarum una Cerethei, altera dicebatur Phelethei. Et Cerethei quidem dans iudicium, Phelethei puniens interpretatur; ut quos illi adiudicarent morti promulgando sententiam isti punirent irrogando uindictam.



CAPUT u. In eadem epistola.

»Filii autem Dauid sacerdotes erant .« Cur filii Dauid sacerdotes fuisse dicuntur; quia nullam cum filiis Aaron consanguinitatem, nisi sicut cetere tribus habuisse noscuntur? Sed sciendum quia dum sacerdotes uenerabiles ac magistri constituuntur in populo, aliquando nomine sacerdotum designantur principes, uel doctores, sicut alibi reperitur: »Ira Iarites [Ira Iairiles] erat sacerdos Dauid ,« id est, magister. Ita quoque cum dicitur: »Filii autem Dauid erant sacerdotes,« sic intelligendum est ac si dicat: Quia magistri erant fratrum suorum, uel certe principes inter ceteros, sicut habet antiqua translatio. Nam ubi noua dicit editio: Filii Dauid erant sacerdotes; in ueteri legitur: Filii autem Dauid principes erant aule regie.



CAPUT uI. In epistola ad Cluniacenses fratres.


»Faciam, inquit Dauid, misericordiam cum Hanon filio Naas, sicut fecit pater eius mecum misericordiam. Misit ergo Dauid consolans eum per seruos super patris interitu,« utque historiam compendiosa relatione succingam »tulit Hanon seruos Dauid, rasitque mediam partem barbe eorum, et precidit uestes eorum medias usque ad nates et dimisit eos .« Quid enim per Hanon, nisi nequitie spiritus? quid per barbam, que uirorum est propria, nisi sanctarum fortitudo uirtutum? quid etiam per uestes, nisi sanctitatis intelligitur indumentum? Psalmista perhibente, qui ait: »Sacerdotes tui induantur iustitiam .« Hanon  ergo fedus amicitie reposcentibus, mediam barbe partem radit, quia hostis antiquus aliquando fortiter operantis robur imminuit, sed postquam barbam rasit, etiam uestimenta precidit, quia mox ut malignus spiritus interiorem adimit fortitudinem, consequenter etiam exteriorem conspicue conuersationis exuit honestatem. Quid 193 est enim uestes hominum ad nates usque precidere, nisi eos a superducto uelamento iustitie usque ad obsceni et inuerecundi operis turpitudinem denudare?



CAPUT uII. In epistola ad Marinum.

Cum Dauid perpetrati reatus arguitur, mox ut in uocem confessionis erupit, dicens: »Peccaui Domino,« ex ore prophete protinus audiuit: »Dominus  transtulit peccatum tuum, non morieris .« Et quia se occasio prebuit, hoc etiam te fraudari non patiar, quia nonnulli a pueris in religionis ordine constituti sola inobedientia superbie mista depereunt, cum in seculo plurimi post immanium criminum perpetrata flagitia per humilitatis studium indulgentiam promerentur. Ecce enim Dauid adulterium, homicidiumque commisit ; Saul uero Samueli inobediens exstitit . Sed quid, quod ille nullo interueniente, uel in puncto ueniam meruit; alterum uero nec propria confessio, nec prophete tam lugubris et amara atque prolixa supplicatio reconciliauit. Plane si Scripture series utrobique discutiatur, copiosior  Saul quam Dauid in uerbis penitentie reperitur. Iste siquidem duntaxat id quod premissum est: »Peccaui Domino ;« ille autem ait: »Peccaui, inquit, quia preuaricatus sum sermones Domini, et uerba tua, timens populum, et obediens uoci eorum ;« atque idipsum postmodum repetens, ait: »Peccaui.« Accessit autem et longanimis ualde Samuelis oratio, de quo uidelicet dicitur: »Contristatusque est Samuel et clamauit ad Dominum tota nocte illa .« Sed diuina uoce responsum est: »Usquequo, ait, tu luges Saul, cum ego proiecerim eum, ne regnet super Isrel?«  Quid est ergo quod alterius penitentia pie suscepta, alterius autem sub districte se ueritatis est examine reprobata, nisi quod ille scelus inobedientie  spiritu superbie paruipendens nequaquam pleno corde penituit; hic autem pauca quidem protulit, sed eius uiscera diuini timoris gladio transfixa ueri luctus amaritudo repleuit? Hec, queso, considerare non negligant, qui cum inobedientie obediant, de grauiorum se immanitate criminum procaciter iactant. Quorum profecto nonnullos sepe uidemus ad agende confessionis iudicium frequentare, solo se deuote prosternere, tinnulis se et accuratis uerbis magis facete quam humiliter accusare, atque ideo nunquam eorum mores ad idonee correptionis emolumenta procedere, quia uidelicet cum Saul ore penitent, corde tument.



CAPUT uIII. In epistola ad cardinales episcopos.

 Sicut olim Romanorum consules ex diuersis mundi partibus reportabant, peracta hostium cede, uictorias, sic isti nunc animas hominum de manu diaboli debent liberare captiuas. Ad hos quippe uictoriarum titulos, ad hos debent semper inhiare triumphos, uidelicet 194 ut antiquo predoni animarum pereuntium manubias rapere, et Regi suo Christo signa gaudeant uictricia reportare. Hunc porro conflictum Dauid signauit, cum Rabbath ciuitatem uictor obtinuit . Rabbath quippe multitudo, uel grandis interpretatur, quod non inconuenienter uniuersitatem huius mundi significare cognoscitur. Dauid itaque Rabbath obtinuit ciuitatem, cum suis legibus Christus grandem et copiosam huius mundi subdidit multitudinem.  Coronam uero de capite Regis illius Dauid abstulit sibique, sicut Scriptura testatur, imposuit; quod tunc uerus Dauid Christus impleuit, cum mundi sapientes, quibus quodammodo diabolus ornabatur, eripuit et in sui decoris et glorie diadema conuertit. Multitudo quippe fidelium non modo Christi, sed et doctoris cuiusque corona perhibetur, cuius predicatione conuertitur, sicut Paulus Philippensibus ait: »Itaque, fratres mei karissimi, gaudium meum et corona mea, sic state in Domino .« Sed et predam, iuxta Scripturam, asportauit multam ualde. Preda quippe de Rabbath tollitur, cum ex hoc mundo quique fideles atque deuoti ad Dei omnipotentis obsequium conuertuntur. uos,  inquam, o sancti pontifices, uos potissimum huiusmodi debetis esse predones, qui quotidie desudetis animas hominum de manibus reprobi possessoris eripere et triumphales Regi uestro Dauid manubias reportare. Nec tamen sufficit, cum diabolo raptus, ad Deum quisque pia deuotione conuertitur, nisi mox etiam a status sui duritia quasi crebro sancte predicationis malleo conteratur. Unde per Ieremiam: »Nunquid non uerba mea sunt quasi ignis, dicit Dominus, et quasi malleus conterens petram?«  uerba quippe Domini quasi ignis sunt, quia frigus expellunt, calorem mentibus ingerunt; malleus autem sunt, quoniam obstinationis et peruicacie duritiam molliunt.

Congrue ergo sacra subnectit historia: »Populum  quoque eius adducens serrauit, et circumegit super eos ferrata carpenta, diuisitque cultris et transduxit in typum laterum .« Quid enim per ferrata carpenta, quod utique genus est curruum, nisi sortem atque inexpugnabilem quadrigam sanctorum euangelistarum, ac per hoc omnium diuinarum Scripturarum intelligere debemus eloquium? Nam, prout alibi iam diximus: uile quidem ferrum, tamen edomat omne metallum. Sicut ferrum metallis omnibus dominatur, sic euangelica doctrina duras mentes emollire cognoscitur. Quid est ergo super captos homines ferrata carpenta circumagere, nisi sacre Scripture roris humanarum mentium aream triturare, ut in eis sermo diuinus et uitiorum reluctantium glebas obterat, et eas ad suscipiendas  mandatorum celestium segetes complanare et exequare contendat? Et quid est eos cultris diuidere, nisi peccatorum hominum conscientiam ad confessionem diuini uerbi predicationibus aperire? De quo uerbo dicit Apostolus: »Gladium spiritus, quod est uerbum Dei ;« tunc enim tanquam spiritualibus cultris homo diuiditur, cum ad detegendas anime sue plagas diuini uerbi gladio desecatur. Cur autem eos in typum laterum 195 transduxisse narratur, nisi quia lateres et terreni sunt et decocti? Tunc enim peccator in typum lateris uertitur, cum ad predicationis uocem sancti Spiritus ardorem concipit et ueraciter humiliatus terram se ac lutum esse perpendit. Sic itaque quisque conuersus ac penitens in lateris formatur imaginem,  cum et humiliatur ex sue fragilitatis luto, et quasi rubescit, siue flammescit in amore diuino, ut dum se terrenum puluerem pensat, cor suum ad referendas Deo gratias, qui se reuocauit, accendat. Unde et Adam interpretatur terra rubra, ut ex primi parentis nomine quisque condiscat, uel quid originaliter sit, uel quid eum actualiter esse conueniat. Ad hos itaque sacerdotes Ecclesiarum, ad istas sancti pontifices debuerant anhelare uictorias non sumptuosis epularum ferculis, non resolui Lenocinanti petulentia uoluptatis. Post mundi quippe nascentis exordium, per mille ferme atque sexcentos annos humanum genus sine uini poculo et esu carnium uixit; nec tamen quispiam, quem Scriptura  commemoret, usque ad obitum languore contabuit.



CAPUT IX. In epistola ad Albericum, qua et super decem questionibus respondet.

»Egressus est autem rex Dauid Hierusalem, fugiens Absalon, et dereliquit decem mulieres concubinas ad custodiendam domum .« Dauid a facie Absalon fugiens decem concubinas in domo relinquit, quas Absalon per incestum turpiter fedat. Quia Redemptor noster, dum eiectus de ciuitate Iudaica in desertum gentium properat, relinquit in domo legis Iudeos non uiriliter incedentes, sed muliebri conuersatione uiuentes; qui nimirum per decem concubinas non incongrue figurantur, quia, dum eneruiter legis precepta custodiunt, non  castum matrimonii merentur ascendere thalamum, sed absque fidei coherentes annulo sortiuntur pro coniugio pellicatum. Quam Absalon lasciuiens polluit, quia malignus spiritus reprobas impiorum animas quasi prostituendo corrumpit, quia per excessus diuersorum scelerum cum talibus fornicatur, et tanquam substrata sibi prostibula incestus uiolator amplectitur, dum adulterinis eorum operibus delectatur.



CAPUT X. In epistola ad Desiderium abbatem quod maiori sit dignus honore qui dignitatem proiicit quam qui in ea persistit.

Absalon siquidem interpretatur patris pax , per quem designatur populus Iudeorum, qui usque ad mortem persecutus est Christum. De quo populo per Isaiam dicitur: »Filios genui et exaltaui, ipsi autem spreuerunt me ;« qui patris pax iure dicitur, quoniam in illo specialiter populo per legem datam, per uictimarum sacrificia, per tabernaculum denique, siue templum Deus quieuisse uidetur. Sicut 196 Dauid: »Notus, inquit, in Iudea Deus, in Isrel magnum nomen eius .« Atque ut iste populus patris pax esse uideatur, audi quod sequitur: »Et factus est in pace locus eius .« Siue per Absalon Iudas traditor designatur, qui et ipse patris pax non immerito dicitur, sicut ipse de illo Christus in psalmo conqueritur, dicens: »Etenim homo pacis mee, in quo sperabam, qui edebat  panes meos, magnificauit aduersum me supplantationem .« Nam et Christus non incongrue pater asseritur, sicut Propheta testatur: »uocabitur, inquit, Deus fortis, pater futuri seculi, princeps pacis .« Iste ergo dicitur princeps pacis et ille pax patris. Cui etiam, Iude uidelicet, in ipso persecutionis articulo pacis osculum non negauit . Nec mirum si Iude traditoris speciem Absalon tenuit, quem non solum in persecutione Dauid, sed ipso quoque genere sue mortis expressit . Ille siquidem quercui, dum transire uellet, inhesit; iste se laqueo, Scriptura testante, suspendit. Ut quoniam uterque redundans uiperee felle nequitie et terra indignus erat et celo,  inter utrumque libratus et terram perderet et ad celum nullatenus aspiraret. Nam et Achitophel, qui Dauid persequi non dissimiliter uoluit, exigentibus meritis, idipsum genus mortis elegit ; hic enim Absalon persequenti Dauid consilium dedit ut concubinas patris, quas dimiserat ad custodiendam domum, sacrilega permistione pollueret, ad fedandum patrem nouercas suas turpiter incestaret . Quid autem per decem concubinas Dauid, nisi pars illa Iudaice plebis exprimitur que Christum uerum utique Dauid fugientem in gentilitatis deserta non sequitur, quia legis se habere Decalogum gloriatur? Per numerum nempe concubinarum, numerus exprimitur mandatorum; concubine ergo, que non sequentes Dauid, domum seruant, hi sunt qui in ueteris legis custodia perseuerant.  Absalon ergo ad has Dauid concubinas ingreditur quia diabolus, qui in Absalon erat, per excessus diuersorum scelerum cum talibus fornicatur. Et bene dicitur: Quia Dauid eas dimiserat ad custodiendam domum; prouida quippe Redemptoris nostri dispensatione diuinitus agitur ut quasi ad seruandam domum legis Iudeorum reliquie reseruentur; ut ipsi qui modo nostri sunt scriniari, et libros celestis eloquii in eadem in qua conditi sunt lingua ubique terrarum ferant, quatenus ipsi qui nobis inimici sunt, si quando scrupulus dubietatis emerserit, omne nobis ambiguum tollant. Unde per Psalmistam dicitur: »Deus meus, ostende mihi bona inter inimicos meos, ne occidas eos, ne quando obliuiscatur legis tue .« Hebraica  quippe lingua, que toto orbe dispergitur, multum Christiane fidei auctoritas adiuuatur. Unde et illic aperte subiungitur: »Disperge illos in uirtute tua, et depones eos, protector noster, Domine .«



CAPUT XI. In eadem epistola.

»Cumque uenisset Dauid in castra Madian, Sobi filius Naas, et Machir filius Amichel, 197 et Berzellai Galaadites obtulerunt ei stratoria, et tapetia, ac uasa fictilia, etc.« . Madianite uero, qui prebuere regi Dauid stractoria et tapetia, quid aliud significant quam gentiles conuersos ad fidem? qui dum piis actibus incessanter insistunt, quasi textrini operis linteamina  preparant, in quibus utique Dominus suauiter requiescat. Hec enim sunt euangelica illa uestimenta, que apostoli super asinam ponunt et Iesum sedere desuper faciunt . Quod autem sequitur »quia dederunt Dauid etiam uasa fictilia, frumentum et hordeum, farinam, et fabam, et lentem, et frixum cicer, et mel, et butyrum, oues etiam et pingues uitulos ;« plurime ciborum species diuersi sunt sanctorum hominum mores, quibus nimirum Dauid cum suis commilitonibus pascitur; quia Redemptor noster cum sanctis suis rectis iustorum operibus uelut esuriens epulatur.



CAPUT XII. In epistola ad Albericum, in qua super decem questionibus respondet.


»Fuit autem ibi prelium dispersum super faciem terre, et multo plures erant, quos consumpserat saltus de populo, quam hi quos uorauerat gladius .« De qua sententia in libro Hebraicarum questionum hec B. Hieronymi uerba sunt: Saltum hunc, inquit, qui plures consumpsisse quam gladius uorasse legitur, bestias ferocissimas, que in saltu erant, Hebrei autumant, a quibus plures consumpti quam a gladio uorati fuerint. uerum hic, ut dicitur, Hebreorum fuit intellectus. Nobis autem uidetur quia uesani quique, et infruniti, qui cum Absalon perduelliones exstiterant, Deo deserente cecati,  arbustis occurrentibus impingebant, atque ideo dicatur quia plures ceciderint saltu consumente perempti quam hi qui fuerint gladio trucidante uorati. Quod ita debere intelligi non ambigitur, si ipsa styli consequentia uel superficietenus attendatur. Nam postquam premittit: »Multo plures erant quos saltus consumpserat de populo quam hi quos uorauerat gladius in die illa;« presto subiungit: »Accidit autem ut occurreret Absalon seruis Dauid sedens in mulo; cumque ingressus fuisset mulus subter condensam quercum et magnam, adhesit caput eius quercui, et, illo suspenso inter celum et terram, mulus cui insederat pertransiit .«



CAPUT XIII. In epistola ad D. abbatem, que paulo supra.

 »Berzellai Galaadites senex ualde, id est, octogenarius, ut sacra testatur historia, descendens de Rogelim, transduxit regem Dauid Iordanem; cui rex: ueni, inquit, ut requiescas mecum in Hierusalem. Ille autem renuens, excusationem senectutis obtendit, et, relicto rege, mox ad propria repedauit .« Sunt namque nonnulli qui regem Dauid, hoc est Saluatorem nostrum sequentes, Iordanis fluenta transmittunt; hoc est, uel baptismi suscipiunt 198 sacramentum, uel, quod secundum est lauacrum, arripiunt spirituale propositum. Nam quia in Iordane auctor baptismi Christus est baptizatus , recte per eum intelligitur baptismus. Sed hi ueste uariata, non mente, habitum mutando, non animum, ad pristinos redeunt mores et seculares  repetunt actiones; et quia nequeunt a negotiorum secularium perturbatione quiescere, nolunt in Hierusalem, hoc est in uisione pacis habitare cum rege; senes enim sunt, et inueterati, atque ideo nequeunt in nouam de uetusta conuersatione mutari. Nam et Iordanem transeunt et octogenarii sunt, quia et baptizati sunt et resurrectionem futuram, que per octonarium designatur numerum, credunt. Sed hi quanquam Regi humiliter et blande loquantur, Regem tamen deserunt et ad solite conuersationis consuetudinem reuertuntur. Quid est enim Regi blanda uerba proferre, nisi sicut in Euangelio dicitur, se callide potius quam humiliter excusare? »Rogo, inquit, te, habe me excusatum .«  Dicebat enim Berzellai regi: Cur seruus tuus sit oneri domino meo regi? paululum procedam famulus tuus ab Iordane tecum, nec indigeo hac uicissitudine.

Cuius figuram tenent qui spirituali cuiquam uiro seseque ad altiora prouocanti, quasi humiliter decantant: Peccatores quidem sumus tibique, pater, obtemperamus, sed districtioris instituti regulam seruare non possumus; infirmi sumus et fragiles, atque ideo melius iudicamus sub leui nos fasce inglorios utcunque uiuere quam sub grauis sarcine pondere quasi fortes interire. Nam et quod idem Berzellai superius dixerat, ab istorum interioris hominis senio non discordat: »Quot sunt, inquit, dies annorum uite mee, ut ascendam cum rege in  Hierusalem?« et adiecit: »Nunquid uigent sensus mei ad discernendum suaue et amarum? aut delectare potest seruum tuum cibus, et potus? uel audire possum uocem cantorum et cantatricum?«  ueraciter enim talium hominum sensus intrinsecus obtusi sunt, quia spiritualia mentis edulia, uel intime iubilationis organa non discernunt; non enim eis sapit cibus ille celestis, ad quem Propheta spirituales conuiuas inuitat: »Gustate, inquit, et uidete quoniam suauis est Dominus .« Nec illa fauces eorum mella discernunt, de quibus aiebat: »Quam dulcia faucibus meis eloquia tua, Domine, super mel et fauum ori meo!«  Necdum ad illud Sapientie discubuere conuiuium, de quo in libro Prouerbiorum dicitur: »Quia sapientia  immolauit uictimas suas, miscuit uinum et proposuit mensam suam.« Ubi et sequitur: »Misit ancillas suas ut uocarent ad arcem, et ad menia ciuitatis: uenite, comedite panem meum, et bibite uinum, quod miscui uobis .« Hi uoces etiam cantorum et cantatricum non audiunt, quia que sanctorum martyrum, que sanctarum uirginum ante Deum iubilet modulatio nullatenus comprehendunt. Nam quia carnaliter conuersantes ad Dominum contemplationis corda non eleuant, celestis harmonie modulos et mellifluas angelici concentus suauitates ignorant.

Unde non immerito senex ille Berzellai fuisse dicitur de Rogelim, quod interpretari dicitur pedes. Pedestres enim tales ambulant, et quoniam a terrene  199 conuersationis itinere se suspendere nesciunt, ad comprehendenda celestis melodie cantica non assurgunt, nolunt enim nisi pedites semper incedere atque ideo nequeunt alta iubilationis intime gaudia penetrare. Et quoniam terreni actus, in quibus sparsi sunt, duros eos atque insensibiles reddunt, spiritualis letitie contemplari subtilia nequeunt. Hinc est etiam quod ille Berzellai Galaadites asseritur, quod aceruus testimonii interpretatur, et quoniam aceruus ille testimonii, qui Galaad dicitur, a Laban et Iacob de lapidibus factus agnoscitur , bene per hunc Galaaditen duri ac lapidei homines designantur, qui, dum ad amorem spiritualis uite cor non emolliunt, tanquam lapides facti in  pertinaci secularium negotiorum uigore durescunt. Ad quam duritiam pertinet quod idem quoque Berzellai ferrum meum interpretari dicitur. Quid est durius ferro? et quid obstinatius corde peruerso? »In maleuolam enim animam nunquam introibit sapientia .« Et congrue ferrum meum, quasi de se quilibet homo durus et obstinatus dicit, quia dum statuit in propria perseuerare duritia, in consilia se nunquam proiicit aliena, et quia rigidus et inflexibilis ad celestem Hierusalem cum Dauid rege non graditur, de uia quam ceperat cum Berzellai, ad terram Madian, hoc est, ad uite ueteris primordia reuocatur.



CAPUT XIu. In eadem epistola.

 »Cumque uenisset rex Dauid in Hierusalem, tulit decem concubinas suas, quas reliquerat ad custodiendam domum et tradidit eas in custodiam; nec est ingressus ad eas, sed erant clause usque ad diem mortis sue in uiduitate uiuentes .« Concubine que non sequentes Dauid domum seruant, hi sunt qui in ueteris Legis custodia perseuerant. De quibus profecto concubinis dicitur: »Quia de cetero non est Dauid ingressus ad eas: Sed erant clause usque in diem mortis sue in uiduitate uiuentes.« Iudei plane nunc clausi sunt et in uiduitate uiuunt quoniam ad uirum sancte Ecclesie non accedunt, nec ad eos celestis ille Sponsus ingreditur, quia tanquam mulierculis a diabolo prostitutis suum prebere contubernium dedignatur eisque, quia polluti  sunt per adulterium, repudii dat libellum. Et he que non sequuntur uirum merito concubine, nec uocantur uxores, quia, dotali federe ac nuptiali copula prorsus indigne, non illam pariunt sobolem que paterne benedictionis possideat hereditatem. Nobis autem econtrario dicitur: »In hoc uocati estis, ut benedictionem hereditate possideatis .« Nam et idem dicit Apostolus: »Igitur qui ex fide sunt, benedicentur cum fideli Abraham. Quicunque autem ex operibus legis sunt, sub maledicto sunt .«



200 CAPUT Xu. In epistola ad Albericum, in qua ei super decem questionibus respondet.

»Dauid postmodum non est ingressus ad eas, sed  erant clause usque in diem mortis sue in uiduitate uiuentes .« Perdiderunt enim uirum, de quo per Isaiam dicitur: »Quoniam acceperunt septem mulieres uirum unum .« De quibus et per Salomonem dicitur: »Quia septingente sunt regine .« Acceperunt itaque septem, que amiserunt decem. Celestem quippe Sponsum sancta sibi confederauit Ecclesia septiformi scilicet Spiritus dono repleta. Quem Sponsum Synagoga, que Decalogi mandata perceperat, perdidit uiduaque permansit, quia dum in domo consueti ritus et legalium ceremoniarum immobiliter perstitit, cum rege Dauid in deserta gentilium exire contempsit.



CAPUT XuI. In eadem epistola.


»Tertium quoque fuit bellum in Gob contra Philisteos, in quo percussit Adeodatus filius saltus polimitarius Bethleemites Goliath Getheum .« Quod nimirum facile ualet intelligi. Nam Gob interpretatur lacus. Et sicut periclitatur qui in lacum leonum mittitur, sic Dauid quasi leonis se dentibus tradidit, cum in rabiem Goliath se preliaturus immersit. Idem Dauid Adeodatus iure dicitur; quoniam a Deo est electus in regnum. Qui etiam filius saltus uocatur, quia de pascuis saltuum, ubi oues alebat, eductus agnoscitur. Nec sine causa idem Dauid polimitarius dicitur; quia mater eius de genere Beselehel exstitit, qui tabernaculum federis in  deserto construxit, in quo etiam nonnulla polimitaria operatione contexuit. Bethleemites quoque non incongrue dicitur, quia a Nemi duxit originem, et de Bethleem fuerant tempore famis egresse atque ad eamdem Bethleem sunt, reflorescente postmodum ubertate, reducte. Quod autem Adeodatus cum omnibus suis his adiectiuis, ipse procul dubio sit Dauid, sequentia declarant, ubi dicitur: »Ii quatuor nati sunt de Arapha in Geth, et ceciderunt in manum Dauid et seruorum eius .« Sane quid etiam per hec mystice significetur exponerem, nisi quod perspicuum est epistolaris mihi breuitas prohiberet. Iuxta mysticum scilicet intellectum, hec omnia referuntur ad Christum. Ipse enim Adeodatus est, de quo per Isaiam dicitur: »Puer natus  est nobis, et filius datus est nobis .« Qui filius saltus non incongrue dicitur, quoniam ex Iudeis secundum carnem nasci dignatus est, qui dum nullum fructum spiritualis germinis attulerunt, uelut agrestes arbores non in horto plantate, sed in saltu nate steriles exstiterunt. Unde legitur: »uox clamantis in deserto ;« hoc est, infructuoso Iudeorum populo. Polimitarius quoque Redemptor noster merito dicitur, quia uelut textrini operis studio uacat, dum et se suis fidelibus induit et ex illis iustitie uestimenta contexit. De suis 201 quippe uestibus per Apostolum dicitur: »Ut exhiberet sibi gloriosam Ecclesiam, non habentem maculam neque rugam .« Et per prophetam: »Omnibus his uelut ornamento uestieris  .« De Christi uero fidelibus Psalmista canit: »Sacerdotes tui induantur iustitiam .« Et per Ezechielem Dominus improperat anime, quam spiritualibus indumentis decenter ornauit, sed eum ipsa mechie sordibus polluta deseruit: »uestiui te, inquit, discoloribus et calceaui te hyacintho, et cinxi te bysso, et indui te subtilibus et ornaui te ornamento.« Et paulo post: »Et uestita es bysso, et polimito et multis coloribus .« Quid ergo mirum, si Redemptor noster polimitarius dicitur, qui uirtutis decore polimito induit animam quam sponsali iure sortitur? Ipse est enim Dei sapientia, de qua per Salomonem dicitur: »Quia quesiuit lanam et linum, et operata est  consilio manuum suarum .« Cuius digiti apprehenderunt fusum, cuius omnes domestici uestiti sunt duplicibus, cuius etiam caro stragula uestis facta est in passione. Sed eadem byssus et regalis purpura indumentum illius est in resurrectione; qui etiam Bethleemites iure uocatur, quia in Bethleem de uirgine natus agnoscitur. Quod autem dicitur: »Quia tertium bellum fuit in Gob,« hoc intelligitur quia uerus Dauid Saluator Isrel, ante legem et sub lege, ac postmodum in euangelica gratia fideles semper bellatores habuit, per quos contra Philisteos, id est, aduersus malignos spiritus dimicauit. Ad hoc itaque tertium bellum Dauid uenit in Gob, qui interpretatur lacus, quia Redemptor noster dum uelut forti armato fortior superuenit  , ipse per se etiam usque ad inferna descendit. Unde per Psalmistam dicit: »Posuerunt me in lacu inferiori, in tenebris et umbra mortis .« Illic percussit Goliath Getheum, quia dum electorum animas de gehenne claustris eripuit, antiquum hostem, qui super eos tyrannidem exercebat, lethali uulnere sauciauit.



CAPUT XuII. In sermone de uirginibus.

»Dauid sedens in cathedra, sapientissimus princeps inter tres. Ipse quasi tenerrimus ligni uermiculus, qui octingentos interfecit impetu uno .« Quid est quod Dauid tam noue, tam inaudite preconio laudis attollitur? Quis est iste tam humilis tamque sublimis? Quis, inquam, est iste Dauid ita  debilis atque despectus ut uermiculi speciem gerat? ita fortis et ualidus, ut uno impetu octingentos homines interficiat? In palea nempe littere uidetur esse ridiculum, si non in medulla spiritus lateat sacramentum. Quis ergo uermiculus iste, nisi ille qui per eumdem Dauid canit in psalmo: »Ego autem sum uermis, et non homo?«  Sicut enim uermis ex sola ligni materia gignitur, ita Christum absque uirilis semine de solo uirginali utero genitum fides catholica confitetur. Sed quamuis sit uermis tener et debilis, ligni uero duritia fortis ac solida, uermis tamen lignum uertit in cariem et cauernosum reddit et cauum. Ita Redemptor noster uerus 202 utique manu fortis atque desiderabilis,  qui semetipsum exinaniuit, qui non habens speciem, neque decorem, inualidus ac despectus apparuit, humanum genus, unde ortus est, paulatim a suo rigore molliuit, magnumque sibimet in electis suis habitationis spatium procurauit. Hic itaque Dauid sedet in cathedra, quia in paterne maiestatis gloria constitutus omnia iudicat. Cui Pater ait: »Sede a dextris mei .« Sapientissimus est, quia ipsa Patris sapientia est. Sed quomodo Dauid dicitur princeps inter tres, cum ille non inter alios quemlibet principatum, sed super omnes potius regalis sceptri teneret imperium? Laus enim ista depretiat, non exaltat; deprimit, non attollit, cum ille non tam tribus interesset, quam omnibus superesset. Sed cum ab illo Dauid uideatur sententia ista dissidere, est cui ualeat aptissime  conuenire. Beatus enim ac singularis ille homo, qui mystice dictus est uermis, mox ut a uerbo in unitate persone suscipitur, in sancta Trinitate non inequaliter principatur. Princeps est ergo inter tres, quia unitus est uerbo, que est in sancta Trinitate persona. Hic octingentos interfecit impetu uno. Octonarius numerus ad resurrectionem, centenarius pertinet ad perfectionem. Dauid ergo uno impetu octingentos interfecit, quia Saluator noster omnes, qui uel perfectionem fidei appetunt, uel resurrectionis gloriam concupiscunt, gladio sui spiritus interfecit, dum eos per incarnationis ac crucis sue mysterium ab amore mundi huius mortuos reddidit, et hoc uno operatus est impetu, id est, uno suo incarnationis aduentu. »Semel enim pro peccatis  nostris mortuus est, iam ultra non moritur .« Annon eius aduentus iure uocatur impetus, de quo Salomon ait: »Ecce iste uenit saliens in montibus, transiliens colles?«  Et Dauid: »Exsultauit, inquit, ut gigas ad currendam uitam?«  Qui enim currit, procul dubio impetum facit. Nam et uerbum Dei tanquam riuus aquarum uiuentium cum impetu uenit, et sicut torrens cuncta doctrinarum ardentium inquinamenta subuertit. Unde et in Canticis canticorum dicitur: »Fons hortorum, puteus aquarum uiuentium, que fluunt impetu de Libano .« Huic ergo Regi tam humili tamque sublimi, tam infirmo, sed ita fortissimo, gratias referamus qui idcirco fieri dignatus est uermis in ligno, ut nos constitueret  ciues in celo. Ideo uetustum humani generis inimicum in se permisit insurgere, ut ex eo postmodum non modo per uiros, sed etiam per feminas triumpharet.



CAPUT XuIII. In epistola ad Albericum in qua ei super decem questionibus respondet.

Queris cur in Scripturis sacris sit ista diuersitas, ut in libro Regum  legatur Dauid redemisse aream Ornan Iebusei, simul et boues qui offerendi erant in holocaustum, siclis argenti tantummodo quinquaginta; cum in Paralipomenon pro sola area dedisse narretur auri sexcentos siclos?  Sed sciendum est procul dubio quia in libro Regum  boues tantummodo quinquaginta siclis argenti comparasse 203 Dauid legitur, quanti uero aream comparauerit, illic omnino siletur. Paralipomenon uero liber de bobus e contrario tacet, sed emptam sexcentis auri siclis aream perhibet. Quod facile peruidetur, si in utroque libro ipsa uerborum series diligenter attenditur. Nam in libro Regum hic est ordo uerborum: »Emit ergo Dauid aream, et boues argenti siclis quinquaginta.« Ubi sic distinguendum est, ut prius Scriptura dicat: »Emit Dauid aream,« nec exprimat quanti; 204 deinde sequatur: »Et boues argenti siclos quinquaginta.« In libro uero Paralipomenon ita legitur: »Dedit ergo Dauid ornan pro loco siclos auri iustissimi ponderis sexcentos, et edificauit ibi altare Domino.« Sic igitur  utraque sibimet Scriptura diuisit, ut illa boum, ista solius aree numeret pretium. Res igitur quibus pretii  mensura prefigitur discrepant, sed Scripture sancte sibimet inuicem non repugnant.


Expliciunt testimonia libri secundi Regum.



INCIPIUNT TESTIMONIA LIBRI TERTII REGUM.


    1. De Abisag Sunamite que regi Dauid ministrabat, et cum eo dormiens senilia eius membra fouebat, et tamen integra mansit.
    2. Quod Dauid, dum uiuit, et Ioab et Semei pepercit; moriens uero perdendos eos mandauit.
    3. Quod dicitur Salomon quadraginta millia presepia equorum currilium habuisse, duodecim millia equestrium.
    4. Quod de eodem dicitur: quia locutus est tria millia parabolas, et fuerunt carmina eius quinque millia; et disputasse etiam de lignis, et de iumentis, et uolucribus, et reptilibus, et piscibus.
    5. Quod Salomon duas a dextra leuaque columnas in templi uestibulo statuit, quarum unam Iachim, alteram Booz uocarit.
    6. Quod uasa templi Domini in campestri regione Iordanis in argillosa terra fusa sunt inter Sochol et Sarthan.
    7. De eo quod cum sacerdotes exissent de sanctuario, nebula domus Dei repleta est, ita ut sacerdotes non possent prope astare propter nebulam.
    8. Quod non esse dicitur argentum nec ullius pretii putari in tempore Salomonis.
    9. Quod Salomoni fuerant uxores quasi regine septingente et concubine trecente.
    10. De muliere Sareptana, ad quam Elias transmissus, inuenit eam duo ligna colligentem, ut conqueret et sibi panem ac filio suo.
    11. De eo quod, orante Elia, nebula parua quasi uestigium hominis de mari conscendens apparuit.




Expliciunt capitula.



INCIPIUNT TESTIMONIA LIBRI TERTII REGUM.



CAPUT PRIMUM. Ad. C. prefectum, ubi eum ad certamen prouocat.


»Quesierunt Dauid regi serui sui adolescentulam speciosam in cunctis finibus Isrel, et inuenerunt Abisag Sunamitem, et adduxerunt ad regem; que dormiebat cum rege, et ministrabat ei, et non cognouit eam rex .« Que est autem hec puella, que de cunctis finibus Isrel tanquam singularis eligitur, et Dauid regi, ut cum eo dormiat, et frigescentes artus calefaciat copulatur? Interroga Salomonem et ipse tibi puelle huius aperiet sacramentum: »Posside, inquit, sapientiam, posside intelligentiam .« uis etiam audire uirginis huius amplexus? ait: »Ne derelinquas eam et apprehendet  te; ama illam, exaltabit te; circumda illam, et glorificabit te; honora illam, et amplexabitur te .« Sapientiam ergo, hoc est, sanctam uitam amplectamini, uxorem, ut ingenuam, et hereditate cendignam sobolem procreemus. Non enim ex hac uxore moritura nobis est successura posteritas, sed que perpetuo sit uictura. Nam quod de corruptione nascitur, necesse est corrumpatur; at quod uirginitas gignit interire non nouit: nec est uitio corruptionis obnoxium quod ex incorruptione fuerit procreatum. Sed uideamus interpretationem istorum nominum, ut ualeamus comprehendere sacramentum. Abisag namque interpretatur pater meus superfluus, uel, patris mei rugitus. Hic superfluus, non superfluitatem, quasi non necessariam, sed abundantiorem  Dei Patris significat gratiam; rugitus autem, uehementem sancte predicationis indicat fremitum, ut leonem de tribu Iuda, quasi per intonantem sancte predicationis fremitum insonet, quisquis in Abisag, id est, religiose uite complexibus iacet. Sunamitis autem in nostra lingua,  coccinea dicitur. Anima quippe sancta sicut 205 Dominici sanguinis mysterio rubet, ita nichilominus et igne sancti Spiritus feruet. Unde et in manu Phares coccinum alligatur, qui maceriam sub mystica duorum populorum sequestratione diuisit. Et Raab meretrix, in typo Ecclesie, coccineum funiculum, ut domus sua, pereunte Iericho, saluaretur, appendit. Hinc etiam, et alibi de sanctis uiris Scriptura commemorat: Hi sunt, qui uenerunt de calore domus Raab. Et ipsa in Euangelio ueritas: »Ignem, inquit, ueni mittere in terram :« qui uidelicet ignis in discipulorum cordibus estuans, eos dicere compellebat: »Nonne cor nostrum ardens erat in nobis, dum loqueretur in uia, et aperiret nobis Scripturas?«  Hoc itaque mysticum  et spiritale coniugium, et in Sunamite feruorem gratie concipit, et in Abisag sancte predicationis sobolem parit; ut quem in cordis quisque uisceribus portat, per oris officium parere non omittat; et quod concipit in corde per coccinum, pariat in ore per predicationis sancte rugitum. Feruorem ergo diuine caritatis in Sunamite concipimus, ut predicationis rugitum Abisag quasi sobolem pariamus.



CAPUT II. In epistola ad Albericum, ubi super decem questionibus tractat.

Ego sepius, fateor, dubitaui cur Dauid Ioab et Semei, quibus iratus erat, dum adhuc uiueret, clementer indulsit; moriens autem Salomoni sibimet in sceptra regia succedenti perdendos esse mandauit.  »Tu, inquit, nosti que fecerit mihi Ioab filius Saruie, que fecerit duobus principibus exercitus Isrel, Abner filio Ner et Amase filio Iether, quos occidit et effudit sanguinem belii in pace.« Atque paulo post addidit: »Facies ergo iuxta sapientiam tuam, et non deduces canitiem eius pacifice ad inferos.«  De Semei quoque sic ait: »Habes et Semei apud te, filium Gera, filii Gemini de Baurim, qui maledixit mihi maledictione pessima, quando ibam ad castra.« Denique, quibusdam interpositis, addidit: »Ducesque canos eius cum sanguine in infernum .« Quid est enim quod eos Dauid moriens damnat quibus uiuendo pepercerat, cum profecto rationis ordo deposcat ut in perduelliones, uel quoslibet inimicos uiuens sententiam ultionis exereret, moriens autem eis misericorditer indulgeret? Sed sciendum est quia per regnum Dauid, qui tot persecutionibus et erumnis attritus, tot aduersitatibus et inopiis cum suis commilitonibus est afflictus, hoc presens seculum designatur, in quo cum suis membris Christus affligitur multisque tribulationibus Ecclesia laceratur.  Regnum uero Salomonis, qui diuitiis et gloria cuncta regalium dignitatum iura transcendit, omnia principalis imperii fastigia superauit, future uite denuntiat gloriam, in qua Christus uere pacificus eterna cum suis quiete perfruitur ac celestis conuiuii dapibus solemniter epulatur.

Unus igitur idemque Redemptor noster et nunc Dauid est, et tunc Salomon erit; quia et modo tanquam manu fortis per membra sua contra diabolum pugnare non desinit, et tunc sopita 206 prorsus omni carnis et spiritus controuersia, cum corpore suo, quod est Ecclesia, ut reuera pacificus eterna tranquillitate regnabit. Nunc in electis suis quasi Dauid calamitatum fascibus premitur, persecutionum ac diuersis aduersitatum pressuris urgetur, tribulationibus  et erumnis atteritur, postmodum tanquam Salomon exuberanti diuitiarum immortalium copia potietur. Dauid ergo uiuens tolerat, quos in fine condemnat, quia iudex humani generis Christus, quem ille signabat, illis nunc misericorditer parcit quibus in fine seculi sententiam iuste damnationis infligit. Dauid itaque misericordiam prorogat, Salomon iustitiam iudicat, quia unus idemque Redemptor noster et nunc quasi Dauid reproborum iniquitates equanimiter tolerat, et postmodum tanquam Salomon, in gloria sua ueniens, eos quasi uibrato iudicii sui mucrone trucidat. Hec alternitas diuini examinis frequenter in eisdem sermonibus inuenitur, sicut illic: »Misericordiam, inquit, et iudicium cantabo tibi, Domine :« Et: »Misericordiam et  ueritatem diligit Deus : Misericordia et ueritas obuiauerunt sibi .« Sic itaque dum misericordia ueritati, quasi Dauid preponitur Salomoni; ut quos pie Dauid per misericordiam sustinet, Salomon per iudicium iuste condemnet. Et notandum quod per Ioab, qui suis homicidium manibus perpetrauit, illi designantur qui mala faciunt; per Semei uero, qui regi tantummodo maledixerat, illi figurati sunt qui praua loquuntur. Nam et hi qui nequiter agunt, et illi qui sermonibus reprobis ac falsis insistunt, in extreme discussionis examine procul dubio damnabuntur; sicut idem Dauid ait: »Odisti omnes qui operantur iniquitatem; perdes eos qui loquuntur mendacium .«



CAPUT III. In epistola ad Agnetem reginam.


»Et habebat Salomon quadraginta millia presepia equorum currilium et duodecim equestrium .« Quid per quaternarium numerum, nisi quadriga prestruitur euangelistarum? Et quid per duodenarium, nisi senatus exprimitur apostolorum? Per doctrinam quippe euangelicam et apostolicam uectatur Dominus per omnem latitudinem orbis terrarum. »Currus enim Dei decem millibus multiplex, millia letantium; Dominus in illis, in Sina in sancto .« Nam quia Sina mandatum interpretatur, constat in eis tantummodo uectari Dominum, ubi fit celestium obseruatio mandatorum. Notandum autem quia sicut Dauid regnum, qui tot est pressuris  attritus, Dominum designat in mortalis adhuc uite stadio laborantem, sic Salomonis istius incomparabilis gloria prefiguratur, eumdem Dominum post mundi finem in paterni culminis maiestate regnantem. Et precedebat sapientia Salomonis sapientiam omnium Orientalium et Aegyptiorum, quia nimirum Redemptor noster superat intellectum et angelorum et hominum.



207 CAPUT Iu. In eadem epistola.

De illo quoque dicitur: »Quia locutus est tria millia parabolas, et fuerunt carmina eius quinque millia;« ubi presto subiungitur: »Quia disputauit etiam super lignis a cedro que est in Libano usque ad hyssopum que egreditur de pariete, et disseruit  de iumentis, et uolucribus, et reptilibus, et piscibus .« Que uidelicet Redemptori nostro non ambigitur cuncta congruere, cui uacat hec diligenti consideratione tractare. Ipse mimirum tria millia parabolas est locutus, qui et per mystica precedentium facta et per allegorica prophetarum oracula, uel etiam per coruscantis Euangelii documenta, dum sub figurarum uelamine pene cuncta disseruit, quasi tria millia in uerbis suis parabolas numerauit. Unde et in Euangelio Mattheus ait: »Hec omnia locutus est iehsu in parabolis ad turbas, et sine parabolis non loquebatur eis .« Cuius etiam carmina quinque millia sunt, quia chorus uirginum, que sub quinario numero describuntur ante thronum eius, sicut Ioannes in Apocalypsi dicit:  »Canticum nouum iugiter modulatur .« uel quia quinque sunt uulnera Dominici corporis, quibus per uniuersum orbem triumphalis eius gloria predicatur, sub eodem numero carmina supputantur, sub quo tenentur et uulnera, per que uictoria singularis laudis eterne gloriam promeretur. Unde cum in Canticis dicitur: »Surge, amica mea, sponsa mea, et ueni, columba mea, in foraminibus petre et in cauerna macerie;« protinus additur: »Ostende mihi faciem tuam; sonet uox tua in auribus meis, quia uox tua dulcis :«

Sane quia non hec exacte tractamus, sed succincte, celeriterque transcurrimus, sufficiat dicere: Quia cum petra sit Christus, foramina petre procul dubio  sunt Dominici corporis cicatrices. Sed cum post huius petre foramina, dulcis uox sponse in sponsi auribus sonare precipitur, quid aliud quam quinque uulneribus sub eodem quinario numero carmina laudum reddere pia quelibet anima, uel sancta uniuersalis Ecclesia, commonetur, ut eiusdem quodammodo numeri carmina referat quot per se suscepta uulnera non ignorat, illique cunctos sui corporis sensus dedicet, quem totidem pro se sauciatum uulneribus uidet? Quinque nimirum nostrorum sensuum uulnera, illis quinque Dominici corporis cicatricibus sunt sanata. Quod autem Salomon super lignis a cedro, que est in Libano, usque ad hyssopum, que egreditur de pariete, disputasse dicitur; hic necessario ad spiritualem remittitur intellectum, cum nullatenus  stare ualeat superficies litterarum. Hyssopus enim nequaquam de parietibus egredi, sed de saxosis cernitur montibus germinari. Paries itaque noster ipsa mortalitatis nostre conditio est, que nos a contemplatione Conditoris uelut abdite domus obstaculum diuidit, et in ima procliuius, declinare compellit. »Corpus enim quod corrumpitur, aggrauat animam; et deprimit terrena inhabitatio sensum multa cogitantem .« Ex hoc ergo pariete 208 hyssopus egreditur, quia de fragilitate nostre mortalitatis erumpit, quod semper necesse est ferro penitentie resecari. Hyssopo nimirum purificantur intima uiscera, per que non incongrue designatur confessio peccatorum. Disputauit igitur noster Salomon super lignis, hominibus uidelicet intra germinantis  Ecclesie membra radicatis, a cedro que est in Libano, usque ad hyssopum, que egreditur de pariete, id est, ab ipsis eminentibus sanctis nitore iustitie candidatis usque ad peccatores et lapsos atque ad penitentie demum lamenta conuersos. Hinc est quod sequitur: »Disseruit et de iumentis,« sanctorum scilicet adiutoribus, catholicis uiris; »et de uolueribus,« hominibus nimirum, per sancta desideria ad superna suspensis; »et de reptilibus et piscibus,« hoc est, de his qui pectus concupiscentie per terram trahunt et qui per secularium negotiorum fluenta uagantur.



CAPUT u. In epistola ad Albericum, ubi dicitur de mansionibus Isrelitarum.

 »Statuit Salomon duas in uestibulo templi Domini columnas, unum a dextris, et alteram a sinistris: eam, que a dextris erat, uocauit Iachim, hoc est firmitas: et que ad leuam, Booz, hoc est, in robore . Quid enim per columnam, que a dextris est et uocatur firmitas, nisi dilectio Dei; et que a sinistris est, et uocatur in robore, nisi dilectio proximi? Aliud est enim firmitas, hoc est, ipsum robur, aliud in robore, quoniam aliud est diligere ipsum Dominum, aliud diligere proximum in Deo. In dilectione quippe proximi mensura ponitur; Dominum uero diligere sine ulla prorsus mensura iubemur. In uestibulo ergo templi columnam, que firmitas uocatur, erigimus, cum in hac  presenti Ecclesia, que celestis illius Ecclesie uestibulum est, Dominum totis uiribus firmiter et constanter amamus. Ipsa quippe dilectio, sicut Ioannes euangelista perhibet, Deus est . Et de Deo Propheta psallit: »Deus meus, et fortitudo mea .« Columnam uero, que uocatur in robore in sinistra eiusdem uestibuli parte statuimus, cum proximum nostrum in Deo sicut nosmetipsos amamus. Ubi notandum quod Scriptura prosequitur: »Nec non et quasi catenulas in oraculo, et superposuit eas capitibus columnarum .« In nostre quippe mentis oraculo capitibus columnarum catenulas superponimus, quibus scilicet utramque columnam sibimet inuicem connectamus, quia nec Deum sine proximo, nec proximum uere diligimus  sine Deo.



CAPUT uI. In epistola ad. A. P. P. ubi conqueritur de insolentia prauorum hominum.

De uasis, que Hiran iussu Salomonis regis fecit in domo Domini scriptum est: »Quia in campestri regione Iordanis fudit ea rex in argillosa terra inter Sochot et Sartan .« 209 Sochot in tabernacula uertitur, Sartan uero interpretatur tribulatio eorum, siue demolitorum aut coangustantium. Quid igitur per Sochot, quod interpretari tabernacula diximus, nisi sanctos uiros accipimus, qui uidelicet dicunt: »Non habemus hic manentem ciuitatem, sed futuram inquirimus? « Et Petrus: »Certus sum, inquit, quod uelox  est depositio tabernaculi mei .« Quid uero per Sartan, que tribulatio eorum dicitur, nisi reproborum tribulantium nos persecutio designatur? Hi nimirum et demolitores et coangustantes sunt, quia dum demoliri atque destruere fidei nostre uel boni operis edificium tentant, duris iniuriarum ac pressurarum nos calamitatibus coangustant. uasa ergo templi, id est omnes electi funduntur in campestri regione Iordanis, id est in humilitate baptismi; inter Sochot et Sartan, id est inter iustos atque peruersos, ut et bonorum forma proponatur illis ad imitandum recte conuersationis exemplum, et prauorum persecutio ad cumulum illis proficiat meritorum. »uasa quidem figuli probat fornax, et homines iustos tentatio tribulationis .«

 In arida ergo terra templi uasa funduntur, quia mens hominis ad suscipiendum superne gratie munus non est congrua, nisi prius ab omni carnalis illecebre fuerit humore siccata. Sicca quippe corda clarum harmonie sonitum, humida reddunt obtusum. Tympanum quoque surdum sonat, si quilibet eum liquor humectat. Sic necesse est ut mens hominis a carnis uoluptate sit arida, quatenus in Dei omnipotentis auribus eius oratio sit arguta. Enimuero sicut oculus, dum solis se radiis obiicit, uidere frustra contendit, et cauos quidem orbes ac uacuas pupillis palpebras pandere nititur, sed splendorem quo perfunditur nullatenus intuetur, sic ad concupiscendam contemplationis lucem sese inaniter erigit,  qui per secularis uite meritum aciem cordis amisit. Nam si quilibet ignotus cubiculum regis irrumpat eique presens tanquam familiaris assistat, regis tamen alloquio non perfruitur, quia charus ei per anterioris notitie gratiam non habetur, ita nos infelices et miseri, quod quidem de meis similibus loquor, sepe soli in angusta cellule remotione consistimus, solis diuine maiestatis obtutibus trementes astamus, peccatis tamen obstantibus, uel intimi splendoris igniculum, uel compunctionis gratiam non meremur. Sic itaque uelut ante regis uidemur astare presentiam, sed quia per uite rectitudinem sibi noti non sumus, collocutionis interne dulcedinem non gustamus. Sed, o dulcedo melliflua, cum Dominus in seruo, et seruus delectatur in Domino! Unde  Psalmista: »Suauis sit, inquit, ei laudatio mea; ego uero delectabor in Domino .«



CAPUT uII. In sermone de natiuitate S. Marie

»Factum est, cum exissent sacerdotes de sanctuario, nebula implebit domum Domini, et non poterant sacerdotes stare prope propter nebulam; impleuerat enim gloria Domini domum Domini .« »Que omnia,« sicut egregius predicator 210 dicit, »in figura contingebant illis .« Gloria quippe Domini intelligitur Christus, cuius fide repletus est mundus; de qua gloria cum pro adorato uitulo deprecaretur Dominum Moyses ut parceret populo peccatori, respondit Dominus: »Propitius ero illi; uerumtamen uiuo ego, et uiuit nomen meum,  quia implebitur gloria mea omnis terra .« Quod autem nebula impleuit domum Dei, et non poterant sacerdotes ministrare propter nebulam, hec sententia superbos Iudeorum pontifices ac doctores insinuat, qui dum incarnationis Christi sacramenta inuestigare despiciunt, debitum fidei sue ministerium per erroris nebulam perdunt: ita enim eorum mentes infidelitatis caligo repleuit, ut propriis exigentibus meritis non agnoscant cultum credulitatis. Ad illud ergo templum Dominus in nebula descendit, ut cecam Iudaice infidelitatis caliginem designaret. In hoc sic scriptum est: »In sole posuit tabernaculum suum , ut sedentem in tenebris et umbra mortis illuminaret .« Illi denique templo Deus omnipotens gloriam sui aduentus contulit, sed  nichil ex eo in sua natura suscepit. In beatissime autem uirginis uterum, non solum est dignatus descendere, sed ex eo etiam perfectam sibi substantiam nostre mortalitatis unire. Quanto igitur nostri templi maior est dignitas, tanto gloriosior eius debet esse solemnitas. Illud siquidem corpus Christi, quod beatissima uirgo genuit, quod in gremio fouit, quod fasciis cinxit, quod materna cura nutriuit, illud, inquam, absque ulla dubietate, non aliud nunc de sacro altari percipimus, et eius sanguinem in sacramentum nostre redemptionis haurimus. Hoc catholica fides habet, hoc sancta Ecclesia fideliter docet.



CAPUT uIII. In epistola ad Agnetem reginam.


»Non erat argentum, nec ullius pretii putabatur in diebus Salomonis .« Quod nimirum quomodo iuxta litteram stabit, ut credi ualeat tempore Salomonis argentum uel penitus non fuisse, ac propter hoc omnino de terra deletum, uel nullius, uel exilis saltem pretii constitisse. Nam si nullius erat pretii, sicut dicitur, ergo mille talenta argenti, ne unius quidem oui poterant appendio supputari; quod sane credi, quam friuolum, quam uideatur ineptum ipse reuinxit textus et ordo uerborum, qui postquam premittit: »Non erat argentum, nec ullius pretii putabatur in diebus Salomonis,« presto subiungit: »Quia classis regis per mare cum  classe Hiram semel per tres annos ibat Tharsis, deferens inde aurum et argentum.« Cur enim per tot marina discrimina metallum hoc classis illa deferret, quod pretium penitus non haberet? Et paulo post dicitur: »Quia offerebantur ei uasa aurea et argentea;« deinde subinfertur: »Egrediebatur quadriga ex Aegypto sexcentis siclis argenti et equis centum quinquaginta .« Non ergo pretio carebat argentum, quo uehicula redimebantur equorum, sed argento designatur claritas ecclesiastice predicationis, de qua dicitur: »Eloquia Domini eloquia casta, argentum .« Nullius, ut ita loquar, pretii 211 reputabimus, nec aliquatenus erimus eius indigi, postquam ad ueri Salomonis regnum ex hac fuerimus calamitate translati; non enim tunc  predicationis indigemus eloquio, ubi datur in decore suo regem glorie facie ad faciem cernere, quem ubique consueuimus ex ore predicatoris audire. Sic per prophetam pollicetur Dominus, dicens: »Nemo dicet: Agnosco Dominum; omnes enim cognoscent me a maximo usque ad minimum, dicit Dominus .« Sed forte quis asserat Scripture uerba nos ad nostrum intellectum uiolenter inflectere, et quod Salomon de se uidetur asserere ad Saluatorem perhibeat specialiter per omnia pertinere. Dicat itaque obiectionis assertor qua Salomon ualeat ratione competere quod quasi de se dicit: »Dominus enim dedit mihi horum que sunt scientiam ueram, ut sciam dispositionem orbis terrarum et uirtutes elementorum, initium et consummationem et medietatem  temporum, uicissitudinem, permutationes hominum, et quecunque sunt absconsa et improuisa didicit .« Nam, ut de ceteris interim sileamus, quomodo nosse potuit Salomon hominum cogitationes, cum ipse Deo alibi dicat: »Tu solus nosti corda omnium filiorum hominum?«  Sed et quis absconsa omnia et improuisa didicit, nisi Redemptor noster, in cuius pectore sunt omnes thesauri sapientie et scientie absconditi , qui profecto per humanitatem didicit quod per diuinitatem naturaliter nouit.



CAPUT IX. In sermone de S. Antimo.

Legitur quia »Salomoni fuerunt uxores quasi  regine septingente et concubine trecente .« Quid autem mihi cum gyneceo Salomonis? Sed, excussa palea uerborum, inuenitur in medulla mysterium. Quid enim per septingentas, que uxores simul et regine memorantur, nisi ille intelliguntur anime, que et septiformis habent gratie Spiritum et super resultantium uitiorum motus quasi regalem obtinent principatum? Quid autem per trecentas easdemque concubinas, nisi ille anime figurantur, que per solam S. Trinitatis fidem thalamum quidem regis ingresse sunt, sed caste conuersationis et quodammodo matronalis pudicitie munditiam non habentes, dotales uxorum tabulas non merentur? He nimirum et Salomoni per commercium iuncte sunt, quia Saluatoris nostri ueri pacifici sacramenta  percipiunt, et tamen per degenerem lenocinantis uite torporem, nec habentes uni uiro pudoris affectum, ad nuptialis federis dotalitium non assurgunt. Enimuero ille anime uxorio ac regali nomine digne sunt, que in solo celestis sponsi desiderio requiescunt, que infederabiliter contra malignorum 212 spirituum tentamenta confligunt. Sic de eodem Salomone Scriptura testatur, quia »alienigenas quoque tributarios fecit; de filiis autem Isrel non constituit rex seruire quemquam; sed erant uiri bellatores, et ministri eius, et principes, et duces, et prefecti curruum et equorum ,« ubi patenter ostenditur que inter concubinas distantia sit et reginas; quid differat inter eos qui serui peccati dure exactionis tributa persoluunt, et  eos qui per sedata bella certaminum principatuum infulas sortiuntur.



CAPUT X. In sermone de inuentione S. crucis.

»Ait Sareptana mulier ad Eliam, ad quam ille pascendus fuerat missus a Domino: En colligo duo ligna, ut ingrediar et faciam mihi et filio meo paululum  farine atque olei quod habeo, ut comedamus et moriamur .« Hec mulier duo liqna colligebat, quibus posset inopem sibi cibum et filio prouidere; sed huius uidue farina et oleum ad prouentus abundantiam benedicitur, ut caritatis fructus et hilaritatis iam tunc in sacramento Ecclesie commendetur: »Hilarem enim datorem diligit Deus .« uidua hec sancta erat Ecclesia, de qua dicitur: »uiduam eius benedicens benedicam .« Cui licebat cuicunque uellet mortuo uiro coniungi, quia, desinente lege, mox Christo, qui finis legis est, ad iustitiam omni credenti , meruit Ecclesia copulari. Illa cibum anhelabat, qui duobus esset lignis excoctus, et sancta Ecclesia panem de celo uiuentem esurit, qui in ara crucis est  torridus.



CAPUT XI. In sermone de inuentione S. crucis.

»Ecce nubecula parua quasi uestigium hominis ascendebat de mari .« Quia enim non quasi homo, sed quasi uestigium hominis dicitur, recte per hoc crux, que membris est apta Dominicis, designatur. Et bene crux uestigium hominis dicitur, quia per eam Deus homo transitum fecit, cum ad Patrem rediit. Sicut per Ioannem dicitur: »Sciens iehsu quia uenit eius hora ut transeat ex hoc mundo ad Patrem .« Pascha quidem transitus dicitur. Et hic transitus per crucem factus est, sicut dicit Apostolus: »Pascha nostrum immolatus est Christus .« Sicut ergo per uirginem  descendit ad nostra, sic per crucem est reuersus ad propria. Quod congruenter expressit illud factum sub Eliseo miraculum. Nam cum iuxta Iordanem ligna cederentur, repente securis cuiusdam materiam succidentis in aquam cecidit .


Expliciunt testimonia libri tertii Regum.



213 214 INCIPIUNT CAPITULA LIBRI QUARTI REGUM.


    1. Quod Eliseus aquas Iericho salis admistione sanauit.
    2. De eo quod Eliseo ascendenti ad Bethel pueri illudebant dicentes: Ascende, calue, ascende, calue.
    3. Obsecro, inquit Naaman Eliseo, concede mihi seruo tuo, ut tollam onus duorum burdonum de terra.
    4. De eo quod dum Eliseus lignum in aquam misisset, securis, que ceciderat, ad manubrium rediit.
    5. De eo quod Ezechias decem lineis per gradus horologii umbram reuerti postulauit, ut esset sibi signum recuperande salutis.




Expliciunt capitula.



INCIPIUNT TESTIMONIA LIBRI QUARTI REGUM.



CAPUT PRIMUM. In sermone de exaltatione S. Crucis.


Cum uiri Iericho Eliseo conquererentur quod aque essent pessime, et terra sterilis: Afferte, inquit, mihi uas nouum, et mittite in illud sal; deinde aquarum fonti sal illud immersit sicque aquas ab omni morte et sterilitate sanauit .« Quod nimirum, ut totum breui sermone concludam, nichil aliud insinuat, nisi quod uerbum caro fieret et habitaret in nobis . Quid enim aque nisi  mundani sunt populi? quid uas nouum nisi corpus Dominicum, nulla scilicet preuaricationis inique labe nigratum, nulla ueteris hominis abusione detritum? Quid porro sal, nisi celestis est sapientia? Sapientia igitur Patris in corpus descendit humanum, et sic ad fertilitatem et uitalis intelligentie dulcedinem omnium conuertit fidelium mentes. Que nimirum dulcedo tandiu latuit usque dum sal mergeretur in aquam, id est, usque dum ille penderet in cruce, qui dicit: »Saluum me fac, Deus, quoniam  intrauerunt aque usque ad animam meam .« Ex tunc enim homo didicit quid deberet appetere, quid uitare.



CAPUT II. In sermone de S. Cassiano.

Cum Eliseus ascenderet uiam que ducit Bethel, pueri paruuli egressi de ciuitate illudebant ei, dicentes: »Ascende, calue, ascende, calue. Qui cum respexisset, uidit eos, et maledixit eis in nomine Domini.« Moxque Scriptura subiunxit: »Quia egressi sunt duo ursi de saltu et lacerauerunt ex eis quadraginta duos pueros .« Sane quid per Eliseum, nisi Mediator Dei et hominum debet intelligi? Quid uero per Bethel, que domus Dei interpretatur, nisi beatitudo celestis exprimitur?  Per uiam ergo que ducit Bethel, Redemptor noster ascendebat, quando passioni appropinquabat; sicut iam in ipsa sacrosancta et mystica cena dicit discipulis: »uado ad eum qui misit me .« Sed dum ascendit Bethel, id est, dum per sanctissime passionis sue mysterium redire contendit ad Patrem, pueri parui egressi de ciuitate illudunt ei, dicentes: »Ascende, calue, ascende, calue,« quia Iudei omni grauitatis et sapientie pondere uacui, illaque pueritia paruuli, de qua dicitur: »Maledictus puer centum annorum ,« eum ad locum, qui dicitur Caluarie, pertrahunt, atque aduersus eum uiperinis irrisionum et opprobriorum furiis inardescunt. Caluarie autem locus ille dicebatur a caluitiis amputatis, quia illic damnatitii decollari  consueuerant. Et notandum quia pueri egressi de ciuitate dicuntur, quoniam, sicut Apostolus ait: »Ut sanctificaret per suum sanguinem populum, extra portam passus est Dominus .« Porro quod sequitur: »Quoniam egressi sunt duo ursi de saltu et dilacerauerunt ex eis quadraginta duos pueros,« per numerum puerorum, numerus signatur annorum; quadragesimo secundo quippe anno post Domini passionem, sicut historie tradunt, Titus et uespasianus, duo reges, de siluis gentium tanquam duo feroces ursi de saltu ferarum, dilacerauerunt pueros, quia uenientes ad excidium Hierusalem debellauerunt in furore Iudeos.



CAPUT III. In epistola ad Hildebrandum et Stephanum, ubi dicitur quomodo rationalis anima ad perfectionem ueniat.


»Obsecro, inquit Naaman, concede mihi seruo tuo, ut tollam onus duorum burdonum de terra .« Quid autem per allegoriam Naaman Syrus, nisi genus designat humanum? Sicut enim Naaman ante leprosus, mox ut septies aqua Iordanis abluitur, ab omni lepre squalore purgatur; ita mundanus populus septem carismata illius columbe percipiens, que super Dominum in Iordane descendit , per sacri baptismatis lauacrum contagia deposuit peccatorum. Quid uero terra, quam Naaman postulat, nisi incarnationem significat Redemptoris? Hec est per  mysterium illa repromissionis terra, que lac et mel fluere dicitur. Lac enim 215 de carne fluit, mel de superioribus uenit. Quia igitur in uno Mediatore Dei et hominum et humanitatis lac et mel diuinitatis inesse cognoscitur, recte per terram lac et mel emanantem incarnationis eius mysterium figuratur. Quod autem ex hac terra onus duorum burdonum petit, quid aliud quam duorum Apostolorum, Petri scilicet et Pauli, documenta deposcit? Unde et unus eorum dicit: »Qui operatus est Petro in apostolatum circumcisionis, operatus est et mihi inter gentes .« Et quia non modo apostolos, sed omnes predicatores scientiam et operationem habere necesse est, duos in castellum, quod contra se erat, Dominus discipulos misit; atque, sicut Lucas testatur,  in omnem ciuitatem et locum quo erat ipse uenturus, geminos destinauit . Quod ergo Naaman in terra sancta duorum burdonum expetit sarcinam super incarnationem Dominicam genus humanum apostolicam uidetur efflagitare doctrinam, ut hi sagmarii mundo terram inuehant, ex qua ad offerenda sacrificia altare in conspectu Conditoris fiat. Unde filiis Isrel precipit, dicens: »Altare de terra facietis mihi .« Quod autem Naaman non ob aliud terram prophete poposcisset, nisi ut ex ea Domino altare construeret, in suis ipse uerbis ostendit, cum illic presto subiungit: »Non enim ultra faciet seruus tuus holocaustum, et uictimam diis alienis, nisi Domino .«



CAPUT Iu. In sermone de inuentione S. Crucis.


»Cum filii prophetarum iuxta Iordanem ligna cederent, repente securis cuiusdam materiam succidentis in aquam cecidit; tunc propheta lignum in aquam misit, et mox ferrum natauit atque ad manubrium rediit .« Quid est autem securis, nisi sapientia Dei operata per corpus? quid ferrum, nisi diuinitas? quid lignum, nisi humanitas? Et recte corpus Christi lignum dicitur, quod in ligno pependit. Securis igitur iuxta Iordanem arbores succidebat, quia Dei sapientia iuxta fluidum mortalitatis nostre decursum, dignata est impios Iudeos sue predicationis austeritate corripere et uelut infructuosas arbores a statu rigide superbie desecare. Unde et Ioannes dicit: »Iam securis ad radicem arborum  posita est. Omnis arbor que non facit fructum bonum excidetur et in ignem mittetur .« Itaque dum ligna ceduntur, ferrum in aquas de manubrio cecidit, quia dum siluestres Iudeorum mentes ueritas corripit, diuinitas carnem tamen non deserens ad inferni profunda cum spiritu comitante descendit. Sed lignum in aquam mittitur et ferrum redit, quia corpus Domini, quod in ligno pependerat, in sepulcro ponitur deinde ex profundis inferni spiritu redeunte surrexit. Unde notandum est et diligentissime perpendendum quia ipse Redemptor noster ante per crucem transiit, et sic humanitatem suam in paterne dextere gloriam sublimauit. Exemplum quippe nobis exhibuit,  ut unde caput precessisse cognoscitur, per eamdem uiam et membra subsequentia gradiantur.



216 CAPUT u. In sermone de S. Bonifacio.

»Petiuit rex Ezechias ut umbra decem linearum gradibus reuerteretur, quibus iam in horologio descenderat .« Quid isti gradus illius horologii, in quo rex Ezechias umbram reuerti decem lineis petiit, mystice innuunt, nisi quia totidem Saluator noster gradibus ad nostre mortalitatis ima descendit, cum ad redimendum genus humanum uenit? Quasi quosdam enim gradus exhibuit, cum de celo uenit in uterum uirginis, de utero uenit in presepe, de presepe transiit ad circumcisionem, de circumcisione ad templum, de templo ad baptismum,  de baptismo ad crucem, de cruce ad mortem, de morte ad sepulcrum; postremo descendit ad infernum, ut inde sanctos erueret, quos ad celestem gloriam calcato mortis imperio reuocaret. Plane ut nos post se currere faceret, istos pro nobis gradus manifestata per carnem ueritas ad nos descendendo disposuit; et quodammodo cuiusdam mystici horologii sol iustitie, Christus hec ad nos se inclinando momenta distinxit. »Qui nimirum exsultauit ut gigas ad currendam uiam ;« ut nos ei ex corde diceremus: »Trahe me post te, curremus in odorem unguentorum tuorum .« Descenderat itaque sol emensis iam decem gradibus horologii, sed per eosdem gradus iterum rediit; quod uidelicet signum esset, per quod se rex Ezechias saluti  pristine restituendum esse confideret. Enimuero nec genus humanum ad incolumitatem, quam amiserat, de sui languoris erogatione conualuit, cum dici lux uera Christus decem eos, quos enumerauimus, mystici horologii gradus ad occasum nostrum se humiliando percurrit, quanquam per umbram decem graduum et aliter superne dispensationis possumus intelligere sacramentum. Diuersitates quippe temporum quasi quedam distinctiones sunt in horologio  linearum. Soli namque iustitie, Christo, primus ad nos descensionis gradus fuit de Deo in Angelum. Unde est quod per Isaiam dicitur: »Magni consilii Angelus .« Et qui cum Iacob loquebatur Deus angelus nuncupatur. Hinc est quod per eumdem Iacob dicitur: »Dixit angelus Domini ad me in somnis: Ego sum Dominus Bethel, ubi unxisti lapidem et uotum uouisti mihi ;« nimirum ut idem ipse qui loquitur et Deus simul et angelus ostendatur. Secundus descensionis gradus fuit in patriarchis, per quos scilicet ipse Dominus unius Dei cultum ac uere fidei fundamenta constituit. Tertius in promulgatione legis, quam et ipse prius audiente populo protulit, et postmodum in lapideis tabulis proprio digito exarante descripsit. Quartus  in Iesu Naue, in quo, sicut nomine, sic et opere degens, in terram repromissionis populum introduxit. Quintus fuit gradus in iudicibus, per quos nimirum Isreliticam plebem et ipse regebat. Sextus in regibus Iudeorum, quia in eis principaliter ipse regnabat. Septimus in prophetis, quia per eos ipse et annuntiatus est et locutus. Octauus in pontificibus, 217 in quibus ipse, qui summus est Pontifex, ueri et eterni sui sacerdotii mysterium figurauit. Nonus autem gradus designatus est in homine. Decimus in passione. Per hos itaque decem gradus, quasi per umbram ueteris testamenti, Sol iustitie, Christus, in nostre mortalitatis descendit occasum; et per eos iter post resurrectionem suam in celum uictor ascendit omnemque illam uetuste legis umbram ueritatis  sue ac noue gratie radiis illustrauit, obscura reuelans, clausa referans et omnia sub uel mine littere recta denudans. Et sicut tunc sol lineatim quidem ac morose processerat, repente autem ad ortus sui est reuersus originem; sic nimirum, sic signauerat Redemptor noster ea que de incarnationis sue mysterio per longa temporum interualla in sola resurrectionis atque ascensionis sue gloria subito patefecit.


Expliciunt testimonia de libro Iu Regum.



DE LIBRO ESDRAE.


 In epistola ad Cunibertum, episcopum Taurinensem.

»Quod quidam sacerdotes quesierunt scripturam genealogie sue. Unde, cum non inuenirent, eiecti sunt de sacerdotio.«

Pium enim est credere quia quisquis, nunc peccata propria recognoscens ac deserens, a suo se ministerio humiliter reprimit, in die iudicii eumdem, quo se sponte priuauerat, ordinem obtinebit. Quod in libro Esdre significari uidetur, ubi sacerdotum genealogia describitur. Ibi quippe sacra narrat historia quia »quidam sacerdotum quesierunt scripturam genealogie sue, et quoniam reperire non potuerunt, eiecti sunt de sacerdotio .« Illi plane ueraciter sacerdotes sunt qui sacerdotaliter uiuunt. Hi sacerdotalis generis lineam seruant qui uitam suam Domino sacrificium offerunt ac de sacerdotali  se prodire prosapia religiose uiuendo testantur, dum sanctorum sacerdotum imitantur exempla, que legunt, tunc in sacris eloquiis sacerdotum se filios recognoscunt. At hi qui carnaliter uiuunt, et prauorum sequendo uestigia quasi de secularium generatione descendunt, merito de sacerdotum proiiciuntur ordine, quorum se per uitam reprobam nequeunt filios inuenire. Et notandum quod illic sequitur: »Dixit Athersatha eis ut non comederent de sanctis sanctorum, donec surgeret sacerdos Dei doctus atque perfectus .« In qua nimirum prohibitione quid aliud per allegorie mysterium debet intelligi, nisi ut is qui dignus est sacerdotio, percipiendis se sacramentis et sacerdotalis ordinis administratione compescat, donec Christus in iudicio, qui uere Sacerdos est doctus atque perfectus  exsurgat? Sicut per Psalmistam dicitur: »Terra tremuit et quieuit, dum exsurgeret in iudicio Deus ,« ut is, cuius terroris instinctu quilibet lapsus hic sua se dignitate sponte priuauerat, eum in 218 iudicio grata uice restituens ad amissi ordinis culmen attollat, dicens: »Amice, ascende superius, et tunc sit tibi gloria coram simul discumbentibus .« Sed sunt nonnulli, quod pretereundum non est, qui, iuxta Apostolum, »desperantes semetipsos immunditie tradiderunt ;« nam continentiam funditus desperantes a suscepti ordinis administratione se reprimunt; sicque se delinquere uelut impune confidunt, ac si seruus domino suo dicat: Quia quod precipis implere non ualeo, ad hostium tuorum castra transfugio illisque  me ad pugnandum contra te dedititium trado; tanquam possit dominum suum placare, quod fugit, et non possit irritare, quod aduersus eum in arma consurgit. Quibus ego constanter et sine ulla prorsus ambiguitate denuntio quoniam cassa se ac friuola pollicitatione decipiunt, si non exsequentes officium officio se exutos esse confidunt. Licet enim a frequentatione, uel exsecutione cesset ordo cuiuslibet, uel officium in ordinato tamen nichilominus permanet ordinis sacramentum. Et sicut uir quispiam etsi cesset ab opere coniugali, nullo modo tamen absoluitur copulatione coniugii; ita clericus, etsi sui ordinis non fungatur officio, eiusdem tamen ordinis non exuitur sacramento. Cauendum est ergo illis ne super eos ueniat formidolosa illa sententia, qua per  Apostolum dicitur: »Impossibile est, inquit, eos, qui semel sunt illuminati, gustauerunt etiam donum celestes, et participes sunt facti Spiritus sancti,  gustauerunt nichilominus bonum Dei uerbum uirtutesque seculi uenturi et prolapsi sunt, rursus renouari ad penitentiam, rursum crucifigentes in sibimetipsis Filium Dei et ostentui habentes .« Ita plane uidentur agere ac si Isrelitarum quispiam, uolens fornicari cum idolis, dicat: quia nequeo obseruare duram ac rigidam Dei legem, ad ritum transibo gentilem tanquam recedens a lege, non sit debitor legi et hoc modo quanquam de seruata lege non sit premio dignus, ultioni tamen de contempta non teneatur obnoxius. Sed audiamus quid talibus diuina seueritas in Deuteronomio dicat: »Cumque audierit quisquam uerba iuramenti huius, benedicat sibi in corde suo dicens: Pax erit mihi et ambulabo in prauitate cordis mei, et assumat ebrius sitientem  et Dominus ignoscat ei; sed tunc quam maxime fumus eius fumet et zelus contra hominem illum, et sedeant supra eum omnia maledicta, que scripta sunt in hoc uolumine, et deleat nomen eius sub celo, et consumat eum in perditionem ex omnibus tribubus Isrel iuxta maledictiones, que in libro legis huius ac federis continentur .« Sed et Psalmista dicit, »Maledicti, qui declinant a mandatis tuis .« Et per Ezechielem Dominus ait: »Neque cogitatio mentis uestre fiet dicentium: Erimus sicut gentes et sicut cognationes terre, ut colamus ligna et lapides. uiuo ego, dicit Dominus Deus, quoniam in manu forti et brachio extento et in furore effuso regnabo super uos et educam uos de populis, et congregabo uos de terris in  quibus dispersi estis, et subiiciam uos in sceptro meo .«



219 DE LIBRO TOBIAE.


 Illud ad memoriam reuoca, quod de Tobia uiro iusto Scriptura testatur: »Contigit, inquiens, cum una die fatigatus a sepultura, ueniens domum, iactasset se iuxta parietem et obdormisset, atque ex nido hirundinum dormienti illi calida stercora insiderent super oculos eius fieretque cecus .« Fatigatus a sepultura, dum se uelut effractis uiribus proiicit, lumen amittit. Illesum quippe cordis  oculum seruat, quisquis in bonis operibus infatigabilis perseuerat, cum uero pusillanimiter frangitur, non immerito luce priuatur. Hinc enim scriptum est: »ue his qui perdiderunt sustinentiam .« Hinc Paulus ait: »uigilate, state in fide, uiriliter agite .« Quid uero leuiter uolantes hirundines, nisi leues adulantium et blanda loquentium significant mores? qui dum blandiloqui sua suauitate demulcent, dum adulationis oleo caput audientis impinguant, interiores oculos, ne solita luce fruantur, excecant. »Corripiet me, inquit, iustus in misericordia et increpabit me; oleum autem peccatoris non impinguet caput meum .« Et tanquam stercus oculis ingeritur, dum lenocinantis eloquia quemlibet blanda uerbositate  perungunt a quibus scilicet hec sepe dicuntur: uiue, dum uiuis, recrea corpus eduliis, ne si se districtius atterat, tot oppressa laboribus caro fragilis mox succumbat; persona tua excellentioribus excolatur induuiis, ut eius, quam tenes, seruetur genium dignitatis; agglomeretur lateribus tuis turba clientium, ut dum te commeantium multitudo condecorat, honoris officio tunc uilescat. Sed si nobis hec diabolice  malignitatis amaritudo detegitur, tentationis ingeste caligines funditus euanescunt. Unde et illic dicitur: »Tunc sumens Tobias de felle piscis liniuit oculos patri suo, moxque cepit albugo ex oculis eius quasi membrana oui egredi, statimque uisum recepit .« Fel etenim piscis est malitia Behemot, qui capit est et initium totius iniquitatis. Cecus itaque felle piscis oblinitur et protinus cecitas effugatur, quia cum amaritudo diabolice uersutie nostris oculis ostensa proponitur, tenebrarum mox caligo 220 propellitur, et lux interior, que uelut eclipsim passa fuerat, reformatur. Et notandum quod dicitur quia prius albugo de oculis est illius egressa et sic lux illico reparata. Ille quippe in oculis gerit albuginem qui de se sanctitatis habet opinionem.  Quisquis ergo recuperare uult lucem amputet a se prius affectate estimationis albuginem, ut se non abneget peccatorem, qui peccati uult euadere cecitatem. »Beati mundo corde, quoniam ipsi  Deum uidebunt .« Isti sunt oculi, de quibus in Canticis dicitur: »Oculi tui columbarum, absque eo quod intrinsecus latet .



DE LIBRO IOB.


 Ex sermone de S. Georgio.

»Quis conclusit ostiis mare, quando erumpebat quasi de uulua procedens?« Et paulo post: »Circumdedi illud terminis meis, et posui uectem et ostia, et dixi: Usque huc uenies et non procedes amplius, et hic confringes tumentes fluctus tuos .« Enimuero recte per mare cor praui hominis designatur, quod uidelicet furore est turbidum, rixis amarum, elatione superbie tumidum,  caligine malitiose fraudis obscurum. Separauit ergo tunc Deus mare et minaces fluctus ab inundatione terre compescuit, ut terra uirentes herbas et ligna pomifera germinaret ac deinde segetum fructus afferret. Separat etiam nunc ab electis  suis reproborum turbines persequentium et quasi furentes cercet impetus tempestatum; quod etsi furere usque ad infigenda corporibus tormenta concedit, ne tamen animas, ledant inuicta eos atque peruigili brachii sui protectione custodit quodammodo dicens mari: »Hucusque uenies, et non procedes amplius, et hic confringes tumentes fluctus tuos.« Ac si patenter dicat: Usque ad inferenda  corporibus te tormenta relaxo; ne autem usque ad animam cumulis intumescentibus profluas, legis mee tibi littus oppono, ut dum furori fluctuum tuorum littus obiicitur, terra cordis ad proferenda fructuum germina libera relinquatur.



INCIPIUNT CAPITULA DE LIBRO PSALMORUM.


    1. De impio exaltato et depresso.
    2. De impiis positis sicut oues in inferno.
    3. Deus meus, ostende mihi bona super inimicos meos; ne occidas eos, ne obliuiscantur legis tue.
    4. De holocaustis medullatis.
    5. Non me demergat tempestas aque, etc.
    6. De reproborum exaltatione.
    7. Filii Ephrem intendentes arcum.
    8. Montes excelsi ceruis, petra refugium herinaciis.
    9. De eo quod dicitur: Ego dixi in excessu mentis mee: Omnis homo mendax.
    10. De eo quod dicitur: Fiat manus tua, ut saluum me faciat.
    11. Sicut unguentum in capite quod descendit, etc.
    12. Non declines cor meum in uerbum malum.




Expliciunt capitula.



221 222 INCIPIUNT TESTIMONIA LIBRI PSALMORUM.



CAPUT PRIMUM. In epistola ad Desiderium abbatem, ubi super Dei omnipotentiam disputatur.


»uidi impium superexaltatum, et eleuatum super cedros Libani; transiui, et ecce non erat .« Adhuc fortassis epulabatur ille splendide, fulciebatur cuneis obsequentium, ambiebatur agminibus bellatorum, quem Propheta superexaltatum et eleuatum uidit; moxque ad contemplandum summa pertransiens, quem magnum aliquid forte crediderat, nichil esse cognouit tunc gestum. Tunc enim et cum diuitiis intumescunt, cum se super alios arroganter extollunt, cum denique inferiores per tyrannidis uiolentiam opprimunt, tunc, inquam, eo uerius nichil sunt, quo ab eo qui uere et summe  est procul sunt.



CAPUT II. In epistola ad Hermisindim.

»Sicut oues in inferno positi sunt, et mors depascet eos .« Oues habet Christus, quas ad amena uirentia caulis celestibus introducat; oues habet et ille leo rugiens, quas insatiabili cruentus ore deglutiat. Qui bene mors dicitur, quia, cum sit auctor mortis, ad inferendum nobis  interitum crudeliter efferatur: unde Ioannes: »Et ecce equus pallidus, et qui sedebat super eum, nomen illi Mors .«



CAPUT III. In epistola ad Desiderium abbatem, ubi dicit quod maiori sit dignus honore qui dignitatem proiicit quam qui in ea manet.

»Deus, Deus meus, ostende mihi bona super inimicos meos; ne occidas eos, ne obliuiscantur legis tue .« Prouida quippe Redemptoris nostri dispensatione diuinitus agitur, ut quasi ad seruandam legis domum Iudeorum reliquie reseruentur; ut ipsi quodammodo nostri sint scriniarii et libros celestis eloquii in eadem, in qua conditi sunt lingua, ubique terrarum ferant, quatenus ipsi,  qui nobis inimici sunt, si quando scrupulus dubietatis emerserit, omne nobis ambiguum tollant. Unde per Psalmistam dicitur: Deus meus, ostende mihi bona inter inimicos meos, ne obliuiscantur legis tue.« Hebraica quippe lingua, que toto orbe dispergitur, multum Christiane fidei auctoritas adiuuatur. Nam nisi illud accederet testimonium quod apud nos scribitur, quodammodo putari posset esse figmentum. Sed cum illud testimonium adhibetur, illico  dubietas tollitur. Unde et illic apte subiungitur: »Disperge illos ;« dissemina per totum mundum eos qui superfuerint de populo Iudeorum, ut ipsi de ueteribus libris testimonium perhibeant noue fidei ueritati.



CAPUT Iu. In libro de contemptu seculi.

»Holocausta medullata offeram tibi cum incenso et arietibus .« Dauid autem pro magno munere medullata se Deo sacrificia oblaturum esse pollicetur, dicens: »Holocausta medullata offeram tibi cum incenso et arietibus.« Imprimis itaque sciendum quia nequaquam Deus hostiarum pelles, sed interiora potius uiscerum cum ipsis quoque medullis in sacrificio sibimet mandat offerri. Unde in  ostendendo ipso sacrificiorum ritu, Moyses precipit, dicens: »Subtracta pelle hostie artus in frusta concidat .« Quisquis sane semper negotiorum secularium exercitia delectabiliter fundit, holocausti sui medullas cum uisceribus subtrahit et solam uictime pellem Deo, cui offerri prohibetur, adolere contendit. Qui uero suaue Deo sacrificium offerre desiderat, recessus petat, interiora sectetur, animam suam integram illibatamque in propria uirginitate custodiat, ne discurrendo per lupanaria seculi immundis corruptoribus, prostibuli more, substernat. Ut ergo interni Sponsi conspectui placeat, non se fucis pompe secularis obducat, sed omnes mentis sue sensus immortalis unguine castitatis obliniat, ne in mortem per incontinentiam  corruens in fetore luxurie computrescat. In conclaui igitur sancte Ecclesie anima se pudica concludat sicque in eterni Regis thalamo iugiter requiescat.



CAPUT u. Ad Alexandrum papam, de canonicis.

»Non me demergat tempestas aque, neque absorbeat me puteus, neque urgeat super me puteus os suum .« Cum peccat homo, quasi in puteum labitur; cum uero peccata defendit, os putei super eum, ne pateat egressus, urgetur. Corruit ergo in puteum homo, cum peccat; claudit uero sibimet os putei, dum excusat. Ex hac porro defensione, uel excusatione crimen heresis nascitur. Heresis enim interpretatur electio, et dum quod  elegit quis defendere nititur relicto ueritatis tramite, quia per abrupta peruersi dogmatis rapitur, in heresim necesse est prolabatur. Hoc autem inter peccatorem et hereticum distat, quia peccator est qui delinquit, hereticus autem qui peccatum per prauum dogma defendit.



CAPUT uI. Ad Desiderium abbatem, ubi de Dei omnipotentia disputatur.

»Deiecistis eos, dum alleuarentur .« Dum de reproborum sese extollentium deiectione Propheta narraret, non ait: Postquam alleuati sunt, deiecisti eos, Domine; sed, »dum alleuarentur,« quia per hoc inanescunt, per 223 quod intumescunt; inde corruunt, unde sublimes fiunt.



CAPUT uII. In sermone de S. Anastasio.


De quibusdam magna predicantibus, sed desidiose uiuentibus per Prophetam dicitur: »Filii Ephrem, intendentes arcum et mittentes sagittas suas, conuersi sunt in die belli .« Qui enim aduersus uitiorum tentationes ad conflictum alios prouocant, sed confligere ipsi sub ignobili desidie languore detrectant, hi nimirum sagittas quidem dirigunt, sed post terga conuersi consummate uictorie titulos non merentur, nec eis prodest quod bene ceperant, quia non usque ad finem magnanimiter perseuerant. Unde et de illis protinus sequitur: »Non custodierunt testamentum Dei, et in lege eius noluerunt ambulare .« Ac si diceret:  Susceperunt quidem testamentum, sed non custodierunt; posuerunt in lege pedem per initium sed non tenuerunt perseuerantie egressum. Quisquis ergo ad spirituale certamen alios prouocat, quisquis ad fortiter agendum proximorum mentes instigat, debet utique uita concordare cum lingua, ne, dum aliis proponit excelsa, ipse contentus imis prematur inertia. Hinc est quod in lege precipitur: »Non habebis in sacculo diuersa pondera, maius et minus; nec erit in domo tua modius maior et minor; pondus habebis iustum, et modius equalis et uerus erit tibi .«



CAPUT uIII. In epistola ad Blancam comitissam.

»Montes excelsi ceruis, petra refugium herinaciis  .« Quid enim hoc loco per montes, nisi alte Scripturarum intelligende sunt profunditates? Hi nimirum qui iam dare contemplationis saltus nouerunt, altos sententiarum diuinarum uertices quasi cacumina montana conscendunt, ad que profecto cacumina quia infirmi pertingere nequeunt, recte illic subditur: »Petra refugium herinaciis:« quia uidelicet inualidos quosque non intelligentia sublimis exercet, sed sola in Christo fides humiliter continet.



CAPUT IX. Ad Desiderium abbatem, ubi excessum suum excusat.

»Ego dixi in excessu mentis mee: Omnis homo mendax .« Cui nimirum responderi potest:  Si omnis, et tu; falsaque iam erit sententia, quam mendax ipse protulisti. Si uero ipse non mendax, uera iam sententia non erit, quia, dum tu es uerax, non omnis homo cognoscitur esse mendax. uerum ne ad instar gentilium scripturarum, sacra quoque Scriptura calumnie pateat, sed ipsa se propria potius auctoritate defendat, notandum est quod premittitur: »Ego dixi in excessu mentis mee.« Per excessum igitur mentis et semetipsum transiit, cum de qualitate hominis definiuit, ac si perspicue 224 dicat: De falsitate omnium hominum inde ueram sententiam protuli, unde ego ipse super hominem fui. In tantum uero et ipse mendax, in quantum homo; in tantum autem omnino non mendax,  in quantum excessum mentis super hominem ad summa contemplanda conscendi.



CAPUT X. In sermo de S. Columba.

»Fiat manus tua, ut saluet me ,« ac si diceret: Fiat ille, per quem facta sunt omnia, ut dum ille creatur, creatura a reatus sui contagio liberetur.



CAPUT XI. In sermone de S. Christophoro.

»Sicut unguentum in capite, quod descendit in barbam, barbam Aaron; quod descendit in oram uestimenti eius .« Unguentum scilicet in capite, Spiritus sanctus est in Saluatore, qui nimirum per Aaron mystice designatur, qui mons  fortitudinis dicitur. Cum igitur Aaron mons sit fortitudinis, barba quoque signum est uirilitatis. Huius ergo Aaron barba sancti apostoli sunt, qui uirilitatis sue robore, quod de sancti Spiritus unctione conceperant, omnia furentium persecutorum bella uicerunt et mundi principem tanquam leonem aduersus oues Christi immaniter rugientem cum gloria triumpharunt. Unde Petrus: »Cui resistite, inquit, fortes in fide .« Paulus etiam dicit: »Arma militie nostre non carnalia, sed potentia Deo sunt, ad destructionem munitionum consilia corporis destruentes et omnem altitudinem extollentem se aduersum scientiam Dei, et in captiuitatem redigentes omnem intellectum in obsequium Christi .« Ab hac ergo barba summi pontificis  Aaron unguentum in ora uestimenti eius instillat, quia per beatos apostolos, consequenter et sanctos martyres ac deinceps totam simul Ecclesiam fluentum sancti Spiritus irrigat.



CAPUT XII. In epistola ad Alexandrum papam, de auferenda proprietate canonicis.

Quantum ad nostre intelligentie modulum, nullum in humano genere malum perniciosioris est criminis quam defensio prauitatis. Unde Dauid ait: »Non declines cor meum in uerbum malum, ad excusandas excusationes in peccatis .« Offensio quippe Dei meretur iram; excusatio prouocat ad uindictam. Hoc plane uitium, sicut ex radice humani generis prodiit, quotidie pullulat et  tanquam erumpentes arboris ramos germinare non cessat. Consultus enim Adam cur ex interdicto pomo comederit: »Mulier, inquit, quam dedisti mihi sociam, dedit mihi de ligno, et comedi ;« mulier etiam cur hoc fecerit, inquisita: »Serpens, ait, decepit me, et comedi .« Ac si 225 uterque in Conditorem oblique crimen intorqueat eumque, a quo redarguuntur, incessant, dicentes: Non nobis, sed tibi procul dubio debet hic reatus ascribi, qui et coniugem uiro iunxisti et serpentem in paradiso inter homines 226 uiuere decreuisti. Quorum utriusque tanquam primischolus ille discipulus erat, qui de Abel Domino requirenti respondit: »Nunquid custos fratris mei sum ego?« 


 Expliciunt testimonia de Psalterio.



INCIPIUNT CAPITULA DE LIBRO PROuERBIORUM.


    1. De muliere, que dicitur aliena.
    2. De muliere bona.
    3. Sapientia immolauit uictimas suas, miscuit uinum et proposuit mensam.
    4. De utriusque mulieris differentia.
    5. Diligenter exerce agrum tuum, ut postea edifices domum tuam.
    6. De malis predicatoribus.
    7. Sicut qui mittit lapidem in aceruum Mercurii, ita qui tribuit insipienti honorem.
    8. Sanguisuge due sunt filie, dicentes: Affer, affer.




Expliciunt capitula.



INCIPIUNT TESTIMONIA PROuERBIORUM.



CAPUT PRIMUM. In epistola ad Cincium prefectum.


»Prudentia seruabit te, ut eruaris a muliere aliena, et ab extranea que mollit sermones suos.« Et post pauca: »Omnes qui ingrediuntur ad eam non reuertentur, nec apprehendent semitas uite .« Que est autem meretrix, uel mulier aliena, cuius nobis prohibetur accessus, nisi uita secularis, uita carnalis atque terrena, in cuius miseri homines se oblectamenta proiiciunt, in cuius se captiosa iucunditate resoluunt ac adulterinis in eam, ut ita fatear, amplexibus immergunt?



CAPUT II. In eadem epistola.

De bona uero muliere audi quid idem Salomon  dicat: »Sit uena tua benedicta, et letare cum muliere adolescentie tue .« Mulier enim adolescentie nostre, sancta procul dubio est uita, cui scilicet ex tunc iam quasi per arrham et sponsionem coniuncti sumus, cum abrenuntiaturos nos diabolo et omnibus pompis eius in baptismo promisimus. Ubi mox subditur: »Cerua carissima et gratissimus hinnulus, ubera eius inebrient te omni tempore et in amore illius delectare iugiter .« Quid per ceruam, que montium celsa conscendit, nisi sancta designatur Ecclesia, que sese in amore celestis patrie attollit? Quid cerue istius ubera, nisi duo significant Testamenta? His uberibus inebriamur, cum de sacre Scripture fluentis infundimur et spiritualis sapientie potum sitientes haurimus.  In hac igitur muliere delectari precipimur, ut eloquiorum celestium pinguedine saginemur. Sequitur: »Quare seduceris, fili mi, ab aliena et foueris in sinu alterius?«  Ab aliena quippe muliere seducitur, qui carnalis uite illecebris delectatur. Nec immerito dicitur aliena, quia nobis ex diuine legis est sanctione prohibita. Rursus super utraque muliere loquitur, dicens: »Dic sapientie: Soror mea es, et prudentiam uoca amicam tuam, et custodi te a muliere extranea et ab aliena, que uerba sua dulcia fecit.« Moxque subiungit: »De fenestra domus mee per cancellos prospexi, et uideo paruulos; considero uecordem iuuenem, qui transit per plateas iuxta angulum, et prope uiam domus illius graditur .« Ubi notandum quia uita carnalis,  que meretrix dicitur, non alios nisi paruulos et uecordes decipere posse perhibetur. Unde et alibi idem Salomon ait: »Mulier stulta et clamosa, plenaque illecebris et nichil omnino sciens, sedit in foribus domus sue super sellam in excelso urbis loco, et uocat transeuntes uiam et pergentes in itinere suo: Quis est paruulus, declinet ad me, et uecordi locuta est .« Nam qui perfectus est uir et mentis sane nequaquam poterit carnalis illecebre lenocinio decipi, uel quantumlibet ingruenti scaturientium passionum certamine superari. Illos enim duntaxat hec mulier superat, de illis uita carnalis et terrena triumphat quos praue uoluntatis intentio et terrene concupiscentie teter fumus obcecat. Unde illic apte subiungitur: »In obscuro, aduesperascente  die, in noctis tenebris et caligine ecce mulier occurrit illi in ornatu meretricio, preparata ad capiendas animas .« Inebriat enim carnalis uita cor luxurie deditum et tanquam nocturna caligine reddit obscurum, dum interiores oculos non in celum erigit, sed in terra defigit. Deinde subiicit: »Garrula, uaga et quietis 227 impatiens, nec ualens in domo consistere pedibus suis; nunc foris, nunc in plateis, nunc iuxta angulos insidians .« Hic porro carnalium hominum exprimit inconstantiam leuitatis uitio subditam, grauitatis turpiter alienam. Quod autem subiungitur: »Intexui funibus, lectum meum straui tapetibus pictis ex Aegypto .« Quid per hoc aliud innuitur, nisi quia delectatio carnis, in quam luxuriosus quisque  ultro tanquam in cubile prosternitur, perplexis peccatorum uinculis obligatur? Quod autem lectus ille ex pictis ex Aegypto tapetibus sternitur, quid est aliud, nisi quia uita luxuriantium nequaquam fundamento solide ueritatis innititur, sed mendacii fucis et adumbratis imaginibus coloratur? Quod autem meretrix ista dicit: »ueni, inebriemur uberibus, et mutuis fruamur amplexibus, donec illucescat dies; non est enim uir meus in domo sua, abiit uia longissima ;« tale est: uir anime cuiusque fidelis Christus est, qui non est in domo sua, sed abiit uia longissima, quando pollutam cuiuslibet conscientiam cernit, atque ideo mox ab eo procul abscedit; deinde subdit: »Sacculum pecunie secum tulit, in die  plene lune reuersurus est .« Redemptor enim noster pecunie secum sacculum tulit, cum ascendens in celum, fidei nostre secum lucra portauit. Qui reuersurus est in die plene lune, id est in consummatione uniuersalis Ecclesie; ueniet enim Dominus ad iudicium, cum expletus fuerit numerus electorum. Sed cum multa dicat de pestilentissima huius mulieris astutia, quibus uenatur animas hominum perditorum, que nos ob prolixitatem inseranda non ducimus, hoc in fine subiecit: »Multos, inquit, uulneratos deiecit et fortissimi quique interfecti sunt ab ea uie inferi domus eius penetrantes inferiora mortis .«



CAPUT III. In sermone de S. Bartholomeo.

 Audiamus itaque per os Salomonis Sapientiam nos ad mensam spiritualis alimonie claris uocibus inuitantem: »Sapientia, inquit, immolauit uictimas suas, miscuit uinum et proposuit mensam suam; misit ancillas suas, ut uocarent ad arcem et ad menia ciuitatis: Si quis est paruulus, ueniat ad me. uenite, comedite panem meum et bibite uinum quod miscui uobis .« Christus enim, qui Sapientia Patris est, uictimas immolauit, cum ad nostre imitationis exemplum beatos martyres permisit occidi; miscuit uinum, quia propinauit credentibus Spiritum sanctum; proposuit mensam, quia celestem parauit hominibus gloriam; misit ancillas suas, id est sanctos uerbi ministros, qui se infirmos et fragiles asseuerant. Quid ergo iam restat, nisi ut  relicta fame seculi properemus ad mensam Dei? Sed ad hanc ingrediendi aditum reperire non possumus, nisi per sanctos apostolos, quibus claues commisse sunt regni celorum . Unde scriptum est: »Sapientia foris predicat, in plateis dat uocem suam, in capite turbarum, clamitat in foribus portarum .« Ipsi quoque 228 sunt caput turbarum foresque portarum, quia ipsi sunt populorum principes ac supreme Hierusalem per sublimioris excellentie priuilegium ianitores.



CAPUT Iu. In epistola ad Cincium prefectum, super cohortatione ad castitatem.

Audi rursus sub mulierum specie, quid inter spiritualem uitam distet atque carnalem: »Mulier, inquit,  diligens corona est uiro suo, et putredo in ossibus eius que confusione res dignas gerit .« In huius itaque mulieris ossibus est putredo, quia dum quilibet carnali uite coniunctus superare alios nititur, dum forte quid, quod ossa significant, agere gloriatur, feda per populum fama diffunditur et quasi fetor olide putredinis exhalatur. De quibus utique mulieribus et alius Sapiens dicit: »Mulier si est tibi secundum animam tuam, ne proiicias illam, et odibili non credas te in toto corde .« Mulier quippe secundum animam, est uita uirtutum, conuersatio sancta; mulier uero odibilis, carnalis est uita, que certe odio est habenda, cui profecto si in toto corde nos credimus, necesse iam erit ut  sicut Samson per Dalilam , ita et nos per istam in manus hostium incidamus. De qua uidelicet o libili muliere in Deuteronomio scriptum est: »Si acceperit homo uxorem, et habuerit eam et non inuenerit gratiam ante oculos eius propter aliquam feditatem, scribat libellum repudii, et dabit in manu eius et dimittat eam de domo sua .«



CAPUT u. In epistola ad fratres Gamugnii, ubi de transgressione suorum mandatorum agit.

Qui uirtutum lapidibus festinat atrium sublime construere, prius eum necesse est inhorrescentia carnalium delectationum dumeta purgare. Unde recte per Salomonem dicitur: »Diligenter exerce  agrum tuum, ut postea edifices domum tuam .« Ille quippe bene domum mentis edificat, qui prius agrum corporis spinis uitiorum purgat; alioquin si desideriorum passionumque carnalium sentes in carnis agro pullulare sinuntur, fame boni crescente tota intus uirtutum structura collabitur. Hinc rursus ait: »Per agrum hominis pigri transiui et per uineam uiri stulti, et ecce totum repleuerant urtice, operuerunt superficiem eius spine et maceria lapidum destructa erat .« Quid enim ager, uel uinea pigri hominis, nisi caro cuiuslibet otiosi in spiritualis agriculture laboribus desudare nolentis? Quid autem urtice, nisi gule prurigines et carnales illecebre? Quid denique spine sunt, nisi passionum carnalium punctiones? Quid postremo maceria  lapidum, nisi caritate media cum permista coherentium structura uirtutum? Ager ergo pigri et stulti hominis urticis spinisque repletur, cum caro cuiuspiam otiose uiuentis non per disciplinam 229 continui laboris excolitur sed in uoluptatis atque lasciuie mollitur desiderio et enutritur. Lapidum quoque materia labefactata diruitur, quia tota uirtutum fabrica, uelut impactis incontinentie arietibus dissipatur. »Princeps enim coquorum destruxit muros Hierusalem .« Coquorum autem princeps iure asseritur uenter, cui nimirum a coquis laborioso opere seruitur. Quisquis ergo desiderat spiritualium segetum ubertate ditescere, desudet nunc agrum sui corporis discipline ac continentie uomere continuo labore sulcare, et, tanquam  noualium suorum glebas, sarculo sapiente confringat, dum quidquid durum, dum quidquid infecundum in se reprehenderit, iugis penitentie contusionibus terat; nec desinat gule prurientis urticas atque inhorrescentes carnalium desideriorum uepres radicitus exstirpare, quo uberes prouentus spiritualium segetum ualeant sui cordis rura proferre. Unde et idem Salomon ait: »Qui operatur terram suam saturabitur panibus; qui sectatur otium replebitur egestate .«



CAPUT uI. In epistola ad Alexandrum papam de canonicis.

»Claudus pedibus et iniquitatem bibens qui mittit uerba per nuntium stultum .« Quibus  nimirum uerbis quid aliud uidetur expressum, nisi ut carnaliter sapienti ac per hoc stulto cuilibet non committatur predicationis officium? De sanctis enim predicatoribus dicitur: »Quam speciosi pedes euangelizantium pacem, euangelizantium bona!«  Itaque quilibet ordinator Ecclesie, si dignos et idoneos in dignitate constituit, quasi pedibus rectis incedit. Per eos enim uerbum spargendo circumquaque discurrit, et quod per semetipsum non ualet agere, per illos satagit efficaciter adimplere. Sin autem carnales quosque ac reprobos ordinare presumat, hic claudus pedibus ambulat. Qui etiam iniquitatem bibere dicitur, quia, dum uerba sancte predicationis per stultum nuntium mittit et, contra Apostolum, cito manus imponit   peccatis communicat alienis. Nam etsi prudenter quisque loquatur, si tamen non agit ipse quod loquitur, in spirituali claudus itinere non immerito iudicatur. Unde et illic apte subiungitur: »Quomodo pulchras frustra habet claudus tibias, sic indecens est in ore stultorum parabola .« Pulchris plane innititur tibiis qui luculenti nitet claritate sermonis. Sed, dum sine bonis operibus accuratum depromit eloquium, uelut sine gressu promouet recta crura uerborum. Quasi pulchras ergo habet tibias ad uidendum, sed non utiles ad gradiendum, qui, podagricis uitiorum laqueis innodatus, ipse quidem turpiter claudicat, dum alios ut agiliter gradiantur inuitat. In istorum ergo stultorum ore indecens est parabola, quia, dum spiritualiter  sonant et carnaliter uictitant, eorum uita cum labiis non concordat; quos nimirum honesta loquentes, sed inhoneste uiuentes, predicatio recta non liberat sed mordax conscientia uehementer accusat. Unde illic non incongrue subdit: »Quomodo si spina nascatur in manu temulenti, 230 sic parabola in ore stultorum .« Spina quippe in manu temulenti nascitur, cum illi qui huius uite amore est ebrius reprehensionis in mente aculeus generatur. In ore itaque stultorum parabola quasi spina est, quia dum aliud loquuntur, aliud agunt, mens eorum in semetipsa aliquando redarguitur et quodam quasi spine pungentis aculeo perforatur; uelut spina certe male uiuentis et bene dicentis conscientia pungit, dum in eo quod extrinsecus loquitur  quodam pudoris atque formidinis stimulo intrinsecus sauciatur.



CAPUT uII. In eadem epistola.

»Sicut qui mittit lapidem in aceruum Mercurii, ita qui tribuit insipienti honorem .« Nam qui apud gentiles Mercurius deus Sacelli [f., Lucelli], siue pecunie dicebatur, aceruus Mercurii, cumulus atque congeries est nummorum. Et quia nummo regula monetalis imprimitur, quid per nummorum designatur aceruum, nisi regularium ac uere sanctitatis imaginem preferentium concio clericorum? Quid uero per lapidem, nisi duram, stolidam  et insensibilem illius mentem accepimus, qui dum Deum esse indubitata fide non credit, spem suam in terrena qualibet possessione constituit. De quo per Prophetam dicitur: »Dixit insipiens in corde suo: Non est Deus .« Huic autem insipienti tunc honor tribuitur, cum ad ecclesiastici gradus apicem quispiam non Deo, sed pecunie deditus promouetur. Sed sicut nummorum dissipatur aceruus, si desuper lapis immittitur, ita per indigni, siue lapidei pastoris accessum quasi constipatus ordo destruitur regulariter gradientium et in caritate obedientium clericorum; grauatur enim mali pastoris umbraculo et, tanquam nummorum celestium cumulus, tartarei lapidis mole diruitur. Stulto igitur et insipienti denegandus est honor  ecclesiasticus, ne sanctorum clericorum tanquam nummorum spiritualium mergatur aceruus. De quo uidelicet stulto paulo superius idem Salomon ait: »Claudus pedibus et iniquitatem bibens, qui mittit uerba per nuntium stultum .«



CAPUT uIII. In epistola ad Alexandrum papam, super insolentia malorum hominum.


»Sanguisuge due sunt filie, dicentes: Affer, affer .« Nam quo quisque immoderatius uescitur, eo necesse est ut ad potum estuantius accendatur. Et dum congesta sibi moles feruescente stomachi lebete decoquitur, crebris necesse est haustibus irrigetur. Sed cum cibis uenter ac potibus intumescat, consequens est ut, alterius utrinque meatibus, et feces per podicem in cuniculos egerat et humorem de genitali conceptaculo per pudenda profundat. Sicut enim in torcularibus uinarium a uino, sic in ilibus stercus separatur a uiru. Sanguisuge ergo, que edacitas est, due sunt  filie, ebrietas et libido, quia dum una pestis delectabiliter 231 concipit, geminam necessario sobolem parit; que nimirum dicunt: »Affer, affer,« quia, 232 cum sint insatiabiles, uiolente quoque sunt exactrices.


 Expliciunt testimonia de libro Prouerbiorum.



INCIPIUNT CAPITULA DE ECCLESIASTE.


    1. Quod omnia flumina intrant in mare et mare non redundat.
    2. Musce morientes perdunt suauitatem unguenti.
    3. De Spiritu potestatem habente.
    4. De eo quod dicitur: Da partem septem, nec non et octo.
    5. Finem loquendi omnes pariter audiamus.




Expliciunt capitula.



INCIPIUNT TESTIMONIA DE ECCLESIASTE.



CAPUT PRIMUM. In libro GRATISSIMO.


»Omnia flumina intrant in mare et mare non redundat; ad locum unde exeunt flumina reuertuntur, ut iterum fluant .« Hunc excursum atque recursum spiritualium fluminum mystice Lucas euangelista describit, cum ait: »Quia conuocatus iehsu duodecim apostolis, dedit illis uirtutem et potestatem super omnia demonia, et ut languores curarent; et misit illos predicare regnum Dei .« Ecce egressus fluminum; ac postmodum subdit: »Et reuersi apostoli narrauerunt illi quecunque fecerunt .« Ecce reditum fluminum. Ad locum ergo unde exeunt flumina reuertuntur, quia electi quique illi se debitores esse non ambigunt, a  quo uidelicet hauserant omne quod spiritualiter fluit. Unde et Paulus ait: »Diuisiones gratiarum sunt, idem autem Dominus; et diuisiones ministrationum sunt, idem autem Dominus; et diuisiones operationum sunt, idem uero Deus, qui operatur omnia in omnibus .« Nempe cum primum ponat Spiritum, deinde subiungat Dominum, postremo Deum, ostendit sanctam Trinitatem, unum scilicet Deum omnium gratiarum esse indubitanter auctorem. Ipse enim sua dona distribuit, qui singulorum merita et operum diuersitates occulta prouisione discernit.



CAPUT II. G. G.


»Musce morientes perdunt suauitatem unguenti ;« quia cogitationes superflue, que assidue in animo carnalia cogitante nascuntur atque deficiunt, eam suauitatem, qua unusquisque intrinsecus per Spiritum unctus est, perdunt. Unde cum miro pietatis opere ad cor ueritas uenit, prius ab eo cogitationum carnalium estus eiicit, et post in eo uirtutum dona disponit. Quod bene nobis innuitur, ubi de Domino ad filiam principis resuscitandam deducto in Euangelio dicitur: »Et cum eiecta esset turba, intrauit, et tenuit manum eius et surrexit puella .« Foras ergo turba eiicitur, ut puella suscitetur, quia nisi prius a secretioribus  cordis expellatur importuna secularium multitudo curarum, anima, que intrinsecus iacet mortua, non resurgit. Nam dum se per innumeras terrenorum desideriorum cogitationes spargit, ad considerationem sui sese nullatenus colligit. Nullus quippe sapientiam, que Deus est, plene percipit, nisi qui ab omni se abstrahere actionum carnalium fluctuatione contendit. Unde alias dicitur: »Sapientiam scriba in tempore otii, et qui minoratur actu, ipse percipit eam .«



CAPUT III. Ad Mainardum abbatem.

»Si spiritus potestatem habentis ascendit super te, locum tuum ne dimiseris .« Ac si  aperte dicat: Si tentatoris spiritum in aliquo preualere consideras, humilitatem penitentie non relinquas. Et alibi scriptum est: »Noli altum sapere, sed time et ultimum in spiritualibus nuptiis accubitum pete .«



CAPUT Iu. In epistola ad Bonifacium Causidicum, ut exteriori prudentie spiritualis sapientia preferatur.

»Da partem septem, nec non et octo .« Sic presentem uitam, que per septenarium numerum designatur, excurre, ut iam in amore future, que per octonarium resurrectionis exprimit gloriam, totis studeas uisceribus habitare. Illi perfunctoriam atque uolaticam exhibe curam; in hac perseuerantem atque perpetuam, sicut eterna est,  indeficue illectionis fige sententiam.



233 CAPUT u. In epistola ad Alexandrum papam, contra papam ne diiudicet.

»Finem loquendi pariter omnes audiamus: Deum time et mandata eius obserua, hoc est enim omnis homo .« Quis est autem finis loquendi, nisi ille, de quo dicit Apostolus: »Finis enim legis ad iustitiam, Christus, omni credenti?«  Finis quippe legis ad iustitiam, Christus est, quia quidquid siue uetus, siue noua lex loquitur, ad illum sine dubitatione refertur. Ad iustitiam uero non otiose dicitur quia diuine legis sermo iustificat et animam a sordibus mundat. Sicut discipulis ueritas ait: »Iam uos mundi estis propter sermonem  quem locutus sum uobis .« Deum uero timere, est cuncta que Deus prohibet exsecrando et abominando contemnere. Mandata illius obseruare, est omnia que precipit operibus exercere. Ille ergo Deum timet qui satagit cauere quod prohibet; ille mandata eius obseruat qui studet implere quod imperat. »Deum ergo time et mandata illius obserua; hoc est enim omnis homo.« Ac si perspicue dicat: Qui non studuerit cauere prohibita, qui neglexerit implere precepta, quia ratione caret, uocabulum quidem hominis habet, sed hominis esse non habet, quia non ueraciter utitur uirtute nominis quo censetur. Ille nimirum se credat ueraciter hominem  qui hominum recognoscit Auctorem; alioqui, »qui ignorat, ignorabitur .« Quid autem sine his sit homo, perspicue definit Scriptura, cum dicit: »Stelle non sunt munde in conspectu eius, quanto magis homo putredo et filius hominis uermis?« 

Unde et Abraham cum ad summe collocutionis culmen attollitur, cum diuine 234 familiaritatis gratiam peculiariter promeretur, huius humilitatis recordatione deprimitur, cum dicit: »Loquar ad Dominum meum cum sim puluis et cinis .« Nam et apud Grecos hec teneri consuetudo perhibetur, ut cum imperator quis in dignitate creatur, mox ut imperialibus fuerit infulis redimitus, corone simul ac sceptri gloria decoratur, cum  denique procerum uallatur obsequiis, cum excipitur modulantibus psallentium choris; quidam sibi presto fit obuius, qui uidelicet una manu uasculum plenum mortuorum ossibus ac pulueribus offerat, in alia uero stupam lini subtiliter pexam ac pilis pensilibus molliter demolitam, cui protinus ignis adhibetur et repente in ictu oculi flamma subito uorante consumitur: ut in altero debeat considerare quod est, in altero ualeat uidere quod habet. In cineribus siquidem se cinerem recognoscit, in stupa iam colligit in die iudicii quam subito mundus ardebit, quatenus dum se simul ac sua tam uana, tam floccipendenda considerat, de imperialis culminis ascenso fastigio nullatenus insolescat; et dum possessor atque possessio subiacere communi omnium casui non  ambigitur, iam quasi de singulari dignitatis apice, qui ad summa prouectus est, non infletur. Pulchrum ergo mundane conditionis ordinem homo consideret, et dum suis usibus omnia cernit attribui, non sibi, sed suo referat gratias Conditori; lenocinantem mundi gloriam sub iudicii sui calcibus deprimat: uirorem carnis aridum iam puluerem credat, diem sue uocationis tanquam speculum suis semper obtutibus anteponat, districtum ultime discussionis iudicium contremiscat, quatenus dum nunc Creatoris sui legibus subditur qui inter creaturas, que terrene sunt, uidetur insignis, in celesti quoque gloria ueraciter sit sublimis.


 Expliciunt testimonia de Ecclesiaste.



INCIPIUNT CAPITULA DE CANTICIS CANTICORUM.


    1. De oleo effuso.
    2. De nigredine sponse.
    3. De fasciculo myrrhe.
    4. De lilio conuallium.
    5. De ordinata caritate.
    6. De utraque uita.
    7. De foraminibus petre.
    8. De lectulo Salomonis.
    9. De oculis columbarum.
    10. De dentibus Ecclesie.
    11. De duobus uberibus.
    12. De pulchritudine amice.
    13. De corona anime, uel sancte Ecclesie.
    14. De aquilone et austro.
    15. De eo quod dicit Ecclesia: Ego dormio, et cor meum uigilat.
    16. Quod dilectus dicitur candidus et rubicundus.
    17. De sanctis doctoribus.
    18. De uentre Christi eburneo.
     19. De gutture Christi.
    20. De malo punico.
    235-236 21. De quadrigis Aminadab.
    22. De umbilico Christi.
    23. De comis capitis Christi.
    24. De pulchritudine sponse.
    25. De fructu crucis.
    26. De arbore malo.
    27. De signaculo cordis et brachii.




Expliciunt capitula de Canticis canticorum.



INCIPIUNT TESTIMONIA DE CANTICIS CANTICORUM.



CAPUT PRIMUM. Ex sermone in natali uirginum.


»Oleum effusum nomen tuum .« Chrisma Grece, Latine dicitur unctio. A chrismate ergo Christus, et a Christo dicitur Christianus. Per oleum autem Spiritus sanctus debet intelligi, sicut per Psalmistam Saluatori nostro dicitur: »Unxit te Deus tuus oleo letitie pre consortibus tuis .« Oleum ergo effusum est nomen Christi, quia in tot Spiritus sancti gratia propagatur quot sunt qui Christi uocabulum ueraciter sortiuntur.



CAPUT II.

»Nigra sum, sed formosa, filie Hierusalem, sicut tabernacula Cedar, sicut pellis Salomonis .« Cedar interpretatur tenebre; hi sunt infideles lucem  fidei non habentes. Nigra sum, inquit, propter persecutionis estum propter aduersa, que patior a filiis tenebrarum; sed intrinsecus formosa sum, quia concupiuit rex speciem meam, et omnis gloria mea ab intus. Formosa sum, inquit, sicut pellis, hoc est, tabernaculum Salomonis. Sicut enim tabernaculum ex mortuorum fit pellibus animalium, ita duntaxat illi sunt habitaculum Dei , qui Christo commortui, uitiis quoque carnisque concupiscentiis sunt exstincti . Sequitur: »Nolite, inquit, me considerare quod fusca sim, quia decolorauit me sol, o filie Hierusalem .« Idem et fideles anime, in illa iam celesti gloria per desiderium constitute: Nolite me considerare, quod fusca sim, id est, nolite desperare, uel nimis expauescere, quod  me tribulationes opprimunt, quod persecutiones afficiunt, quod in hoc tempestatis procellarumque naufragio intumescentes me fluctus illidunt; quia decolorauit me sol, quoniam super me persecutionis estus incanduit decoremque mee uenustatis ac pulchritudinis offuscauit. Ac si dicat: Nolite tam ea, quibus intrinsecus affligor, attendere, quam uernantem interioris uenustatis speciem cogitare. Tale est quod Apostolus dicit: »Nolite deficere in tribulationibus meis pro uobis, que est gloria uestra. Non enim condigne sunt passiones huius temporis ad futuram gloriam, que reuelabitur in nobis .« Hanc autem interiorem pulchritudinem exterioremque nigredinem breuiter Ieremias comprehendit, dicens: »Candidiores Nazarei eius niue,  nitidiores lacte, rubicundiores ebore antiquo, sapphiro pulchriores .« Ecce pulchritudo; sed audi nigredinem, nam illico sequitur: »Denigrata  est super carbones facies eorum, et non sunt cogniti in plateis; adhesit cutis eorum ossibus: aruit et facta est quasi lignum .« Sed aspiciamus exteriorem nigredinem, aperiat ipsa, unde sit interior pulchritudo: »Indica mihi, inquit, quem diligit anima mea, ubi pascas, ubi cubes in meridie .« Ac si dicat: O sponse celestis, quem anima mea inenarrabiliter diligit, in quo per desiderium iugiter requiescit, quem ulnis intime dilectionis amplectitur, in quo totis uisceribus delectatur; dic mihi ubi pascas; hoc est: Tu qui pastor bonus es, ubi oues tuas pascere facias; ipse etiam ubi cubes, id est ubi requiescas in estu persecutionis et feruore tentationis nostre, ubi scilicet, nisi in his, qui furenti uesanie cedere nesciunt, et grassantis malitie  conatibus eneruiter non succumbunt? Non ergo immerito formosam se sponsa ista dicebat, quia ille in ipso persecutionis articulo in ea delectabiliter quiescebat, qui serenitate uultus sui cuncta clarificat.



CAPUT III. In sermone de SS. Flora et Lucilla.

»Fasciculus myrrhe dilectus meus mihi: inter ubera mea commorabitur .« Myrrha plane species est aromatica, nimie amaritudinis, qua mortuorum cadauera condiuntur, ne facile computrescant. Hinc est quod et ipsius Sponsi corpus a Nicodemo et Ioseph de cruce depositum myrrha et ale conditur, et linteis inuolutum sepulture committitur . Quid ergo per myrrhe fasciculum,  nisi multiplex mortificatio designatur? Non enim dicit: Surculus myrrhe, sed, fasciculus, inquit, myrrhe dilectus meus mihi. Ac si dicat: Quia in omni mea conuersatione me mortifico et nullis iam proprie uoluntatis operibus uiuo, dilectus meus non mihi simplex factus est ramus, sed myrrhe fasciculus. Unde et predicator eximius: »Ego, inquit, stigmata Iesu in corpore meo porto .« Ad quam uidelicet multiplicem mortificationem et nos secum hortatur, dicens: »Semper mortificationem Iesu in corpore nostro circumferentes, ut uita Iesu manifestetur in carne nostra mortali .« Ab eo namque quod corpore nostro circumferimus, nullam corporis partem uacuam reseruamus. Ille ergo mortificationem Iesu in corpore  suo circumfert qui de se sibi nichil relinquit, 237 qui non sibi, sed Christo in omnibus uiuit cui certe se a uoluntatibus propriis undique crucifigit.  Hic itaque dilectus myrrhe fasciculus fit, quia in cunctis suis actionibus se uelut exstinctum prebens, multiplicem quoddammodo mortificationis Christi manipulum colligit. Ubi et apte subiungitur: »Inter ubera mea commorabitur.« Nemo dubitat inter ubera pectoris esse locum cordis. Dilectus ergo inter sponse ubera commorabitur, quia indeficiens eius amor ac desiderium ex eius memoria non deletur. Inter ubera mea commorabitur, tanquam diceret: Qui mihi fasciculus myrrhe factus est per amaritudinem passionis, inter ubera mea iugiter commorabitur per dulcedinem cordis: et qui extrinsecus per exemplum suscepte mortis exasperat, per infusam gratiam me intime suauitatis obdulcat.



CAPUT Iu. Ex sermone in natali uirginum.


»Ego sum lilium conuallium .« Lilium plane se sponsus nominat propter niueum candorem mundissime castitatis. Lilium non montium, sed conuallium, quia pias eligit mentes humilium, non scopulos inhabitat superborum.



CAPUT u.

»Introduxit me rex in cellam uinariam, ordinauit in me caritatem .« Non ait: Dedit quam non reperit, sed »ordinauit,« quam inordinatam inuenit. Nonnulli namque in principali cordis sui loco habent uxores, filios, predia, uel honores: in secundo autem quodammodo Deum ponunt, dum eum minus diligunt. Hi nimirum uidentur quidem habere caritatem, sed inordinatam; nec illum seruant  ordinem caritatis quem ueritas ipsa disposuit, cum dicit: »Diliges Deum ex toto corde, hoc est maximum primumque mandatum, secundum autem simile est huic, ut diligas proximum .« Non ergo se iactet quis habere caritatem, si ordi nata non est; sicut nec etiam fidem, si sine operibus, ac per hoc otiosa est.



CAPUT uI.

»Leua eius sub capite meo et dextera illius amplexabitur me .« Leua quippe subesse capiti dicitur, cum presens uita a mente, que cogitationum caput est, despecta calcatur. Dextre uero amplexibus stringitur, quia solius eterne uite desideriis undique delectatur.



CAPUT uII.

 »Surge, amica mea, sponsa mea, et ueni, columba mea, in foraminibus petre, et in cauerna macerie; ostende mihi faciem tuam, sonet uox tua in auribus meis. uox enim tua dulcis, et facies tua decora .« Anima quippe sancta iure Christi amica et sponsa uocatur; quia illi per fidem dilectionemque coniungitur. Sed hec sponsa quasi adhuc iacet, dum in mundanis actionibus implicatur; tunc surgit, cum 238 ad procinctum diuine seruitutis erigitur. Ac si dicat: Que in secularis uite mollitie iaces, iam surge, atque ad familiare contubernium mee contemplationis erige. »Columba mea, in foraminibus petre.« Si, iuxta Apostolum, »petra Christus est ,« foramina petre uulnera sunt Redemptoris;  que profecto non casu quinque sunt, lancee scilicet et clauorum; sed quia nos fueramus quinque sensuum uulneribus sauciati, per has quinque plagas saluti sumus perpetue restituti. Iste siquidem porte erant, per quas die Sabbati propheta ne inferrentur onera grauia prohibebat. In his ergo foraminibus Dei columba consistit, quia sancta quelibet anima totam proprie salutis spem in sui Redemptoris passione constituit. Ibi uelut ab accipitris incursu defenditur, quia a cunctis malignorum spirituum insidiis custoditur. Ibi plane nidificat, quia illic fetus bonorum operum coaceruat. De hac petra per Psalmistam dicitur: »Montes excelsi ceruis, petra refugium herinaciis .« Quod autem additur: »In cauerna macerie,« solent ex lapidibus macerie fieri  ad custodiam uinearum; sicut per Isaiam dicitur: »uinea facta est dilecto in cornu in loco uberi, et maceria circumdedit et circumfodit eam .« Quid ergo per maceriam lapidum, nisi presidium et excubias intelligimus angelorum, quibus uidelicet anima in certamine posita, dum uallatur atque circumdatur, a cunctis aduersantium spirituum tentationibus custoditur? Porro quod sequitur: »Ostende mihi faciem tuam,« tunc anima celesti sponso faciem suam ostendere dicitur, cum eius speciem internis obtutibus quasi reuelata facie contemplatur: »Sonet, inquit, uox tua in auribus meis: uox enim tua dulcis et facies tua decora.« O quam suaue commercium! imo quam inenarrabilis dulcedo in humanis uisceribus oritur, cum Creator et creatura alternis  in se inuicem affectibus delectantur, sicut per Prophetam dicitur: »Suauis sit ei laudatio mea, Ego uero delectabor in Domino!« 



CAPUT uIII.

»En lectulum Salomonis, sexaginta fortes ambiunt ex fortissimis Isrel .« Fortes enim lectulum Salomonis ambiunt, dum intimam pacifice Redemptoris nostri requiem sancti quique indefessa desiderii sedulitate custodiunt.



CAPUT IX.

»Oculi tui columbarum, absque eo quod intrinsecus latet .« Isti sunt oculi de quibus Dominus in Euangelio: »Beati, inquit, mundo corde, quoniam ipsi Deum uidebunt .« Absque eo quod intrinsecus latet. Quia licet sancti doctores  nunc Creatorem suum per contemplationis gratiam aspiciunt, latet tamen adhuc magnum aliquid, ad quod in hac corruptibili carne humane mentis acies non aspirat. Ubi mox sequitur: »Capilli tui sicut greges caprarum, que ascenderunt de Galaad .« Sicut enim per oculos, Ecclesie doctores intelliguntur, qui ad uidenda in inferioribus membris summa, ac specialia sunt prelati, sic etiam per capillos gregesque caprarum designantur simplices et subiecti; 239 qui nimirum, etsi pre simplicitate mystica queque ac summa non penetrant, multitudine tamen et comparatione sua sanctam Ecclesiam uelut capilli caput exornant, quia plerumque pro peccato aufertur figura peccati. Galaad, aceruus est  testimonii. Per Galaad ergo Christum, cui sanctorum omnium multitudo perhibet testimonium. Per capillos uero, uel caprarum greges, multitudinem intelligimus subiectorum. Greges ergo caprarum ascendunt de monte Galaad, quia sanctorum omnium multitudo de Christo, quem sibimet faciunt fundamentum, conscendere satagunt excelsa uirtutum. Unde colligere possumus quia quantum distat inter oculos et capillos, tantum fere in contemplationis studio inter prelatos distare debeat et subiectos, quatenus eorum qui sibi sunt commissi, spiritualibus studiis sint intenti, et uideant non modo sibi, sed et illis.



CAPUT X.

»Dentes tui sicut grex tonsarum, que ascenderunt de lauacro .« Porro dentes Ecclesie  sancti noscuntur esse doctores; quorum primo dictum est: »Macta et manduca .« Ac si diceret: Ab eo quod sunt, gladio Spiritus, hoc est, uerbo predicationis occide et in corpus transfer Ecclesie. Dentes igitur sponse, sunt doctores sancti, qui quoniam simplices per innocentiam sunt, et omnia relinquentes facultatum suarum uelleribus sunt exuti, ac sacri baptismatis unda purificati, sicut grex tonsarum sunt, que ascenderunt de lauacro.



CAPUT XI.

»Duo ubera tua sicut duo hinnuli capree gemelli .« Sicut enim duo ubera duo sunt Testamenta; ita duo hinnuli, duo populi sunt, Ecclesie filii Iudaicus scilicet et gentilis.



CAPUT XII. Ex sermone in natali uirginum.


»Tota pulchra es, amica mea; tota pulchra ,« interius scilicet et exterius. Foris in perfectione clari operis, intrinsecus in munditia purissime cogitationis.



CAPUT XIII. In sermone de SS. Flora et Lucilla.

»Coronaberis de uertice Sanir, de capite Amana et Hermon, de cubilibus leonum, de montibus pardorum .« Amana siquidem mons est Cilicie, qui et Taurus a compluribus appellatur. Sanir uero et Hermon, Iudaice terre montes sunt, in quibus leones et pardi habitare creduntur. Per hos ergo montes, reges et principes diuerseque mundi huius intelligende sunt potestates; que uelut montes  in superbie se cacumen attollunt et malignis spiritibus tanquam pardis atque leonibus habitaculum ferunt. Peruersi quippe spiritus, leones uocantur propter crudelitatem; 240 pardi autem, quia hoc animal uarii coloris est, propter deceptionis ac fraudis multimodam uarietatem. De his ergo montibus uel queque fidelis anima, uel sancta coronatur Ecclesia, quando seculi principes conuertit ad fidem, uel ad sancte conuersationis dirigit rectitudinem. Coronatur autem, uel quia pro apportato eorum lucro remuneratur a Christo, uel ab eisdem, quibus antea premebatur, honoratur in seculo. Coronatur, inquam, de cubilibus leonum et montibus pardorum, quando superbos quosque atque dolosos a sua prauitate  conuertit, et pro correctis eorum moribus eterna premia recipit.



CAPUT XIu. Ex sermone in natali uirginum.

»Surge, Aquilo, et ueni, auster, perfla hortum meum, et fluent aromata illius .« Quid per Aquilonem, qui nimirum uentus est frigidus, nisi persecutionis asperitas? Quid per austri tempora, nisi male blandientium remissio designatur? Sed inter utriusque persecutionis genera, inter utraque maligni spiritus argumenta ecclesiastici horti fluere iubentur aromata, quia fortis animus inter hec certamina deprehensus aperit quidquid uirium, quidquid fidei, quidquid inuicte fortitudinis eatenus occultauit, et uelut aromata foras profluunt, dum ad  humanam notitiam uirtutes prodeunt ac pie opinionis odores longe lateque diffundunt.



CAPUT Xu.

»Ego dormio, et cor meum uigilat. uox dilecti mei pulsantis: Aperi, soror mea, amica mea, columba mea, immaculata mea, quia caput meum plenum est rore et cincinni mei guttis noctium .« Dicit Ecclesia: »Ego dormio, et cor meum uigilat;« quia uidelicet sancta mens quo se a strepitu temporalis concupiscentie comprimit, eo uerius interna cognoscit; et tanto ad intima uigilat, quanto se ab exteriori inquietudine solerter occultat. Dormit itaque sponsa a negotiis et concupiscentia seculi, sed apertos atque peruigiles tenet oculos in estu amoris Dei. Sed quia non est hoc tempus plene  quietis, sed laboris potius atque certaminis, repente dilectus ostium pulsat, eamque ad procinctum conserendi belli suis exhortationibus excitat: »uox inquit, dilecti mei pulsantis.« Pulsat dilectus, cum fideles suos prouocat Christus aut ad suarum incrementa uirtutum, aut certe ad lucrandas animas proximorum. »Aperi mihi, soror mea.« Soror utique, quia regni mei mihi coheres effecta, et in necessitudine mihi fraterne adoptionis ascita. »Amica mea,« quia de iugo seruitutis erepta, cognouisti mee ueritatis arcana. »Columba mea,« quia fellis amaritudine uacua, et Spiritus mei, qui in columba descendit, dono ditata. »Immaculata mea,« effusione mei sanguinis ab omni peccatorum tuorum labe purgata es. Aperi itaque mihi, hoc est,  de quiete et otio dilecte tibi contemplationis egredere, et ad perhibendum ueritati mee testimonium feruentissime te, et constanter impende 241 »Quia caput meum plenum est rore, et cincinni mei guttis noctium.« Caput Christi Deus est, ut dicit Apostolus ; cincinni uero intime sanctorum cogitationes sunt; que non laxe fluunt et dissolute, sed timoris et amoris Dei sunt uinculo colligate. Enimuero quid per rorem et guttas noctium, nisi tenebrosas et frigidas quorumdam reproborum mentes accipimus? Caput ergo sponsi in reprobis plenum est rore, cum seculares quique a Dei caritate torpescunt et per uoluptatum suarum lasciuiam defluunt, iuxta id quod Dominus dicit:  »Abundabit iniquitas, et refrigescet caritas multorum .« Huiusmodi plane cum sanctos Dei persequuntur et odiunt in illorum cordibus quasi cincinni sponsi guttis noctium pleni sunt; cumque tales multiplicantur et Ecclesiam persecutionibus aggrauant, tunc Sponsus sponsam exhortatur ut surgat et studio preuaricationis ualenter insistat. Et sponsa ad eum: »Exspoliaui me, inquit tunica mea, quomodo induam illam?«  Ac si dicat: Exui me curis et occupationibus seculi et in solo me tue contemplationis amore constrinxi quomodo nunc discursionis iter arripiam? quomodo strepitus et luctamen obloquentium feram? Quod autem tunica curas sollicitudinesque significet, ostendit Dominus cum dicit: »Qui in tecto est, non  descendat tollere tunicam suam ,« quod est aperte dicere: Qui sublimi contemplationis arce subnititur nequaquam descendat, ut iterum secularis negotii occupationibus implicetur. »Laui pedes meos, quomodo inquinabo illos?«  id est, gressus mei operis ab aspersione terreni pulueris dignis penitentie fletibus ablui, quo pacto iam potero, nisi quibus assueta sum, celestia meditari? uerumtamen postponit contemplationis requiem et ad feruorem obedientie intrinsecus accensa mox perhibet, dicens: »Dilectus meus misit manum suam per foramen et uenter meus intremuit ad tactum eius .« Dilectus plane manum per foramen mittit et uentrem tangit, cum occulta Conditor inspiratione cor uisitat atque ad agonem  certaminis et sancti laboris inflammat. Nam quod uenter cor significet, ostendit propheta cum dicit: »uentrem meum doleo ;« quod profecto quid esset aperit, cum subiungit: »Sensus cordis mei dissipati sunt. Surrexi, ut aperirem dilecto meo .« Surgit, ut aperiat, quia promptissimo animo humiliter obediens calcat propriam, ut totis uiribus uoluntatem impleat mens sancta diuinam.



CAPUT XuI. In epistola ad Blancam et in sermone de SS. Flora et Lucilla.

»Dilectus meus candidus et rubicundus, electus ex millibus; caput eius aurum optimum .« Dilectus siquidem candidus uirginitate, rubicundus est passione. Candidus, quia dicit: »Ego lilium conuallium  ;« rubicundus, de quo Ioannes dicit: »Quia lauit nos a peccatis nostris in sanguine suo .« Electus ex millibus, quia ex omnium sanctorum multitudine solus est, qui dignus fuit audire: »Hic est Filius meus dilectus, in quo mihi bene complacui .« De quo et Salomon 242: »uirum inquit, de mille unum reperi .« Millenarius quippe numerus totius humani generis est intelligenda perfectio, in quo Saluator tanquam passer est unicus in edificio: »Caput eius aurum optimum;« quia »caput Christi Deus ;« qui nimirum sicut aurum metallis, ita, licet incomparabiliter omnibus supereminei creaturis.



CAPUT XuII.


»Oculi eius sicut columbe super riuos aquarum, que lacte sunt lote, et resident iuxta fluenta plenissima .« Sancti quippe doctores Ecclesie iuxta fluenta plenissima resident Scripturarum, ex quibus nimirum exuberantem ipsi uere sapientie gurgitem hauriunt, et auditoribus suis mysterii celestis arcana transfundunt.



CAPUT XuIII. In sermone de S. Ioanne apostolo et euangelista.

»uenter eius eburneus, distinctus sapphiris .« In membris nempe humani corporis, uix aliquid uentre fragilius siue tenerius inuenitur; ideoque per uentrem, recte fragilitas in Christo assumpte humanitatis accipitur. Ebur autem os est elephantis,  quod uidelicet animal fertur esse castissimum frigidissimeque nature. uenter ergo sponsi eburneus est, quia suscepta Redemptoris humanitas ab omni peccatorum contagio casta prorsus et inuiolata permansit. Siquidem »peccatum non fecit, nec dolus inuentus est in ore eius .« Sapphirus autem lapis est sereni celi colorem habens. Unde et in uisione Domini dicitur: »Erat sub pedibus eius quasi opus lapidis sapphiri, et quasi celum cum serenum est .« Per sapphiros ergo opera diuinitatis intelliguntur, que in carne Dominus ostendebat. uenter ergo sponsi distinctus erat sapphiris, quia Christi humanitas diuinis uirtutibus refulgebat. Nec plenus esse sapphiris dicitur, sed distinctus; ita uidelicet ut inter  sapphiros candor eboris appareret, quia sic Dominus ex parte assumpti hominis operabatur humana, ut aliquando nichilominus ex parte deitatis ostenderet et diuina. Nam esurire, flere, postremo crucifigi et mori, humanitatis erant opera; miracula uero facere, et non solum alios, sed semetipsum etiam a mortuis suscitare euidentissima erant diuinitatis indicia.



CAPUT XIX.

»Guttur illius suauissimum ,« quia suorum melliflua suauitate uerborum mentes audientium obdulcantur. »Quam dulcia, inquit, faucibus meis eloquia tua; super mel et fauum ori meo!«  Totus etiam desiderabilis; quia in eo, testante Petro, desiderant angeli prospicere  :« uel quia humanitatis eius omne mysterium, desiderium accendit in mentibus electorum; ut eos uidelicet non modo resurrectionis gloria prouocet, sed ad imitationis exemplum ipsa quoque ignominia passionis inuitet. Desiderabilis est, quia preclarus atque conspicuus est in singulari natiuitate, in uiuifica morte, in gloriosa 243 resurrectione, in triumphali ascensione; desiderabilis est dum loquitur, dum mirabilia operetur.



CAPUT XX. In homilia de natiuitate B. uirginis Marie.

»Descendi in hortum nucum, ut uiderem poma conuallium, et inspicerem si floruisset uinea et germinassent mala punica .« Malum quippe  punicum amaro quidem cortice tegitur, sed dulcis in eius granulis suauitas occultatur. Sunt autem nonnulli, qui dum per afflictionis amaritudinem crucem Christi assidue patiuntur in corpore, dulcedine contemplationis intime reficiuntur in mente. Mala ergo sponsi uinea germinat, quia tales parere sancta Ecclesia nunquam cessat. De hac eadem uinea in eisdem Canticis sponsa ad sponsum loquitur, dicens: »Mane surgamus ad uineam, uideamus si floruit uinea, si flores fructus parturiunt, si floruerunt mala punica .« Huius uinee ille uindemiator exstitit, qui in torculari passionis sue pressus, mysticos nobis diuini eloquii sensus aperuit, et uino nos euangelice gratie propinauit. De quo uidelicet uino sponse uoce ad sponsum  iterum dicitur: »Guttur tuum sicut uinum optimum, dignum dilecto meo ad potandum .«



CAPUT XXI. In sermone de S. Marco euangelista.

»Nesciui; anima mea conturbauit me propter quadrigas Aminadab .« uox est Synagoge que, uidens tantam sancte Ecclesie gratiam esse collatam, dolet se tardius recepisse fidem, eo quod Euangelii non agnouerit ueritatem. Aminadab autem abnepos Iude fuisse cognoscitur; qui in genealogia Domini cum patribus numeratur. Interpretatur autem Aminadab populi mei spontaneus; ideoque non incongrue significat Christum, qui populi sui spontaneus fuit, quia, cum Deus esset, sponte factus est homo; qui enim non necessitate, sed sola bonitate  nos condidit propria nichilominus uoluntate redemit. Unde et Iacobus ait: »uoluntarie genuit nos uerbo ueritatis .« Spontaneus ergo factus est populi sui, quia quem a se humana prauitas repulit, sola uoluntas diuine gratie redonauit. Quadriga uero Aminadab, Christi est Euangelium, concordissima quatuor euangelistarum diuersitate compactum. Quam sane quadrigam Christus auriga disponit et quadrifidam mundi machinam agillima predicationis celeritate percurrit, sicut per Psalmistam dicitur: »Qui emittit eloquium suum terre, uelociter currit sermo eius .« uidens ergo Synagoga repente gratiam Euangelice predicationis erumpere cunctasque mundi prouincias agiliter peruolare, subito turbata conqueritur quod sola in sua  perfidia, conuersis ad fidem gentibus, deseratur: »Nesciui, inquiens, turbauit me anima mea propter quadrigas Aminadad.«



244 CAPUT XXII.

»Umbilicus tuus crater tornatilis nunquam indigens poculis .« Umbilicus autem fragilissima pars corporis est. Quid ergo per Ecclesie designatur umbilicum, nisi cetus infirmorum atque debilium? Quid uero per craterem, nisi predicatorum intelligimus ordinem? Qui nimirum mentibus auditorum celestis doctrine uina propinant easque poculis sancte predicationis inebriant. Umbilicus ergo Ecclesie crateri merito comparatur, quia plerumque debilis et infirmus quilibet uas doctrine celestis  efficitur, qui non indiget poculis, quia celestis eloquii non desinit irriguus esse fluentis. Unde bene crater hic tornatilis dicitur; torno siquidem quis facilius operatur. Expeditius enim sepe atque in offense in sancta predicatione discurrunt, qui predicationis gratiam non suo studio, sed diuinitus acceperunt. Hanc predicationis gratiam uiris simplicibus, siue sanctis mulieribus tribuendam illa Samson uictoria figurauit, qua uidelicet mandibulam asini feruefactus arripiens, mille Philistinorum uiros occidit.



CAPUT XXIII.

»Come capitis tui, ut purpura regis iuncta canalibus .« Sicut per caput intelligimus mentem, ita per comas capitis non inconuenienter  accipimus cogitationes. Sicut enim capilli de uertice prodeunt, ita cogitationes ex mente procedunt. Purpureus uero color, quia sanguinis habet speciem, quid per mysterium, nisi Dominicam innuit passionem. Quid uero canales, nisi sanctorum significant mentes? Sicut enim in canalibus conchiliorum sanguis effunditur, ut in purpureum colorem lana uertatur, sic in sanctorum mentibus Dominice passionis cruor assidua meditatione recolitur, et ita quodammodo pia quelibet anima sanguine tingitur, ut eterni Regis purpuram imitetur. Hoc nimirum modo efficimur Saluatori nostro conformes, ut simus etiam merito postmodum coheredes.



CAPUT XXIu.

 »Quam pulchra es et decora, carissima, in deliciis; statura tua assimilata est palme .« Mens quippe sancta carissima in deliciis dicitur, quia, dum persecutionibus attrita foris affligitur, piis estuans desideriis suauitatis intime dulcedine recreatur. Cuius statura palme similis dicitur, quia sicut non uitiorum titillantium flatibus, ita nec persecutionum quarumlibet terroribus inclinatur; dumque eam persequentium rabies, uelut impactis minarum arietibus pulsat, illa fundamento inuicte fidei constanter innixa, reuera stans et supereminens, insuperabilis perseuerat. Nequaquam illi similis, cui per prophetam de malignis spiritibus dicitur: Quia, »humiliauerunt te et dixerunt anime tue: Incuruare ut transeam ;« sed illud  potius seruans, quod filiis Isrel Dominus ait: »Ego sum Dominus Deus, 245 qui eripui uos de ergastulo Aegyptiorum, ut incederetis recti.« Et quoniam palma solet manum ornare uictricem, recte sancta et insuperabilis anima palme esse similis perhibetur, quia per omnem sui certaminis cursum peracte uictorie premium meditatur, atque idcirco floccipendit omne quod in infirmis tolerat, quia erecta uelut palma, id quod in celestibus aspicit, firmiter sperat.



CAPUT XXu. In sermone de inuentione S. crucis.

»Dixi, inquit ad sponsam sponsus: Ascendam in palmam et apprehendam fructus eius, et erunt ubera  tua, sicut botri uinee; odores tui, sicut malorum; guttur tuum, sicut uinum optimum .« Fructus nempe crucis omnes electi sunt. Ascendit igitur Dominus in palmam et apprehendit fructus eius, quia mox ut in cruce pro nostra salute pependit, omnes electos ad semetipsum per amoris desiderium traxit. Et tunc sancta Ecclesia per duorum Testamentorum ubera spiritualis cepit letitie uina diffluere, atque odorem celestis concupiscentie humanarum mentium naribus inspirare; ut incitata ad sequendum, mens nostra sibi gratulans dicat: »Trahe me post te, curremus in odorem unguentorum tuorum .



CAPUT XXuI.

»Sub arbore malo suscitaui te .« Cum  dilecte sue sponsus premisisset: »Sub arbore malo suscitaui te:« consequenter adiunxit: »Pone me ut signaculum super cor tuum, ut signaculum super brachium tuum ;« ac si dicat: Quia ego te in tantum dilexi, ut per mortem crucis te mortuam suscitarem, tu etiam me alterutrum dilige, meque interius non modo cogitationibus sed et operibus, uelut integri atque perfecti amoris signaculum pone. Nam arborem malum debemus Dominicam crucem accipere; cui uidelicet arbori ipsum alibi Christum comparat, dicens: »Sicut malus inter ligna siluarum, sic dilectus meus inter filios .« Arbor ergo mali crux est Christi, per quam suscitata est anima, a mortis scilicet eterne uinculis absoluta. »Pone me, inquit, ut signaculum  super cor tuum, ut signaculum super brachium tuum .« 246 Quid per cor, nisi cogitationem? Quid per brachium, nisi operis debemus intelligere fortitudinem? Christum ergo tanquam signaculum cordi nostro debemus imprimere, ut nulla hec ualeat hostilis irruptio uiolare. Christum etiam operibus nostris debemus insculpere, ut, per omne quod agimus, crucifixi nos preceptoris discipulos demonstremus.



CAPUT XXuII. In epistola ad Blancam, et in sermone de sancto Cassiano.


»Pone me ut signaculum super cor tuum, ut signaculum super brachium tuum .« Sepe nos ob rei memoriam, quam obliuioni tradere nolumus, digito nostro, uel brachio signum aliquod innodamus, ut, dum signum frequenter attenditur, res, quam intercidere potuisset obliuio, iugiter in memoria teneatur. Quisquis autem Christum quasi amat, sed operari bona dissimulat, iam quodammodo sponsum super cor signaculum posuit. Quisquis uero bonis operibus uidetur intentus, sed a diuini amoris torpet incendio frigidus, iam iste sanctitatis imaginem  super brachium posuit, sed adhuc in corde Christi signaculum non expressit. Ut ergo sancta anima Christi charactere utrobique signetur, eum in corde suo signaculum ponat, ut amoris eius facibus medullitus inardescat. Ponat etiam consequenter in brachio, ut piis operibus ualenter insistat. Signaculum Paulus in corpore suo uelut in brachio Iesum posuerat, cum dicebat: »Ego stigmata Iesu in corpore meo porto .« Signaculum super cor posuerat, cum alibi gratulabundus aiebat: »Mihi autem absit gloriari, nisi in cruce Domini nostri Iesu Christi, per quem mihi mundus crucifixus est et ego mundo .« Cuius sane stigmata expressa gerebat in corpore, eius se signaculum habere gloriabatur in mente. Porro autem et ipse celestis Sponsus electum quemque suum sibi signaculum  ponit eumque grata uice tanquam ne de memoria deleatur, attendit: Iuxta quod Zorobabel duci Iudee pollicetur, dicens: »In illa die suscipiam te, Zorobabel serue meus, et ponam te sicut signaculum in conspectu meo .« Et contra de quodam reprobo rege Dominus dicit: »Si fuerit Iechonias annulus dexter in manu mea, inde euellam eum .«


Expliciunt testimonia de Canticis canticorum.



INCIPIUNT CAPITULA LIBRI SAPIENTIAE.


    1. Quod benignus est spiritus sapientie.
    2. Dum medium silentium tenerent omnia.




Expliciunt capitula.



247 INCIPIUNT TESTIMONIA LIBRI SAPIENTIAE.



CAPUT PRIMUM. In libro GRATISSIMO.


»Benignus est enim Spiritus sapientie, et non liberabit maledictum a labiis suis .« Benignus namque Spiritus sanctus congrue dicitur, quia mala merentibus bona retribuit, et dignis supplicio gratie sue munus impertit. Quis autem hoc loco maledicti nomine, nisi Redemptor noster debet intelligi, qui ut nos a maledictionis uinculo solueret, ipse non respuit maledictionibus subiacere? Unde et Paulus dicit: »Christus, inquit, nos redemit de maledicto legis, factus pro nobis maledictum quia  scriptum est: Maledictus omnis qui pendet in ligno , ut in gentibus benedictio Abrahe fieret in Christo Iesu, ut pollicitationem Spiritus accipiamus per fidem .« Benignus ergo Spiritus sanctus non liberauit maledictum a labiis suis, quia cuncta Dominice passionis mortisque supplicia, que de Christo per ora prophetarum ante predixerat, congruo tempore per exhibitionem operum efficaciter adimpleuit. Tunc enim quodammodo a suis cum labiis liberaret, si quod de illo propheticis enuntiaret oraculis, per rerum ordinem non impleuisset. Ubi notandum quam profunde, quam mystice simul  congruat doctoris utriusque sententia. Quod enim unus dixit quia Spiritus non liberabit maledictum a labiis suis, hoc est, quod alter asseruit, ut pollicitationem Spiritus accipiamus per fidem; atque ut ostendat uir Sapiens, de quo maledicto loqueretur, premissa sententia protinus addidit: »Quoniam renum illius testis est Deus, et cordis illius scrutator est uerus et lingue illius auditor .« Quia enim Patris et Filii inseparabilis et cessentialis est unitas, renum Filii testis et cordis eius scrutator iure Pater asseritur, cuius nimirum uirtus et sapientia ipse Filius nulla ab eo creditur inequalitate diuersus, nulla probatur adiunctione semotus. Lingue etiam illius auditor est, sicut ipse testatur: »Pater, inquit, gratias ago tibi, quoniam audisti me,  ego autem sciebam, quia semper me audis .« Idcirco igitur spiritus non liberauit maledictum a labiis suis, quia Deus testis atque scrutator est cordis illius et lingue auditor. Ac si patenter diceret: Ideo Dei Filius passionis supplicia pertulit, quia ipse Filius, cui cum Patre et eodem 248 Spiritu sancto una uoluntas, una est prouidentia, id fieri pro humani generis salute decreuit. De quo nimirum Apostolus: »Qui dilexit me, inquit, tradidit semetipsum pro me .«



CAPUT II. In sermone secundo de S. Bartholomeo apostolo.

»Dum medium silentium tenerent omnia et nox in suo cursu medium iter haberet, omnipotens sermo tuus, Domine, de celo a regalibus sedibus uenit  .« In aduentu quippe Domini medium silentium omnia continebant, quia iam prophete cessauerant, et nondum apostoli ad predicandum  noue fidei gratiam ueniebant. In quodam plane mundus meditullio consistebat, dum et prophetarum nequaquam oracula superessent et apostolica nondum predicatio coruscaret. Quo autem hic per nox intelligitur, nisi diabolus, qui auctor est tenebrarum? Qui nimirum quodammodo tunc ambulat, cum non facile ualet implere quod optat; tunc uero currit, cum malitie sue uota absque ullo contradictionis obstaculo perficit, et non iam uie marginem, sed medium iter tenet, dum nichil sibi uidet occurrere quod sui cursus impetum ualeat retardare. Cum igitur sub tam noxio mundus silentio conticesceret, et hec ad perdendos homines occasio diabolum uocaret, ille non modo medium iter habebat, sed et currebat, quia quidquid nequitie sue mente concepeperat  efficaciter adimplebat. Nam et cuncta iam Romanum occupabat imperium, et necesse erat eos, qui legem Dei eatenus saltem utcunque tenuerant, iam subesse legibus paganorum. Sub hoc igitur pereuntis mundi silentio sermo Domini a regalibus sedibus uenit, quia de pectoribus apostolicis, que Regis eterni ueraciter sedes sunt, uerbum euangelice predicationis erupit. Ipsi quippe regales sunt sedes quas Deus inhabitat, ipsi reges et Patres Ecclesie, sicut dicitur: »Omnis gloria eius filie regum ab intus .« Isti sane reges armati gladio spiritus, quod est uerbum Dei , debellarunt principem mundi. De quo nimirum apostolorum gladio legitur: »Durus debellator in mediam exterminii terram prosiliuit, gladius acutus  insimulatum imperium tuum portans, et stans repleuit omnia morte, et usque ad celum attingebat stans in terra .«


 Expliciunt testimonia de libro Sapientie.



INCIPIT CAPITULUM DE LIBRO ECCLESIASTICI.



CAPUT UNICUM. In sermone secundo de S. Mattheo apostolo et euangelista.


»Legem mandauit Moyses in preceptis iustitiarum, et hereditatem domui Iacob et Isrel promissiones .« Ut autem in his uerbis non diutius immoremur, lex ista, que hereditas promissionis dicitur sanctum est Euangelium, quod quidem antiquis Patribus est promissum, nobis autem hereditario  iure, Christo ueniente, collatum; ubi presto subiungitur: »Posuit Dauid puero suo excitare regem ex ipso 249 fortissimum in throno honoris sedentem in sempiternum. Qui implet quasi Phison sapientiam, et sicut Tigris in diebus nouorum; qui adimplet quasi Euphrates sensum; qui multiplicat quasi Iordanis in tempore messis; qui mittit disciplinam sicut lucem, et assistens quasi Geon in die uindemie .« Hec itaque, fratres mei, tam lucide, tam aperte de Christo et sanctis euangelistis dicta sunt ut ad hoc insinuandum exponi non egeant, sed  dum in sanctis ac mysticis uerbis uindemie nomen auditis, qui ex temporis occasione terrenas uindemias pre manibus habetis, debet a circumstantibus ad interiora recurrere, et spiritualem uindemiam sanctam uestra prudentia cogitare. Ait enim in fine sententie: »Qui mittit disciplinam sicut 250 lucem, et assistens quasi Geon in die uindemie .« Quis est ille, qui mittit disciplinam sicut lucem, nisi is qui, post uelatam faciem Moysi, possesso  tenebris mundo, radiantem Euangelii sui ingerit claritatem? Assistit itaque quasi Geon, de quo et per Prophetam dicitur: »Dominus Deus noster fluuius gloriosius exsiliens in terram sitientem .« Que est autem uinea, cui quasi Geon assistit, et predicationis sue madoribus irrigare non desinit, nisi illa de qua per Prophetam dicitur: »uinea autem Domini Sabaoth domus Isrel est?«  Hanc uineam de Aegypto uetuste legis Dominus transtulit, et ad terram Euangelii, que mel et lac manat, induxit.


 Expliciunt testimonia de libro Ecclesiastici.



INCIPIUNT CAPITULA LIBRI ISAIAE PROPHETAE.


    1. De eo quod dicitur: Et conflabunt gladios suos in uomeres et lanceas suas in falces.
    2. Quod dies Domini sit super omne superbum.
    3. Quod Seraphim, senas alas habentes, uolabant ante faciem Dei.
    4. Lateres ceciderunt, sed quadris lapidimus edificabimus.
    5. Ponam super his, qui fuerunt de Moab, Leonem. Emitte Agnum, Domine, Dominatorem terre, de petra deserti ad montem filie Sion.
    6. Quod uisio omnium erit, sicut uerba libri signati.
    7. Glorificabit me bestia agri, dracones et struthiones, quia dedi in deserto aquas.
    8. Propter scelus populi mei percussi eum, et dabit impium pro sepultura et diuitem pro morte sua.
    9. Quis est iste qui uenit de Edom tinctis uestibus de Bosra?
    10. Nunquid ego, qui alios parere facio, ipse non pariam, dicit Dominus?




Expliciunt capitula.



INCIPIUNT TESTIMONIA.



CAPUT PRIMUM.


»Et conflabunt gladios suos in uomeres et tanceas suas in falces .« Impatientibus sane correptiones quasi gladii sunt, sed si uolunt ut hi gladii uertantur in falces, hirsuta uitiorum suorum dumeta, quibus horrent, permutantur in messes. Unde propheta cum premisisset de Saluatore nostro »quia iudicabit gentes et arguet populos multos:« protinus addidit: »Et conflabunt gladios suos in uomeres et lanceas suas in falces .« Nimirum congruus ordo, dum primo quidem peccator arguitur, deinde et gladii in uomeres et lancee conflantur in falces. Nam dum impatiens quispiam per disciplinam mitior factus tanquam planus ager increpationis cultro proscinditur, deinde suaui semine  sancte predicationis aspergitur, et sic demum fecunda bonorum operum fruge uestitur, huic scilicet et gladii facti sunt uomeres et lancee conuertuntur in falces; quia qui reprehendi prius tanquam gladio percuti deputabat, nunc et uomerem sacre doctrine libenter sustinet, ut fruges ferat et falcem superne messionis exspectat, ut horrei celestis promptuarium repleat.



CAPUT II. In epistola ad Blancam.

»Dies Domini super omnem superbum et excelsum, super omnem arrogantem et humiliabitur, et super omnes cedros Libani sublimes et erectas, et super omnes quercus Basan, et super omnes montes  excelsos, et super omnes colles eleuatos, et super omnem turrem excelsam, et super omnem murum munitum, et super omnes naues Tharsis et super omne quod pulchrum uisu est .« Ex rebus insensibilibus dies diuini iudicii dicitur imminere, sed per figuras rerum ratione carentium, stoliditas intelligitur hominum reproborum. Cedri quippe Libani sublimes et erecte, potentes sunt huius seculi, per excellentiam quidem terrene sublimitatis elati, sed bonorum operum fructibus infecundi. Quercus autem fructus quidem proferunt, sed non quibus homo reficitur, sed unde sues aluntur. Sues autem immundi intelligendi sunt spiritus, qui spurcis sordentium hominum saginantur. Porro montes excelsi  et colles eleuati, superbi quique sunt, quasi per aggestum tumide cogitationis in alta 251 porrecti, sed frumento, quo ualles abundant , cunctisque spiritualium studiorum frugibus alieni. Iam uero turris excelsa et murus munitus illos insinuat qui, cum peccatores sint, in quodam se uelut innocentie arce constituunt seseque defensionis clypeo contegentes reprehensorum suorum iacula ad se pertingere non permittunt. Tharsis autem exploratio gaudii dicitur; quisquis enim in hoc seculo, unde gaudere possit, explorat, huic superueniens dies Domini, quibus perpetualiter amarescat, meroris atque tristitie molestias irrogat. uenit etiam dies Domini, non super omne quod pulchrum est, sed super omne quod uisu pulchrum est, quia in die  diuini iudicii pondere premitur qui intrinsecus quidem uitiorum latenter ingruentium deformitate confunditur; foris autem quadam adumbrate uirtutis, uel potius honestatis pulchritudine palliatur.



CAPUT III. Ad Oldericum, episcopum Firminum.

Quecunque humana mens sano uiget fulta consilio, si se subtiliter et solerter inquirit, uix in se suis facultatibus inuenit, unde merito sperare preconium possit. Mortalis quippe conditio undique coarctata atque constricta, quid nouit unde possit extolli? Quis enim sciat quid in eternitate fuerit, antequam Deus hunc conderet mundum? Sed cum ignoret quid fuerit ante mundi principium, nouit forsitan quid post eius terminum sit futurum; utrum  scilicet in ministerio sui cursus ulterius astra deseruiant, et utrumne, post ea que nunc sunt alia rursus elementa succedant. Unde et Seraphim illa, que Isaias propheta in conspectu Domini stare conspexit, senas alas habuisse describit: »Duabus, inquit, uelabant faciem, et duabus uelabant pedes, et duabus uolabant .« uelabant porro faciem, siue pedes, non suos, sed utique Dei. Et quid per faciem Dei, nisi mundi principium? quid per pedes, nisi eiusdem mundi finis debet intelligi? Alarum ergo seraphim et plures sunt que uelant et pauce que uolant, quia ex diuinorum operum celsitudine cum perpauca ad nostram permittantur aduolare notitiam, plurima in thesauris secretorum celestium seruantur occulta. Nam quod  funditus ignoremus quid ante mundi principium fuerit et quid iam post consummationem iam sit futurum, idem perhibet Isaias: »Priora, inquit, annuntiate mihi et nouissima que futura sunt, et dicam quia dii estis .« De mediis autem pauca utcunque cognoscimus, que ex Scripturarum attestatione nobis panduntur. Porro autem et in his ipsis quantam notitie patiamur inopiam, qui sapientissimus inter homines exstitit, non erubuit confiteri. Ait enim Salomon: »Sunt iusti et sapientes, quorum opera in manu Domini; et tamen nescit homo utrum amore an odio dignus sit, sed omnia in futurum seruantur incerta .« Ubi notandum quia cum iustos dicat et sapientes, qui nimirum debuerant subtilius nosse, ipsos etiam perhibet que futura sunt ignorare.



252 CAPUT Iu. In epistola ad Hermisindim, quod edificium humane superbie cito destruitur.


Qui, contempta terrene conuersationis concupiscentieque structura spiritualis edificii fabricam construunt, hi quasi lateres in lapidem uertunt; et non in arena mundane spei, sed in petra fidei, que Christus est, atria nunquam lapsura constituunt. Unde per Isaiam dicitur: »Lateres ceciderunt, sed quadris lapidibus edificabimus; sycomoros succiderunt, sed cedros immutabimus .« Lateribus quippe candentibus et lapidibus quadris edificat quisquis uitiorum uoluptatumque lasciuiam districtioris uite rigore castigat, qui legem carnis lege  spiritus superat, qui fortitudinem corporis animi uirtute demutat. Unde rursus per Isaiam dicitur: »Qui confidunt in Domino mutabunt fortitudinem .« Nam dum non assument, sed mutabunt, dixit, patenter innotuit, aliam esse fortitudinem, que deponitur, aliam, que nouiter inchoatur. Hinc electis per Psalmistam dicitur: »uiriliter agite et confortetur cor uestrum, omnes qui speratis in Domino .« Hinc Salomon ait: »En lectulum Salomonis sexaginta fortes ambiunt ex fortissimis Isrel .«



CAPUT u. In libro contra Iudeos.

Isaias perhibens testimonium de Christo: »Ponam, inquit, super his qui fuerunt de Moab leonem, et  reliquis terre. Emitte Agnum, Domine, dominatorem terre de petra deserti ad montem filie Sion .« De hac enim gente Moabitarum egressus est Agnus immaculatus, qui tollit peccata mundi, qui dominatur in orbe terrarum. Nam qui leo propter fortitudinem dicitur, ipse agnus propter mansuetudinem perhibetur. Petra autem deserti Ruth intelligitur, que deserta prioris morte coniugis, Obed de Booz genuit ; de quorum Christus stirpe descendit.



CAPUT uI. In sermone de S. Luca euangelista.

»Et erit uobis uisio omnium sicut uerba libri signati, quem cum dederint scienti litteras, dicent:  Lege istum; et respondet: Non possum; signatus est enim .« Quis enim est liber ille signatus, nisi sanctum Euangelium mysticis figuram sententiis obuolutum et ab humane mentis intelligentia procul arcana quadam profunditate remotum? Hic profecto liber ille est, de quo Ioannes ait: »uidi in dextra sedentis super thronum librum scriptum intus et foris, signatum sigillis septem .« Que sunt autem sigilla, quibus liber euangelicus obsignatus dicitur, nisi septem illa sacramenta, quibus utique totus ordo Dominice dispensationis impletur, uidelicet incarnatio Domini, 253 natiuitas, passio, resurrectio, ad celos ascensio, deinde iudicium, postremo regnum? His itaque sigillis liber euangelicus ita signatus est, ut nisi  eum Christus aperuisset cuilibet omnino patere non posset. Unde subiungitur: »Ecce uicit leo de tribu Iuda, radix Dauid, aperire librum, et soluere septem signacula eius .«



CAPUT uII. In eadem epistola.

»Glorificabit me bestia agri, dracones et struthiones, quia dedi in deserto aquas, flumina in inuio; ut darem potum populo meo, electo meo .« Quid enim bestia designat agri, nisi gentilitatem utique rationis expertem? Quid per dracones, nisi malitiosi? Quid uero per struthiones, qui pennati sunt, sed uolare nequeunt, nisi hypocrite figurantur? He ergo bestie Deum glorificant, dum Christus gentili populo, qui desertus erat et inuius,  exuberantis Euangelii uerba propinat. Scyphus itaque euangelice predicationis in Beniamin datus est Paulo, ut ipse desertum gentilitatis specialiter excolat et ariditatem eius largo sancte predicationis imbre perfundat. De quo scilicet imbre scriptum est: »Qui operit celum nubibus et parat terre pluuiam .«



CAPUT uIII. In epistola ad Albericum card., de decem questionibus.

Illud etiam Isaie, quod tibi petis exponi: »Propter scelus populi mei percussi eum, et dabit impium pro sepultura et diuitem pro morte sua ;« ut nobis uidetur tale est: Pater omnipotens Filium propter populi sui peccata percussit, quia  illum, ut nostra peccata deleret, crucis patibulum subire constituit. Ad hoc enim est Filius a Patre traditus, ut seruus fieret absolutus, sicut et Apostolus: »Qui proprio, inquit, Filio non pepercit, sed pro nobis omnibus tradidit illum .« Ad hoc innocens uulneribus est percussus, ut peccator exsultet a suorum uulnerum liuore sanatus. Sicut per eumdem Isaiam dicitur: »Ipse autem uulneratus est propter iniquitates nostras, attritus est propter scelera nostra, cuius liuore sanati sumus .« Sed Redemptor noster pro duobus populis, gentili uidelicet et Iudaico pati dignatus est, quorum alter impius, alter diues merito dicebatur. Et gentilis quidem populus impius erat; quia idolis  seruiens, pietatem diuini cultus ignorabat. Hec autem pietas Grece dicitur . Iudaicus uero populus diues exstiterat, quia dum Sabbata, circumcisionem, neomenias omnesque ceremonias diuine legis accepit, tanquam copiosis thesauri celestis diuitiis abundauit. Quibus exuberare diuitiis Corinthios iam conuersus Paulus exsultabat, cum diceret: »Gratias ago Deo meo semper pro uobis in gratia Dei, que data est uobis in Christo Iesu, quia in omnibus diuites facti estis in illo, 254 in omni uerbo et in omni scientia, ita ut nichil uobis desit in ulla gratia .« Saluator ergo noster pro morte, quam in se suscepit, duos de morte resuscitatos Patri populos reddidit: Gentilem scilicet, qui demonibus olim impie seruiebat, et Iudaicum,  qui, quamuis occidentem litteram tenens et uiuificantem spiritum nesciens, diuine tamen legis diuitias possidebat.



CAPUT IX. In homilia de natiuitate S. Marie uirginis.

»Quis est iste, qui uenit de Edom, tinctis uestibus de Bosra?« Et paulo post: »Quare ergo rubrum est indumentum tuum, et uestimentum tuum sicut calcantium in torculari?«  Indumentum quippe Christi nichil est aliud, nisi corpus quod sumpsit ex domina et uirgine Maria. Nec tamen aliud est uestimentum eius atque aliud ipse. Nam nostrum quoque uestimentum caro dicitur, sed tamen ipsi nos sumus caro, qua uestimur. De quo uestimento per Ioannem dicitur: »Habebat in uestimento  et in femore suo scriptum: Rex regum et Dominus dominantium .« Per femur quippe propagatio carnis fit. Qui ergo per propaginem  generis humani in mundum nunc uenit ex uirgine, et per incarnationis sue mysterium, qui Rex esset et Dominus cunctis gentibus indicauit, in uestimento et femore scriptum habuit: »Rex regum et Dominus dominantium.« Unde enim mundo innotuit, ibi scientiam sue maiestatis inscripsit. Hoc autem indumentum rubrum prophete apparuit, quia Redemptor noster proprium pro redemptione nostra sanguinem fudit. Cui ipse respondit: »Torcular calcaui solus et de gentibus non est uir mecum .« Solus enim torcular, in quo calcatus est, calcauit, quia sua potentia eam quam sustinuit passionem uicit. Nam qui usque ad mortem crucis patibulum pertulit, de morte ipsa cum gloria resurrexit. Bene autem dicitur: »Et de gentibus non est  uir mecum ;« quia ii, pro quibus pati uenerat, passionis eius esse participes debebant; qui pro eo, quod necdum crediderant, de ipsis in resurrectione conqueritur quorum uita in eius morte querebatur.



CAPUT X. In epistola ad Cunibertum episcopum Taurinensem, de incontinentia clericorum.

In pastoribus quidem inutilis esse castitas iure decernitur, que se sic exhibet sterilem, ut aliam non pariat castitatem, presertim cum ipse Deus omnipotens per Isaiam: »Nunquid ego, qui alios parere facio, ipse non pariam, dicit Dominus?«  Ubi notandum quia dum, non alias, sed alios parere facio, dicat, uirorum potius ac pastorum Ecclesie fetus exspectat. Malus autem pastor  cum eodem propheta potest lugendo cantare: »Non parturiui, et non peperi, et non enutriui iuuenes, nec ad incrementum perduxi uirgines .«


 Expliciunt testimonia Isaie.



255-256 INCIPIUNT CAPITULA IEREMIAE.


    1. De occisione, quam Dominus minatur Hierusalem, quia dereliquerunt eum.
    2. Precepit Dominus Ieremie, ut uadat ad Euphratem, et abscondat ibi in foramine petre lumbare quo erat precinctus.
    3. De eo quod dicitur: Quod perdix fouit, que non peperit: fecit diuitias, et non in iudicio, in dimidio dierum suorum relinquet eas.
    4. Quod Dominus ait per Ieremiam: Nunquid non uerba mea sunt quasi ignis, dicit Dominus, et quasi malleus conterens petram?
    5. Quod intentat Dominus habitatoribus Hierusalem gladium, et famem, et pestem: eo quod non audierint prophetas quos miserat ad eos.
    6. Quod dum Ieremias de puteo in quem proiectus fuerat, leuatur, funes et ueteres pannos ad eum deponunt.
    7. Maledictus qui prohibet gladium suum a sanguine.
    8. Inebriauit me absinthio.
    9. Ex ore Altissimi non exierunt nec bona, nec mala.
    10. Filii Agar, qui exquisierunt prudentiam, que de terra est, uiam sapientie.




Expliciunt capitula Ieremie.



INCIPIUNT TESTIMONIA.



CAPUT PRIMUM. In epistola ad P. archipresbyterum, ubi loquitur de anime egressione a corpore.


»Ecce ego conuocabo omnes cognationes regnorum aquilonis, ait Dominus; et uenient, et ponent unusquisque solium suum in introitu portarum Hierusalem, et super omnes muros eius in circuitu, et super uniuersas urbes Iuda; et loquar iudicia mea  cum eis super omni malitia eorum qui dereliquerunt me .« Que profecto uerba, si preter illos terrene Hierusalem ciues ad alios non respicerent, nequaquam hodie in sancta Ecclesia resonarent. Que sunt igitur ille cognationes regnorum aquilonis, nisi malignorum spirituum multitudines, in frigidis adeo mentibus superbe regnantes? Hi solium suum unusquisque in introitu portarum Hierusalem  ponunt, cum egredientem de corpore infelicem animam, circumposita, ne libera prodeat, obsidione custodiunt, ut eam secum nunc ad ignis supplicium pertrahant, in cuius antea frigida mente regnabant. O quam luctuosa, quam lugubris est sera et infructuosa illa penitentia, cum peccatrix anima iam incipiens carnis carcere, quo inclusa tenebatur, absolui, respicit post se, dirigit oculos ante se! uidet post se uelut angustissimum atque breuissimum stadium uite mortalis emensum, uidet ante se interminabilium longitudinem seculorum. Perpendit quasi momentum temporis celeriter aduolasse, quod uixit; contemplatur infinitam prolixitatem temporum instare quam incipit. Id enim breuissimum quod est, uelut in puncto, transcurrit: huic autem uie  quam nunc ingreditur nullus omnino finis occurrit.



CAPUT II. In epistola ad P. archipresbyterum, de incontinentia clericorum.

»uade, inquit Dominus ad Ieremiam, et posside tibi lumbare lineum, et pones illud super lumbos tuos .« De quo et paulo post: »Surgens, inquit, uade ad Euphratem, et absconde illud ibi in foramine petre.« Quod cum fecisset, et in Euphrate, sicut iussus fuerat, abscondisset, post plurimos dies ait Dominus ad eum: »Surge, et uade ad Euphratem, et tolle inde lumbare. Et abii, inquit, ad Euphratem, et tuli lumbare de loco ubi absconderam illud; et ecce computruerat, ita ut  nulli usui aptum esset. Et ait Dominus: Sic putrescere faciam superbiam Iuda, et superbiam Hierusalem multam, populum istum pessimum, qui nolunt audire uerba mea, et ambulant in prauitate cordis sui, et erunt sicut lumbare istud, quod nulli usui aptum est .« Quid hic Ieremie persona, nisi Dominum? Quid lumbare, nisi ordinem significat clericorum? Omnis Ecclesia uestis est Christi, de cuius sibi membris per prophetam dicitur: »Omnibus his uelut ornamento uestieris .« Sed sicut lumbare intimum est humano corpori et arctius adheret quam relique uestes, ita clericalis ordo familiarius diuinis agglutinatur obsequiis, quam ceteri homines; sicut illic de Isrelitico populo diuina uox ait: »Sicut enim adheret lumbare  ad lumbos uiri, sic agglutinaui mihi omnem domum Isrel, et omnem domum Iuda, ut esset mihi in populum, et in nomen, et in laudem, et in gloriam; et non audierunt .« Quibus, queso, tam apte, tam expresse, sicut clericis possunt ista congruere, qui nomen Dei, laudem et gloriam specialiter constituti sunt predicare? Sicut enim Isrel, et Iuda peculiaris erat populus Deo inter omnes gentes terre, ita nunc clerici specialiter adherent 257 Christo pre cunctis membris Ecclesie. Isti nempe sunt lumbare lineum arctiori diuino corpori familiaritate connexum. Linum siquidem laboriose peruenit ad candorem; et clerici modo litterarum studiis insudando, modo per interualla temporum  quibusdam gradibus ascendendo, difficile promouentur ad sacri ordinis dignitatem; alioquin si quis contentiosius astruat hoc iuxta Scripture seriem historialiter factum, nec spiritualiter intelligendum; quomodo Ieremias potuit inter innumerabiles Assyriorum Chaldeorumque nationes urbem Hierusalem constipatis agminibus obsidentes, lumbari precinctus exire, idque in Euphrate qui tam longe decurrit abscondere? Postmodum quoque profligato diuturni temporis cursu, quo pacto quasi securius rediit illudque putrefactum; sicut Scriptura testatur, inuenit, cum Hierusalem uidelicet fossa, uallo, castellis et tam crebra undique esset munitione circumdata? Nam cum aliquando idem propheta ad Anathoth uiculum suum in tertio milliario ab urbe  situm conaretur exire, in porta protinus capitur, ad principes trahitur, grauiter uerberatur et tanquam transfuga, siue patrie proditor in carcerem truditur . Quia ergo non consequitur ut intelligatur historialiter factum, constat procul dubio typice figure non deesse mysterium. Bene ergo per lumbare lineum, iuxta hec que superius dicta sunt, chorus exprimitur clericorum. Quod autem hoc lumbare in Euphrate, hoc est in aquoso loco, et in foramine petre, id est in obscuritate atque umbra poni iubetur, quid per hoc exprimitur nisi illa clericorum pars que sub uoluptatis umbra et in fluxu luxurie commoratur? De quorum duce in libro Iob Dominus dicit: Sub umbra dormit, in secreto calami, et locis humentibus. Protegunt umbre umbram  eius, circumdant eum salices torrentis ; atque ut ostendat quantum cum suis familiaribus in habitatione fluminis delectetur, protinus addidit: Ecce absorbebit fluuium, et non mirabitur: habet enim fiduciam, quod influat Iordanis in os eius. Quod autem dicitur fuisse positum in foramine petre, potest non inconuenienter intelligi intra septa Ecclesie. Quasi enim in foramine petre clerici recluduntur, dum intra Ecclesie limina suis excubare ministeriis sedula frequentatione iubentur. Lumbar ergo in humenti loco positum putruit; quia de his qui in luxurie fluxibus immorantur, propheta testatur: Computruerunt iumenta in stercore suo . Iumenta quippe in stercore suo computrescunt, dum quique carnales ac sordidi uitam suam in luxurie fetore  concludunt. Nulli enim usui aptum repertum est; quia et Dominus ait: Nemo mittens manum suam ad aratrum, et respiciens retro, aptus est regno Dei . Ac si aperte dicat: Quisquis dictante sui ordinis regula pudicitie semel arripit stiuam, si postmodum per ardorem libidinis oculos reflectit ad Sodomam; quia iam montana desperat, regno Dei se prorsus inutilem factum esse demonstrat. Ad instar ergo lumbaris in humecto loco positi clerici computrescunt, dum humidos crapula et ebrietate uentres ingurgitant, dum illuuie se libidinis et cenose luxurie fluentis inundant; sicque cunctis usibus redduntur inutiles; 258 quia quo magis uidentur in carne uirescere, eo deterius marcescentes  obsolescunt in squalentis anime feditate. De quibus in psalmo: »Corrupti sunt, inquit, et abominabiles facti sunt in uoluptatibus suis .«



CAPUT III. In epistola ad P. abbatem.

»Perdix fouit que non peperit; fecit diuitias, et non in iudicio, in dimidio dierum suorum relinquet eas, et in nouissimo suo erit insipiens .« Nempe saluo eo, ut de his qui alienos furantur alumnos hoc possit intelligi, uidetur tamen de totius auctore nequitie principaliter dici. Diabolus enim tanquam doctor in cathedra pestilentie super homines sibi magisterium usurpauit quos ipse non condidit, et errorem eos docendo quasi fouit quos creando non peperit. Fecit itaque diuitias, et non in  iudicio; quia dum rebus alieni iuris ditescere uoluit, equitatis iudicium temerauit; sed in dimidio dierum suorum relinquet eos. Diabolus enim quasi adhuc uiuit, dum eum ultimi iudicii gladius necdum transfodit. Nondum itaque mortuus suas diuitias iam relinquit; quoniam ad Creatorem suum genus humanum ex maxima parte iam rediit. In nouissimo autem suo erit insipiens, quem, sicut Apostolus ait: »Dominus iehsu interficiet spiritu oris sui, et destruet illustratione aduentus sui .« Et propheta: »Spiritu, inquit, labiorum suorum interficiet impium .« Homo igitur magistrum deserit abusiuum et redit ad proprium, cum nouum damnat errorem et ad sue reuertitur conditionis originem. Unde illic apte subiungitur: »Solium  glorie altitudinis a principio, locus sanctificationis nostre, exspectatio Isrel .« Deus itaque, qui est principium glorie, ipse est exspectatio Isrel; quoniam a quo genus humanum prodiit per conditionis reuertitur sacramentum. Qui ergo sedebat in solio glorie altitudinis a principio et hominem edocebat, ipse est exspectatio Isrel, ut in loco sanctificationis nostre, id est, in sancta Ecclesia eumdem hominem iterum doceat. Unde per Psalmistam dicitur: »Reminiscentur et conuertentur ad Dominum uniuersi fines terre, et adorabunt in conspectu eius omnes patrie gentium .« Quisquis ergo alienum tollit uiolata fide discipulum, Antichristi procul dubio imitatur exemplum. Et sicut ille, quod alienum est, more perdicis amittit; sic iste, quod  usurpatum est, equitatis interueniente iudicio non tenebit.



CAPUT Iu. In epistola ad cardinales episcopos.

Non sufficit, cum a diabolo raptus, ad Deum quisque pia deuotione conuertitur, nisi mox etiam a status sui duritia, quasi crebro sancte predicationis malleo conteratur. Unde per Ieremiam: »Nunquid non uerba mea sunt quasi ignis, dicit Dominus, et quasi malleus conterens petram?«  uerba quippe Domini quasi ignis sunt, quia frigus expellunt, 259 calorem mentibus ingerunt; malleus autem sunt, quoniam obstinationis et peruicacie duritiam molliunt.



CAPUT u. In epistola ad P. archipresbyterum, super egressione anime de corpore.


»Ecce, ait Dominus, mittam in eos  gladium, et famem, et pestem, et erunt in maledictionem, et stuporem, et in sibilum, et in opprobrium.« Cur sit hoc factum, aperit, cum subiungit: »Eo quod non audierint, inquit, uerba mea, que misi ad eos per seruos meos prophetas, de nocte consurgens et mittens .« Quod autem dicit, de nocte consurgens, mittendi sollicitudinem indicat et uelocitatem ut non in uerbi predicatoribus, sed in auditoribus potius torpor desidie ualeat inueniri. Cum itaque Deus omnipotens humano more hominibus loquens, de nocte consurrexisse  se ac per hoc quasi somnum se interrupisse conqueritur; quod nobis opprobrium ualet obiicere, si nobis in ultimo necessitatis periculo constitutis uelut hec permerito responderet: Ego propter uos, cum essem Creator, factus sum creatura; ego propter uos irrisiones et opprobria pertuli; crucem subii et cuncta que uobis debebantur tormenta percurri; uos tamen me non audistis et legis mee ceremonias et mandata spreuistis. Porro si illis improperabat seruos a se missos, quanto terribilius nobis improperabit semetipsum? Si illis somnum improperabat interruptum, quanto magis nobis ualet obiicere, se pro nobis mortuum ac sepultum? Non liberat Deus Iudeos uallantium hostium obsidione conclusos, quia destinatos ad se famulos contempserunt:  et quomodo Christianos audiet qui missa per Filium euangelica precepta spreuerunt? Nam qui non audit Deum, non auditur a Deo. Unum est quod mens cuiusque fidelis debet assidue et solerter attendere, et intra semetipsum sollicita semper inquisitione uersare: scilicet utrum placeat Deo quod egit et an in eius uita Deus uel operibus delectetur. Quid enim prodest quidquid faciat homo si hoc non placeat Deo? Sic de Dauid dicitur: »Quesiuit sibi Deus uirum iuxta cor suum .« Nam si nunc Conditor non delectatur in homine, homo postmodum delectari non poterit in Conditore. Unde legitur in uita Patrum: Quia cum falsus quidam famosus et magni nominis solitarius propinquaret ad exitum, tartareus ad eum spiritus  uenit qui tridentem igneum in manibus attulit; et ecce uox ad eum facta est: Sicut, inquit, anima ista uel una hora me in se requiescere non permisit, sic neque tu miserearis euellens eam. Tunc nequam spiritus tridentem igneum cordi morientis infixit, et animam eius, sicut erat iussus, euulsit.



260 CAPUT uI. In epistola ad fratres Sanuicini, ubi ad patientiam prouocat.

Duo sunt, que si uigilanter attendimus, facile uiolontorum quorumlibet insolentias iniuriarumque molestias superamus: precepta uidelicet et exempla. Quia et Scripture sancte nos ad penitentiam cohortantur; et electi quique quidquid a furiosis  diaboli membris inferri potuit equanimiter pertulerunt. Nam quod diuinis admonitionibus et precedentium exemplis adiuti, de profundo nobis illate tribulationis eripimur, recte Ieremia propheta de puteo prodeunte, signatur: »Proiecerant quippe eum, sicut Scriptura testatur, in lacum, in quo non erat aqua, sed lutum; qui postmodum, ut leuetur, funes ad eum, et panni ueteres deponuntur .« Quid enim funibus, nisi precepta Dominica figurantur? Que quia nos in mala operatione positos et conuinciunt et eripiunt, quasi ligant et trahunt, coarctant et leuant; sed ne ligatus his funibus dum trahitur, incidatur, simul etiam ueteres panni deponuntur: quia ne diuina precepta nos terreant, antiquorum Patrum nos exempla confortant,  ut ex eorum nos comparatione facere presumamus quod ex nostra imbecillitate formidamus. Si ergo nos de hoc profundo tribulantis uite leuari festinamus, ligemur funibus, id est, preceptis Dominicis astringamur. Intersint etiam panni ueteres cum quibus melius teneantur funes, id est, precedentium confortemur exemplis, ne infirmos nos ac timidos precepta subtilia uulnerent, dum leuant. Quasi quosdam pannos ueteres Paulus apostolus subiungebat, cum ad subleuandos discipulos preceptis suis spiritualibus exempla ueterum commendaret, dicens: »Iusti ludibria, et uerbera experti, insuper et uincula, et carceres; lapidati sunt, secti sunt, tentati sunt, in occisione gladii mortui sunt .« Et paulo post: »Habentes itaque tantam  impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen .« Et iterum: »Mementote prepositorum uestrorum, qui uobis locuti sunt uerbum Dei, quorum intuentes exitum conuersationis, imitamini fidem .« Superius uidelicet dum spiritualia precepta loqueretur, quasi funes miserat; postmodum uero memorans exempla maiorum, quasi ueteres pannos adhibebat. Enimuero seruus Dei tunc debet timere cum temporale quid percipit; tunc gaudere cum perdit: quia cui propositum est celestia scandere, expeditius procul dubio uacuus, quam gradiatur onustus.



CAPUT uII. In epistola ad N. papam, super incontinentia clericorum.


Sicut benedictione digni sunt qui culpas corrigunt; ita nichilominus maledictioni obnoxii sunt qui peccantibus blandiuntur, sicut per 261 prophetam dicitur: Maledictus qui prohibet gladium suum a sanguine . A sanguine quippe gladium suum prohibet qui se ab inferenda reprobis digne sententie animaduersione cercet. Facti siquidem culpam habet qui, quod potest, negligit emendare. Unde et prefato Eli uir Dei, qui et Phinees fuisse putatur, ait: Hec dicit Dominus: Quare calce abiicistis uictimam meam, et munera mea, que precepi, ut offerrentur  in templo, et magis honorasti filios tuos quam me?  Si ergo Eli propter duos duntaxat filios, quos non ea qua digni erant inuectione corripuit, cum eis simul et cum tot hominum multitudine periit; qua arbitramur dignos esse sententia qui in aula ecclesiastica et soliis iudicantium president, et super non ignotis prauorum hominum criminibus tacent? Qui dum dehonestare homines in publico metuunt, ad contumeliam superni iudicis diuine legis mandata confundunt.



CAPUT uIII. In epistola ad Hermisindem.

Inebriauit me absynthio . Ebrius quippe, quod tolerat, uelut arreptitius pene uel mente captus  ignorat. Quilibet ergo peruersus dum mundi lucra phrenetice concupiscit, qui tot laboribus premitur, ea que patitur mala non sentit, quoniam ad cuncta delectabiliter ducitur in quibus penaliter fatigatur.



CAPUT IX. In epistola ad Albericum cara. super decem questionibus.

Postremo, quod queris, illud Ieremie prophete quid sit: »Ex ore Altissimi non egredientur nec bona, nec mala ;« famosa questio est pene totius Ecclesie. A plurimis enim queritur et celebris currit per ora multorum. Sed eo largiente: »Qui aperit librum, et soluit signacula eius ,« hec facile questio soluitur, si non ex nobis, sed ex illo confidentia presumatur. Omnipotens Pater et innocentem filium impiorum manibus tradidit et tamen a recto iustitie tramite non recessit; quoniam inde iustitiam reflorere constituit, unde illum ad tempus iniustitie subiacere permisit. Sicut in libro Sapientie legitur: »Cum sis, inquit, iustus, omnia disponis: ipsum quoque, qui non debet puniri, condemnas .« Pater itaque filium mortem subire permisit, uerumtamen ut eum perimerent peremptoribus non precepit; alioquin inculpabiles exstitissent, dum ministerium impietatis ascriberent pietatis auctori. Potestatem ergo Deus Christi persecutoribus prebuit, sed 262 ut eum persequentes occiderent non mandauit. Unde illic premittit  propheta dicens: »Ut peruerteret hominem in iudicio suo, Dominus ignorauit.« Peruerteret quippe Dominus in iudicio hominem, si condemnari preciperet innocentem. Sed aliud est condemnare, aliud a condemnationis supplicio non eripere; aliud in conatus sacrilegos furentes impellere, aliud nequaquam accepti furoris insaniam refrenare. Unde illic non ignorando, sed reprobando subiungitur: »Quis est iste qui dixit, ut fieret Domino non iubente?« Domino dicit non iubente, non tamen prohibente. Non ergo persecutoribus Deus ut Saluatorem nostrum crucifigerent iussit; quia nichil in eo, quod puniendum esset, inuenit: non tamen ne crucifigeretur inhibuit, quia pro mundi salute passurum,  nullatenus eum ex impiorum manibus liberauit. Unde bene mox additur: »Ex ore Altissimi non egredientur nec bona, nec mala.« Bona quippe procederent, si eum de supplicio quod irrogabatur eriperet; mala uero, si crimen in eo quo suppliciis adiudicandus fuerit reperiret. In passione ergo Christi, ex ore Altissimi nec bona egrediuntur, nec mala; quia Pater eum nec ex potestate liberat, nec ex legis equitate comdemnat; quia licet non reperiat peccatorem, pro salute tamen mundi in passione positum non eripit innocentem; nullis uidet peccatis obnoxium, nec tamen reddit impiorum manibus absolutum: ut dum subit innocens penam, qui peccator est, reuertatur ad ueniam; et dum unus, qui non debet, soluit omnium debita, omnes qui sub originali  uetuste cautionis fenore tenebantur astricti, rescissi chirographi reddantur legibus absoluti.



CAPUT X. In epistola ad Bonifacium ut exteriori prudentie spiritualis sapientia preferatur.


Sicut celestis sapientia celestes facit et legitimos Ecclesie filios, ita terrena prudentia terrenos reddit et spurios. De quibus per Baruch dicitur: »Filii quoque Agar, qui exquisierunt prudentiam, que de terra est; negotiatiores terre, et Theman, et fabulatores, et exquisitores prudentie, uiam sapientie nescierunt, neque meminerunt semitarum eius .« Secularem ergo prudentiam assequi cupientes et spiritualem sapientiam contemnentes filii sunt Agar, non Sare: et manzeres facti Isrelite, iure censendi sunt non Isrelite. Et quoniam Agar, aduena interpretatur, ii non sunt sapientie filii, sed  aduene et peregrini. Nec ex illis sunt quibus aiebat Apostolus: »Iam non estis hospites et aduene, sed estis ciues sanctorum, et domestici Dei .«


 Expliciunt testimonia ex Ieremia.



263-264 INCIPIUNT CAPITULA DE LIBRIS PROPHETARUM.


     1. Quod domus Isrel uersa est mihi in scoriam.
    2. Ibi Assur, et sepulcra eius.
    3. Quod terra usque ad fenestras, et fenestre clause.
    4. Quod iudicium sedit, et libri aperti sunt,
    5. Quod odio habuerunt in porta corripientem.
    6. Adhuc quadraginta dies, et Niniue subuertetur.
    7. Quod Domini sunt cardines terre.
    8. Quod iehsu indutus erat sordidis uestibus.
    9. De lapide qui habet septem oculos.
    10. De quadrigis euangelistarum.




Expliciunt capitula.



INCIPIUNT TESTIMONIA DE LIBRIS PROPHETARUM.



CAPUT PRIMUM. In epistola ad u. episcopum.


»Omnis domus Isrel mihi uersa est in scoriam .« Tunc enim domus Isrel in scoriam uertitur, cum diuina peccator animaduersione percussus, uel in desperationis uoraginem labitur uel contra iuste seuientis imperium per impatientiam effertur. At contra, quasi manente metallo scoria sub diuinis percussionibus auolat, cum quilibet penitens superno uerbere uapulans, et inhorrescentium a se uitiorum rubiginem proiicit, et reflorescentium candore uirtutum ac resplendentis uite nitore clarescit.



CAPUT II. In sermone de S. Stephano papa et martyre.

 »Ibi Assur et sepulcra eius .« Quid enim per Assur, superbum uidelicet regem, nisi diabolus intelligitur: »Qui, iuxta quod scriptum est, ipse est rex super omnes filios superbie?«  Quid sepulcra nisi mortuorum sunt habitacula? Tunc autem diabolus in mortem corruit cum ab auctore uite superbiendo recessit: Quisquis ergo nequitie spiritum, qui uere mortuus est, in sui cordis hospitio per prauam uoluntatem habitare permittit, procul dubio de semetipso sepulcrum facit. Et necesse est ut cum ipso simul illic tormentorum supplicia perferat, cui semetipsum hic habitaculum per nequitiam peruersi operis exhibebat.



CAPUT III. In sermone primo synodali.


»Terra usque ad fenestras, et fenestre clause .« Ait Apostolus: »Templum Dei sanctum est, quod estis uos .« Huius autem templi fenestre sacerdotes sunt qui fidelium populo lumen sancte predicationis infundunt. Sed cum terra usque ad fenestras aggeritur, clausis fenestris templum continuo tenebratur; et cum terrena negotia sacerdotes implicant, quasi fenestre clause, templum quod amittit lumen obscuratur. Nos ergo necesse est, inquantum possumus, ab actibus uacare terrenis ut sacris iugiter inuigilemus eloquiis. Sicut sponsa dicit in Canticis: »Oculi tui sicut columbe super riuos aquarum, que lacte sunt lote, et resident  iuxta fluenta plenissima .«



CAPUT Iu. In epistola ad Blancam.

»Iudicium sedit, et libri aperti sunt .« Qui nimirum libri ipsi intelligendi sunt sancti, quorum nunc meritum ab eis per custodiam humilitatis absconditur et tanquam uolumen codicis ne legatur inuoluitur. Tunc autem ad eorum gloriam uniuersorum oculis aperitur, ut in eis preuaricatores tanquam per digeste scriptionis articulum legant diuine legis mandata, que dum aduiuerent, seruare contempserant. Illic iam compelluntur et legere qui hic per arrogantie fastum uerba Dei dedignabantur audire.  Illic iugum Domini leue, et onus eius suaue  mitibus et patientibus fuisse considerant, quod hic superbie sue ceruicibus intolerabile iudicabant. Illic superbum omne confunditur, et quidquid eleuatum fuerat sub tante maiestatis indignatione curuatur. Unde per Isaiam dicitur: »Oculi sublimis hominis humiliati sunt, et incuruabitur altitudo uirorum: exaltabitur 265 autem Dominus solus in die illa, quia dies Domini super omnem superbum et excelsum; super omnem arrogantem, et humiliabitur; et super omnes cedros Libani sublimes, et erectas, et super omnes quercus Basan, et super omnes colles eleuatos, et super omnem turrim excelsam, et super omnem murum munitum, et super omnes naues Tharsis, et super omne, quod uisu pulchrum  est; et incuruabitur sublimitas hominum, et humiliabitur altitudo uirorum, et eleuabitur Dominus solus in die illa, et idola penitus conterentur; et introibunt in speluncas petrarum, et in uoragines terre a facie formidinis Domini et a gloria maiestatis eius, cum surrexerit percutere terram .«



CAPUT u. In epistola ad Honestum.

»Odio habuerunt in porta corripientem, et loquentem perfecte abominati sunt.« Quibus et paulo post ait: »Domos quadro lapide edificabitis, et non habitabitis in eis .« In porta quippe corripit qui ad hoc reprehensibilem quemque castigat, ut eum ad reditum patrie celestis impellat. Sed is qui corripientem odit in domo a se edificata non  habitat; quia licet edificium posuerit boni operis, in eo tamen non merebitur habitare, quia per correptionis portam dedignatus est introire; et qui noluit per angusti aditus asperitatem ingredi, interioris atrii non poterit amenitate potiri.



CAPUT uI. In homilia de natiuitate B. Marie uirginis.

»Adhuc quadraginta dies, et Niniue subuertetur .« Quod quia tunc non legitur historialiter factum, exspectatur adhuc spiritualiter adimplendum. Per Niniuen quippe mundus iste designatur; per quadraginta uero dies, omnis status uite presentis innuitur. Post quadraginta ergo dies Niniue subuertetur; quia post huius mortalis uite decursum, completo uidelicet electorum numero, mundus  iste destruetur.



CAPUT uII. In sermone I de S. Mattheo apostolo et euang.

»Domini sunt cardines terre, et posuit super eos orbem .« Orbis enim super terre cardines ponitur, cum sancta Ecclesia, tanquam super bases doctrinis euangelicis solidatur. De qua et alibi dicitur: »Fundamenta eius in montibus sanctis .« Qui enim illic cardines, hic appellati sunt montes. Euangelistarum plane numero congruit, et mundi situs, et temporum cursus; quia et quatuor mundi partes, et totidem sunt temporum diuersitates. Non ergo mirum, si spiritualis mundus uisibili huic conferatur; 266 dum  nonnullas inuicem habere similitudines uterque dignoscitur.



CAPUT uIII. In epistola ad Mainardum abbatem.

iehsu erat indutus uestibus sordidis, et stabat ante faciem angeli: Qui respondit et ait ad eos qui stabant coram se, dicens: Auferte uestimenta sordida ab eo. Et dixit ad eum: Ecce abstuli a te iniquitatem tuam, et indui te mutatoriis. Et dixit: Ponite cidarim mundam super caput eius .« Quid enim per Iesum, sacerdotem uidelicet magnum, nisi mediator Dei et hominum debet intelligi? Plane sicut per Zorobabel filium Salathiel, qui de regali Iude stirpe processerat, et Iesum filium  Iosedech, qui ius sacerdotalis administrabat officii, Isreliticus populus per septuaginta annos iugum Babylonice captiuitatis euasit, templumque Hierusalem quod dirutum fuerat rediuiua nouitate construxit; ita numerus electorum post huius uite tempora que septenaria dierum repetitione decurrunt, per Iesum Christum, qui uerus rex est et sacerdos, de seruitute huius mortalitatis eripitur, et in celesti Hierusalem templum Dei, quod est sancta Ecclesia, renouatur. De qua nimirum seruitute dicit Apostolus: Nam »et ipsa creatura liberabitur a seruitute corruptionis in libertatem glorie filiorum Dei .« Tunc itaque iehsu in corpore suo, quod est Ecclesia, sordida uestimenta deponit; tunc honoris ac glorie regimen assumit,  quia omnis electorum chorus a lugubri squalore temporalis tristitie liberatur, et immortalitatis stola in illo splendore sempiterne felicitatis induitur. Quod etiam in psalmo dedicande domus apertissime canit Ecclesia: »Conuertisti, inquit, planctum meum in gaudium mihi, conscidisti saccum meum et precinxisti me letitia; ut cantem tibi gloria mea et non compungar .« Cidaris etiam munda in eius capite ponitur, quia felicitatis eterne gloria coronatur.



CAPUT IX. In epistola ad cardinales episcopos; de dignitate Romane Ecclesie.

»Ecce lapis, quem dedi coram Iesu: super lapidem  unum septem oculi sunt .« Lapis autem iste, illa procul dubio petra est de qua uerus iehsu Petro pollicetur, dicens: »Super hanc petram edificabo Ecclesiam meam .« Septem igitur oculos habet hec petra; quia totidem sancti Spiritus donis sancta prefulget Ecclesia: quibus nimirum uelut candelabrum aureum inexstinguibiliter rutilans ignorantie tenebras effugat, et ad contemplandum iustitie Solem hominum mentes illustrat. De quo idem propheta: »uidi, ait, et ecce candelabrum aureum totum, et lampas eius super caput ipsius, et septem lucerne eius super illud .« Quod utique sacramentum et B. Ioannes in Apocalypsi se didicisse non tacuit, cui dictum 267 est: »Mysterium septem stellarum, quas  uidisti in dextera mea, et septem candelabra aurea .« Septem stelle angeli sunt septem Ecclesiarum, et candelabra septem septem Ecclesie sunt.



CAPUT X In sermone II de S. Mattheo apost. et euang.

Porro quadrige ille quas Zacarias propheta designat, cum dicit: »Et conuersus sum, et uidi, et ecce quatuor quadrige egredientes de medio duorum montium, et erant montes erei.« De quibus et paulo post dicit: »Isti sunt quatuor uenti celi, qui egrediuntur, ut stent coram dominatore omnis terre .« Et notandum quia non una quatuor euangelistarum quadriga dicitur; sed unusquisque eorum quadriga uocatur, quia et unus  in quatuor, et quatuor sunt in uno; dum per eiusdem fidei intentionem quod scribitur a singulis reperitur  in cunctis; et quod dicitur ab uniuersis inuenitur in singulis. Duo uero montes erei, de quorum medio dicuntur egressi, duo sunt Testamenta, que ad instar eris durabilia sunt et sonora, quia usque ad finem seculi non inueniunt terminum et per omnia mundi spatia dant tinnitum. »In omnem enim terram exiuit sonus eorum, et in fines orbis terre uerba eorum .« Qui et uenti esse referuntur, quia de his scriptum est: »Ubi erat impetus spiritus, illuc gradiebantur .« Qui etiam egrediuntur ut stent coram Dominatore omnis terre; quia quod sancti predicatores ex fidelium fructificatione proficiunt, non sibi tribuunt, sed auctori a quo eorum omnia lucra procedunt. De quibus ad B. Iob dicitur: »Nunquid immittes fulgura, et  ibunt, et reuertentia dicent tibi: Adsumus?« 


 Expliciunt testimonia de libris prophetarum.



INCIPIUNT TESTIMONIA DE LIBRO MACHABAEORUM.



CAPUT PRIMUM.


»Cum in Persidem  ducerentur patres nostri, sacerdotes qui tunc Dei cultores erant, acceptum ignem de altari occulte absconderunt in ualle, ubi erat puteus altus et siccus, et in eo contutati sunt eum; ita ut omnibus ignotus esset locus. Cum preteriissent autem multi anni, placuit  Domino ut mitteretur Nehemias a rege Persidis. Hic misit nepotes sacerdotum illorum, qui absconderant, ad requirendum ignem; et, sicut narrauerunt nobis, non inuenerunt ignem, sed aquam crassam .« In quibus omnibus uerbis illud unum specialiter attendendum est quod in alto et sicco uallis puteo prius ignis absconditur, et postmodum 268 non ignis, sed aqua crassa a requirentibus inuenitur. Mens quippe sincera atque perfecta Domini intentione querentis, non incongrue per puteum uallis altum designatur et siccum; que nimirum et a fluidis illecebrarum carnalium uoluptatibus arida, et terrene concupiscentie ruderibus alte defossa, et in uere humilitatis est conualle fundata. Huic itaque puteo sacrificii ignis immittitur,  cum in electi cuiuslibet mente diuini amoris flamma concipitur atque ad celeste desiderium prius animus inflammatur. Sed hic ignis in aquam uertitur, quia ex igne diuini amoris lacrymarum compunctio generatur. Et notandum quod non pura duntaxat aqua, sed crassa aqua narratur illic fuisse reperta. Quid enim crassa est aqua nisi lacrymarum compunctio diuine gratie pinguedine saginata? Qua uidelicet saginari pinguedine estuabat Propheta, cum diceret: »Sicut adipe et pinguedine repleatur anima mea .« Et per alium prophetam hec eadem promittitur crassitudo, cum ait: »Delectabitur in crassitudine anima uestra .« Nec pretereundum quod abscondentes hunc ignem, contutati  quidem fuisse, non autem funditus exstinxisse referuntur. Quia nimirum ignis diuini amoris, quem in anima nostri cordis accendimus, ut ex aromatibus bonorum operum suaue Deo sacrificium offeramus, in ipso nostre conuersationis initio intus quidem debet occulte semper ardere, non autem foras se per uane glorie flammas expandere. Contutatur  ergo sopitis flammis, non autem ui priuatur ardoris; ut non prorsus intereat, sed sese postmodum mirabiliter ignis in aquam uertat. Hec porro aqua, compunctio uidelicet lacrymarum, non solum a peccatorum nos contagione purificat, sed etiam ut placeant ipsa Deo bona nostra commendat. Omne namque operum sacrificium in conspectu superni Iudicis suauius redditur, si contrite mentis lacrymis aspergatur. Unde illic apte subiungitur: »Et sacrificia, inquit, que imposita erant, iussit sacerdos Nehemias aspergi aqua ipsa, et ligna que erant superposita.« Protinus historie series addidit: »Hoc ut factum est, tempus adfuit, quo sol refulsit, qui prius erat in nubilo; et accensus est ignis magnus, ita ut omnes mirarentur.« Audiuimus antea, quia  aqua pro igne reperta est; nunc econtrario dicitur, quia per aspersionem aque ignis magnus accensus est. Ergo et ex igne aqua nascitur, et ex aqua ignis inuicem procreatur. Quia uidelicet et ex igne diuini amoris gratia compunctionis oritur, et rursus ex compunctione lacrymarum desiderii celestis ardor augetur. Alterum siquidem pendet ex altero, et sibimet utrumque inuicem prestat, dum et ex amore Dei lacrymarum compunctio profluit, et rursus per lacrymas ad amorem Dei mens nostra feruentius inardescit. In qua autem mente huius alternitatis reciproca uarietas agitur, ab omni procul dubio reatus sui squalore purgatur. Unde illic non incongrue postremo subiungitur: »Appellauit autem Nehemias  hunc locum, Nephtar, quod interpretatur purificatio.« Locus itaque noster ubi sacrificium offertur, ubi aque, nec non et ignis, ut dictum est, uarietas alternatur, fidelis est anima; que profecto non incongrue purificatio dicitur; quia dum nunc superni amoris 269 igne decoquitur, nunc contriti cordis fletibus inundatur et uelut secundi baptismi fluentis abluitur. Has autem successionum alternantium uicissitudines et mutationum spiritualium uarietates Isaias profunde perspexerat, cum dicebat: »Orietur, inquit, in tenebris lux tua, et tenebre tue erunt sicut meridies, et requiem dabit tibi Dominus semper, et implebit splendoribus ossa tua, et animam tuam liberabit .« Ecce ignis in puteo absconditus. Sed audi, ignis hic quomodo  uertatur in aquam, protinus subdit: »Et eris quasi hortus irriguus, et sicut fons aquarum, cuius non deficient aque.« Postremo ut noueris, quia hec rursus aqua in ignem conuertitur, et per lacrymarum gratiam diuini amoris ardor feruentius excitatur, paulo inferius addidit: »Tunc delectaberis super Domino, et sustollam te super altitudinem terre.«



CAPUT II. In epistola ad Albericum card.

Illud preterea, quod queris quid factum sit de arca Domini et tabernaculo federis que fabrefacta sunt in deserto; sicut huius rei pene nil officit ignorantia, ita uix aliquid utilitatis probatur conferre notitia. uerumtamen, sicut Scripture tradit auctoritas, in monte Abarim, ubi Moyses sepultus  agnoscitur, tabernaculum simul cum arca nec non et altare incensi reconditum Ieremie prophete manibus inuenitur. Quod euidenti declaratur indicio, si secundi libri Machabeorum diligenter attendatur exordium: »Erat, inquit, in ipsa Scriptura, quomodo tabernaculum et arcam iussit propheta, diuina responso ad se facto, comitari secum, usquequo exiit in montem, in quem Moyses ascendit, et uidit Dei claritatem. Et ueniens ibi Ieremias, inuenit locum spelunce, et tabernaculum,  et arcam, et altare incensi intulit illuc, et ostium obstruxit .« Hec igitur tria sacramenta, sicut dictum est, Ieremias in prefato Abarim monte recondidit. Si quid autem ex his aliud postmodum factum fuerit aut certe sic intacta permanserint, quia nusquam Scriptura commemorat, nostra quoque disquirere curiositas non presumat.

Delicatus siquidem miles est qui ante uult triumphare quam arma conserere, prius triturare quam rura proscindere. Considerato nempe ordine Scripturarum, rite perpenditur nostrarum series actionum: prius enim lex, deinde iudicium, postremo subsequitur historia regum. Nunc sane nos expedit indicta nobis diuine legis mandata seruare; postea compellimur ante tribunal tremendi Iudicis rationem  de nostris operibus reddere; postremo dabitur in illa superne claritatis gloria sine fine regnare. Teneat ergo ordinem qui uitare uult Babylonem. Ille nimirum uite sue ordinem uiuendo confundit qui ante uult ridere quam flere. Cum Salomon dicat: »Tempus flendi et tempus ridendi .« Ille etiam recti ordinis lineam deserit qui creatis rebus Creatorem omnium in amore postponit. Sicut peruerso homini diuina uoce dicitur: »Posuisti me post corpus tuum.« Dominum quippe 270 post corpus suum ponit qui magis studet utilitati, uel uoluptati carnis sue consulere quam Dei precepta seruare. Hinc est quod sponsa dicit in Canticis: »Ordinauit in me caritatem .« Nusquam certe preceptum in ueteris Testamenti ceremoniis  inuenitur ut mel sacrificiis misceatur. Per quod intelligitur, quia his, qui uite sue Deo sacrificium offerunt, nullam Deus carnalem uult inesse dulcedinem, nichil in eis uiuere quod ad carnalem pertineat uoluptatem. Oleum autem frequenter immittitur, ut omnis nostre operationis oblatio hilariter offeratur. »Hilarem enim datorem diligit Deus .« In omnibus etiam sal precipitur admisceri ut omne boni operis sacrificium, rationis, discretionis ac celestis sapientie sit sale conditum.



DE PETITIONIBUS LINCIDARII ET RESPONSIONIBUS EIUSDEM.



 Quest. 1. Si Christus non uenit soluere legem, sed implere, cur carne non circumciditur Christianus?

Respons. Imo iam se ideo Christianus minime circumcidit; quia quod circumcisione prophetabatur Christus impleuit. Exspoliatio quippe uite carnalis, que in ueteri lege fuerat figurata, in Christi iam cernitur resurrectione completa; et quod exspectamus in nostra resurrectione futurum, iam in sacri baptismatis mysterio commendatur. Carnalis itaque circumcisio tanquam superflua iure contemnitur, cum iam spiritualis, propter quam significandam illa precesserat, figuratur.

Quest. 2. Cur omittit Christianus Sabbatum colere,  si Christus non uenit legem soluere, sed implere?

Respons. A nobis Sabbatum ideo non seruatur quia quod tunc erat in figura premissum, per exhibitionem rei iam uidemus impletum. In Christo quippe uerum spiritualis otii Sabbatum colimus, cum in eo solo spem ponimus, et sic in illo toto cordis amore ac deuotione quiescimus, ut ab omni uitiorum seruili opere ac terrenarum rerum ambitione cessemus. Ad quod Sabbatum celebrandum ipse nos prouocat, dum clamat: »uenite, inquit, ad me, omnes qui laboratis et onerati estis, et ego reficiam uos. Tollite iugum meum super uos, et discite  a me, quia mitis sum et humilis corde, et inuenietis requiem animabus uestris .« Carnalis ergo Sabbati cultum superuacuum dicimus, cum iam illud uerum et salutiferum, propter quod institutum est, celebramus.

Quest. 3. Si Christus non uenit legem soluere, sed implere, cur Christianus negligit ciborum differentiam que in lege precipitur obseruari?

Respons. Imo idcirco hec a Christianis ciborum differentia non admittitur; quoniam a Christo quod per hanc figurabatur impletur. Immunditia quippe, que tunc cauebatur in cibis, nunc in moribus reprobatur humanis. Sicut enim sancti quique ac iusti transferuntur in 271 corpus Christi; sic ab eo reprobi et iniqui tanquam cibi repelluntur  immundi. Postquam ergo ipsa ueritas que significabatur aduenit, merito significationis umbra cessauit.

Quest. 4. Si Christus non uenit legem soluere, sed implere, cur et animalium carnibus sacrificium Deo Christianus non curat offerre?

Respons. Imo idcirco a Christianis huiusmodi sacrificium non offertur; quia quidquid in illis hostiis typice gerebatur, totum in immolatione Agni, »qui tollit peccata mundi ,« ueraciter adimpletur: et quia omnia illa nil aliud salutis habebant, nisi ut ad hoc nostrum sacrificium unanimiter tenderent, hoc unum omnis ceremoniarum diuersitas designaret, postquam hostia singularis illuxit, multiplex umbra que precedebat euanuit.  Quis enim nesciat eadem sacrificia potius ad hoc inobediendi populo, ne cum idolis fornicaretur, imposita, quam Deo tanquam ipse desideraret oblata?

Quest. 5. Si Christus non uenit legem soluere, sed implere, cur Christianus azymam quam lex precipit non obseruat?

Respons. Idcirco a Christianis uisibilis illa et corporalis azyma floccipenditur; quoniam expurgato ueteris uite fermento, noua conspersio spiritualiter adimpletur. Tunc enim erat legis scriptura preceptum, nunc est testimonium, et postquam id quod significabatur aduenit, hoc quod significabat interiit.

Quest. 6. Si Christus legem uenit implere, cur  Christianus paschalis agni sanguine Pascha non celebrat, cum hoc tantopere lex ipsa decernat?

Respons. Hic idipsum respondendum quod iam superius dictum est; quia postquam uerus ille Agnus qui significabatur aduenisse cognoscitur, ille qui significabat superfluus iudicatur. Cuius utique sanguine non iam ligneas siue lapideas fores inungimus, sed interioris potius hominis uiscera consignamus.

Quest. 7. Si non soluit legem Christus, cur lege mandatam non celebrat neomeniam Christianus?

Respons. Propter hoc etiam Christianus celebrare contemnit; quoniam id totum, propter quod olim celebratum est, Christus impleuit, noue quippe  lune solemnitas nouam designat in homine fieri creaturam, de qua dicit Apostolus: »Si qua igitur in Christo noua creatura, uetera transierunt, et ecce facta sunt omnia noua .«

Quest. 8. Si Christus non uenit legem soluere, cur Christianus illa ablutionum baptismata que lex precipit non obseruat?

Respons. Ideo hec Christiane non merentur obseruantie cultum, quia tunc umbre fuerunt futurorum quorum nunc perspicuum possidemus effectum. »Consepulti enim sumus Christo per baptismum in morte; ut quomodo surrexit Christus a mortuis per gloriam Patris, sic et nos in nouitate uite ambulemus .«

Quest. 9. Si lex a Christo impleta est, non soluta,  quid rationis obiicitur ut a Christianis scenopegie solemnitas non colatur?

Respons. Tabernaculum Dei societas est populi Christiani, et quoniam illud tabernaculum sanctam prefigurabat Ecclesiam, contemnitur signum postquam uenit quod fuerat presignatum. Nec enim diceretur tabernaculum testimonii, nisi 272 attestaretur alicui que declaranda erant suo tempore ueritatis. Quod itaque tunc agebatur precepto figuratum, nunc presentialiter cernitur testimonio reuelatum: et cum iam id quod figurabatur aspicitur, quod figurabat superfluum per omnia iudicatur.

Quest. 10. Si Christus legem soluere noluit, sed implere, quare Christianus septimum remissionis  annum, uel etiam iubileum negligit obseruare?

Respons. Quoniam ueritas ac Sapientia Dei, que cum doceat angelos in celo, homines etiam docere uenit in terra. Quod prius iusserat carnaliter sub enigmatis umbra seruari, postmodum discipulis suis spiritualiter mandauit intelligi. Sic enim dies septimus feriatus esse precipitur ut eterna per eum requies designetur. Sic et in anno septimo, sic et in Iubileo, qui per annorum circulum septenario numero septies replicato et monade superaddita, in quinquagenarium ducitur, secura quies perpetue beatitudinis intimatur. Incipiente quippe Iubileo tubis canitur, omnesque ad possessiones proprias reuertuntur. Quia, sicut dicit Apostolus: »Ipse Dominus in iussu, et in uoce archangeli, et in tuba  Dei descendet de celo, canet enim tuba, et mortui resurgent incorrupti .« Ad possessiones autem suas unumquemque redire, est corpora sua protinus incorrupta recipere. Tunc reuertetur Adam ad antiquam carnis sue terram in qua primitus habitauerat; tunc Ne, Abraham, Moyses cunctisque propria possessio redditur, dum corpus illis incorruptibile reformatur. Redemptor itaque noster, qui »discipulis aperuit sensum, ut intelligerent mysteria Scripturarum ,« noluit Iubileum, noluit septimum remissionis annum uel ceteras legalis ritus ceremonias carnaliter obseruari, postquam hec omnia spiritualiter fecit intelligi: tunc enim mandata legalia ueraciter adimplentur,  cum, iuxta spiritualem intelligentiam ad quam instituta sunt, fiunt. Nam tunc erant uacua, umbra  scilicet, et imago rei, non ipsa res, cum carnaliter seruabantur.



DE MINITATIONIBUS ET PROMISSIONIBUS DEI.



 Nullatenus debuit immutari quod Papa concessit, quod decreto constituit  Quid mirum si homines statuta mutant, quando omnipotens Deus ea quoque, que a semetipso constituuntur, immutat? Nam ex eo, quod promittit aliquando minuit, uel etiam totum subtrahit; aliquando mala minatur, et non infligit. Quid est quod  Deus nunquam promisit, et minuit? Si non excidit, reminisci potes, quia dixit Dominus ad Ne: »Non permanebit spiritus meus in homine in eternum, quia caro est, eruntque dies illius centum uiginti annorum .« Sed cum Scriptura commemoret quingentorum tunc annorum exstitisse Ne, quando hec sibi Dominus loquebatur; sexcentorum uero tunc iam esse cum cataclismus erupit, liquido patet uiginti annos de prescripti 273 numeri spatio fuisse subtractos. uite itaque spatium quod humano generi Deus promisit imminuit, quia peruersitatis eorum reatus excreuit. Iude quoque per os patriarche promisit Spiritus sanctus, dicens: »Non auferetur sceptrum de Iuda, et dux de femore eius, donec ueniat qui mittendus est ;« et tamen nec temporibus Iudicum legimus uiros de tribu Iuda semper super Isrel tenuisse ducatum; nec reges ex eadem tribu principatum tenuisse usque ad Christi reperiuntur aduentum. Constat ergo quia sepe Deus omnipotens quod homini promisit imminuit, quoniam homo quod Deo debuerat non impleuit.

Ubi Deus promisit bonum aliquod, et non impleuit? Recordare, quia dixit Dominus ad Iosiam regem Iuda: »Pro eo, inquit, quod uidisti uerba uoluminis, et perterritum est cor tuum, et humiliatus es coram Domino, auditis sermonibus contra locum istum et habitatores eius; et scidisti uestimenta tua, et fleuisti coram me, idcirco colligam te ad patres tuos, et colligeris ad sepulcrum tuum in pace;« et  tamen paulo post Scriptura dicit: »In diebus eius ascendit Pharao Nechao rex Aegypti contra regem Assyriorum ad flumen Euphratem, et abiit Iosias in occursum eius, et occisus est in Mageddo, cum uidisset eum .« Ad Sedechiam quoque regem Iuda per Ieremiam dicitur: Audi uerbum Domini, Sedechia rex Iuda: Hec dicit Dominus ad te: »Non morieris in gladio, sed in pace morieris, sed secundum combustiones patrum tuorum, regum priorum, qui fuerunt ante te, sic comburent te; quia uerbum noc ego locutus sum, dicit Dominus .« Quod nimirum quomodo potuerit fieri, qui seriem scrutatur historie nunquam poterit inuenire. Nam postquam a rege Babylonis semel est captus, Babyloriamque translatus, ulterius nunquam  legitur ab eius uinculis absolutus. Iusto ergo iudicio subtraxit Deus homini nonnunquam bona que promisit, cum rebellis homo illius seruare mandata contempsit.

Prosequere etiam, quomodo Deus quod minatus est non infligit?

Nemo qui limen Ecclesie terit ignorat quia Ionas  ad Niniuen a Domino missus exclamauit, dicens: »Adhuc quadraginta dies, et Niniue subuertetur .« Sed quia ciuitas illa ad Dominum toto est corde conuersa, nequaquam iuxta minacem Domini sententiam excidii est euersione deleta. Cum ergo Deus omnipotens non modo uerax, sed et ipsa sit ueritas, inuiolato consilii sui manente proposito, exterioris iudicii sui sepe uariat ordinem iuxta humani, siue probi, siue improbi meriti qualitatem; quatenus et a prauitate correctus, quod Deus iuste minatur, euadat: et prolapsus in culpam, nullatenus que pollicetur bona percipiat. Hinc est quod per Ieremiam dicit: »Bonas facite uias uestras et studia uestra, et audite uocem Domini Dei uestri, et penitebit Dominum mali, quod locutus est aduersum  uos .« Hinc est quod ad Heli quoque per uirum Dei Dominus ait: »Loquens locutus sum, ut domus tua, et domus patris tui ministraret in conspectu meo usque in sempiternum: nunc autem dicit Dominus: Absit hoc a me, sed quicunque 274 glorificauerit me, glorificabo eum: qui autem contemnunt me, erunt ignobiles .«

Recte plane cuncta que proposueras perspicuis roborasti testimoniis Scripturarum, nunc autem de Domini mei regis iniuria rationem redde.

Glorioso regi, nobis eligendo pontificem, absit ut nos intulissemus iniuriam; cum ad hoc nos necessitas impulerit, non rapina. Ad hoc, inquam, nos inuitos attraxit imminens periculum ciuilis belli, non ledendi liuor imperii.

 Quid mihi omnia hec? dum constet quia quidquid accideret, nullo pacto sancti pape sententiam debuisti infringere; nulla ratione synodalis decreti mysterium licuit uiolare? Sicut enim Scriptura perhibet: »Melius est ut oriatur scandalum quam ut ueritas relinquatur.« Nam si hoc bellum timuissent beati martyres, fierent procul dubio sancte militie desertores.

Non ignoras quod inter omnes sanctos martyres, Petrus et Paulus in apostolici senatus culmine possideant principatum. Eorum sunt nobis tenenda uestigia, eorum forma nostris est actibus imprimenda; sub eorum magistra debemus uiuere disciplina.

Hoc utique clarum est.

Audi ergo Paulum de coapostolo suo Petro ueraciter  perhibentem: »Priusquam, ait, uenirent quidam a Iacobo, cum gentibus edebat; cum autem uenissent, subtrahebat se et segregabat, timens eos qui ex circumcisione erant .« Cernimus ergo Petrum non rigidum, sed discretum: timebat enim Iudeos ne per occasionem gentium a fide recederent Christianorum; et ne perderet gregem perditum, boni pastoris est imitatus exemplum: »Factus est enim Iudeis tanquam Iudeus, ut Iudeos lucrifaceret;« sicut Christus apparuit in forma carnis peccati, ut a peccatis hominem liberaret; et cum legem Moysi non ambigeret abolendam, consulens tamen adhuc rudibus et infirmis fratribus, tenuit ad tempus umbram legis ut eos quandoque proueheret ad perfecte noscendam plenitudinem ueritatis. In hoc  ergo B. Petrus discretionis nobis regulam dedit, quatenus aliquando, ubi tamen non plurimum noceat, declinemus aliquantulum a tramite rectitudinis ut consulere ualeamus infirmis.

Qui dicis, quod Petrus aliquando legem Iudaicam tenuit; cur non etiam dicis quod in eadem Epistola legitur: Nimirum, quia »Paulus eum in faciem reprehendit? In faciem, inquit, ei restiti, quia reprehensibilis erat, eique dixi: Si tu cum sis Iudeus, gentiliter, et non Iudaice uiuis, quomodo cogis gentes iudaizare?«

Quod Petrus egit compassione misericordie, hoc Paulus arguit pro magisterio discipline. Ille hoc fecit dispensatiue ut infirmis tolleret scandalum; hoc iste corripuit ne indiscretus quilibet passim  adduceret in exemplum. In Petro discamus, ut periculo simus imminente discreti. In Pauli sermonibus instruamur, ut sanis rebus uita nostra mere deseruiat rectitudini. Audi etiam consequenter et Paulum, discretionis auree lineam nostris oculis opponentem, eiusdemque dispensatiue compassionis auctorem. 275 Sicut enim apostolicorum Actuum testatur historia: »Perambulabat Paulus Syriam et Ciliciam, confirmans Ecclesias, peruenitque in Derben et Lystram, et ecce discipulus quidam erat, nomine Timotheus, filius mulieris uidue fidelis, patre autem gentili .« Hunc ergo, ut ad compendium ueniamus, Apostolus circumcidit; quoniam Iudeos, imo Iudeis, qui in illis erant regionibus timuit. Cur itaque circumcidit fidelem hominem non Iudeum,  qui uidelicet incircumcisus erat, sed natione gentilem? nisi ut discretionis studio deseruiret, ne Iudei fideles in scandalum corruentes a fide recederent. Hoc etiam nunc ad memoriam redit; quoniam aliquando iuxta morem Nazareorum comam ex uoto nutriuit; et postquam nauigasset in Syriam, in Cenchris positus, caput iuxta legis mandata totondit . Refert adhuc Lucas sacre scriptor historie: »Cum uenissemus, inquit, Hierosolymam, libenter susceperunt nos fratres; et sequenti die Iacobus et omnes seniores qui cum eo erant, Euangelio illius comprobato, dixerunt ei: uides, frater, quot millia sunt in Iudea, qui credidere in Christo, et ii omnes emulatores legis. Audierunt autem de  te, quod dissensionem doceas a Moyse eorum, qui per gentes sunt Iudeorum, dicens: Non debere eos circumcidere filios suos, neque secundum consuetudinem ingredi. Quid ergo est? utique oportet conuenire multitudinem; audierunt enim te superuenisse. Hoc ergo fac quod tibi dicimus: sunt nobis uiri quatuor uotum habentes super se; his assumptis, sanctifica te cum ipsis: et impende in eos, ut radant capita et sciant omnes, quia que de te audierunt, falsa sunt; sed ambulas et ipse custodiens legem. Tunc Paulus assumptis uiris, posteriori die purificatus cum illis intrauit in templum .«

Nulli liceat ignorare: Omne quod Domino consecretur, siue fuerit homo, siue animal, siue ager, uel quidquid semel fuerit consecratum, Sanctum sanctorum  erit Domino, et ad ius pertinet sacerdotum; propter quod inexcusabilis erit omnis qui a Domino et Ecclesia ciuem petit, aufert, uastat, inuadit, uel eripit ut sacrilegus diiudicetur, et si emendare noluerit excommunicetur. Qui abstulerit aliquid patri, homicide particeps est. Pater noster sine dubio Deus est qui nos creauit; mater uero nostra sancta Ecclesia que nos in baptismo regenerauit. Ergo qui Christi pecuniam et Ecclesiam aufert, rapit aut fraudat, homicida est atque ante Dominum homicida deputatur. Qui enim res Ecclesie abstulerit, sacrilegium facit et ut sacrilegus iudicandus est. Ut nos ergo contra malignos spiritus spiritualis certaminis aciem ponimus, summopere necesse 276 est ut per caritatem semper uniti atque constricti, et nunquam  interrupti per discordiam inueniamur; quia quelibet bona in nobis opera fuerint, si caritas desit, per malum discordie locus aperitur in acie, unde ad feriendos nos ualeat hostis intrare. Antiquus uero inimicus castitatem in nobis, si sine caritate fuerit, non timet; quia ipse nec premitur carne ut eius luxuria dissoluatur. Abstinentiam non timet, quia ipse cibo non utitur, quia necessitate corporis non urgetur. Distributionem terrenarum rerum non timet, si eidem operi caritas desit; quia diuitiarum subsidiis nec ipse eget. ualde autem in nobis caritatem ueram, item amorem humilem, quem nobis uicissim impendimus, timet, et nimis concordie nostre inuidet; quia hanc nos tenemus in terra, quam ipse tenere nolens amisit in celo. Bene ergo dicitur:  »Terribilis ut castrorum acies ordinata;« quia electorum multitudinem eo maligni spiritus pertimescunt, quo eos per caritatis concordiam unitos contra se et conglobatos aspiciunt. Quanta autem sit concordie uirtus, ostenditur, cum sine illa relique uirtutes, uirtutes non esse monstrantur. Magna enim est uirtus abstinentie; sed si quis ita ab alimentis abstineat, ut ceteros in cibo diiudicet, et alimenta eadem, que Deus creauit ad percipiendum, cum gratiarum actione fidelibus damnet; quid huic uirtus abstinentie facta est, nisi laqueus culpe? Unde Psalmista quoque nullam esse abstinentiam sine concordia designans, ait: »Laudate eum in tympano et choro.« In tympano enim corium siccum  resonat, in choro autem uoces concorditer cantant. Quid ergo per tympanum nisi abstinentia? quid per chorum nisi caritatis concordia designatur? Qui itaque sic abstinentiam tenet ut concordiam deserat, laudat quidem in tympano, sed non in choro. Quisquis uero uite sue custodiam negligit, discutereque agit que loquitur, que cogitat, aut despicit, aut nescit, coram se ipse non ambulat; quia qualis sit in suis moribus uel actibus ignorat; nec sibimetipsi presens est, quia semetipsum quotidie exquirere atque cognoscere sollicitus non est. Illi autem ueraciter se anteponit, sibique presens est qui se in suis  actibus tanquam alium attendit. Nam sunt multa peccata que committimus, sed idcirco nobis grauia non uidentur, quia priuato nos amore diligentes clausis nobis oculis in nostra deceptione blandimur. Unde fit plerumque ut et nostra grauia leuiter, et proximorum mala leuia grauiter iudicemus. Erunt homines semetipsos amantes; et scimus quia uehementer claudit oculum cordis amor priuatus. Ex quo fit ut hoc quod nos agimus graue esse non estimemus, et plerumque quod agitur a proximo, nimis nobis detestabile esse uideatur.


 Cetera desiderantur.





[AD LECTOREM.]

Lectori suo domnus CONSTANTINUS abbas Caietanus.

Admonendum te putamus, lector optime, huiusmodi collectanea ex Operibus S. Petri Damiani excerpta, magna cum diligentia a nobis fuisse conquisita. Sed tamen in uetus duntaxat Testamentum, eaque imperfecta, ut apparet, que nunc in lucem damus, fuisse inuenta. Nam expositiones Noui Testamenti, quas etiam  idem auctor, sancti doctoris discipulus, compilauit, reperiri minime potuerunt  . uale.




uolume back matter






INDEX RERUM NOTABILIUM QUAE IN DUOBUS ULTIMIS S. PETRI DAMIANI OPERUM TOMIS SEU PARTIBUS CONTINENTUR. Numeri arabici lectorem ad ciffras crassiores textui intermistas reuocant; numeri romani tomum seu partem demonstrant.



A
    Abarim interpretatio et allegoria, 369, t. III.
    Abbas qua ratione subditos castigare debeat, 305, t. III. Humilitatem debet ostendere, ibid Bona monasterii custodire, ibid. Adulationibus non nutriri, ibid. Ei uirtus patientie maxime necessaria, 354, t. III. Abbatum in presidendo summa difficultas, 459, t. III. Abbatum miserie 55, t. Iu.
    Abimelech cur clericos luxuriosos mystice adumbret, 385, t III. Quid intelligatur per 70 uiros, quos occidit Abimelech, ibid. Abimelech allegorie interpretatio alia, 388, t. III. In Abimelech Antichristus mystice qua ratione expressus, ibid.
    Abraham ab accipiendis muneribus auersus, 543, t. III.
    Abrenuntiata repetentes monachi magis peccant, ibid.
    Absalon designat populum Iudeorum. Collect. u. T., 195, t. Iu.
    Abstinentia Cesaris Augusti quanta, 578, t. III. Abstinentia quorumdam fratrum eremitarum commendatur, 555, t. III. Abstinentia in rebus despicabilibus est grauissima, 556, t. III. Cuiusdam abstin., 557, t. III.
    Abundantia rerum necessariarum liberiores facit religiosos in uirtutum comparatione, 328, t. III.
    Adam idem quod terra rubra, 552, t. III. Adam cur terra rubra, ibid.
    Adamantis natura, 631, t. III.
    Adelbertus martyr episcopus Bohemiensis, 444, t. III.
    Adraldus abbas monasterii Bremetensis, 593, t. III.
    Adulatio in clericis simonia est, 465, t. III.
    Aduersa preuisa fortius excipiuntur, 332, t. III.
    Aetas requisita in consecrandis uirginibus, 367, t. III.
    Aeternitas Dei, 624, t. III.
    Affinitas qua ratione computanda, 188, t. III. In numerandis gradibus una debet abundare persona, 189, t. III.
    Agricole laborantis melior status quam nobilis preliantis, 49, t. Iu.
    Albizo et B. Petrus Damianus quantas difficultates simul passi, 798, t. III.
     Albuini Parisiensis episcopi intemperantia diuinitus punitur, 601, t. III.
    Aliquando aliud est gradus, aliud generatio, 190, t. III. In generationibus supputandis que regula seruanda, 193, t. III. Quomodo a transmigratione Babylonis ad Christum fuerint generationes quatuordecim, 194, t. III. S. Hieronymi mens super hac re, ibid. Item et S. Augustini, ibid. Ab eorum sententia quam modeste discedat B. doctor, ibid.
    Allegoria ad 42 Hebreorum mansiones, 557, t. III.
    Altare edificatum a filiis Ruben et Gad in signum unitatis, 230, t. III. Altaris sacrificium a multis offertur, 227, t. III.
    Ambrosii  ordinatio, 70, t. III.
    Amicitie fedus quomodo uioletur, 65, t. III.
    Amore Dei feruentes secularibus negotiis se implicare non debent, 808, t. III. Ex amore Dei lacryme et ex lacrymis amor Dei nascitur, 301, t. III.
    Anachoretarum origo, 331, t. III.
    Ananias et Saphyra sola corporum morte mulctati, 245, t. III.
    Anathema iuste timendum, 589, t. III.
    Anatolius CP. post scelerata primordia se dignum suis ordinibus ostendit, 109, t. III. Discrimen anachorete et eremite, ibid.
    Andabatarum mos in pugnando, 62, t. III.
    Angeli per totum mundum discurrunt in auxilium hominum, 478, t. III. Angeli custodis officium, ibid. et seq. Quantum abhorreat sui clientis sordes et peccata, 479, t. III. Comparatio pulchra, ibid. Angeli et demones morituris adsunt, 74 et seq., t. III. Angelorum presidium tentatis presens, 771, t. III.
    Anima egrediens, quibus dolorum anxietatibus coarctetur, 774, t. III. Anima ideo debet plangi, quia non plangit, 167, t. III. Anima depositis uitiis radiat uirtutibus. Collect. u. T., 79, t. Iu. Anime sicut et corpora nostra debent esse Spiritus sancti templum, 401, t. III. Anime rubigo rebus aduersis purgatur, 640, t. III. Anime, mors que sit, 563, t. III. Anime languores qui sunt  ibid. Animarum uiuaria que dicantur, 805, t. III. Animarum lucra sunt thesauri sacerdotum, 552, t. III. Animarum rectores, quam uigilantes esse debeant, 813 et seq., t. III. Animarum rectorum cur misera conditio, 456, t. III. Iudicium quod de illis futurum est quodnam sit, 457, t. III.
    Anselmus Lucensis episcopus, prudentia ac sanctitate clarus, 76 et seq., t. III.
    Antichristi uia que sit, 279, t. III. Antichristus in Abimelech mystice adumbratus, 388, t. III. Antichristus synagoge filius erit, 470, t. III.
    Apollinaris heresis improbatur, 6, t. III.
    Apostatarum gesta deflenda potius sunt quam scribenda, 254 et seq., t. III.
    Apostoli ut monachi uixere, non ut canonici, 521, t. III. Apostoli in die Pentecostes quid acceperint, 90, t. III. Apostoli simul baptizati et consecrati, ibid. Apostoli per fontes duodecim in Elim mystice relati, 385, t. III. Apostoli et discipuli Christi quid figurent, 516, t. III. Eorumdem signatura, ibid. Apostoli sunt duces populi Christiani, 562, t. III.
    Apostolorum penitentia, 291, t. III. Apostolorum cura in pauperes, 205, t. III. Apostolorum laudes, 29, t. Iu.
    Apostolica doctrina assimilatur frugibus, Collect. u. T., 97, t. Iu. Apostolicus senatus, 17, t. Iu.
    Aquilino ungue palpare quid, 443, t. III.
    Arborum insule Thilon rami nunquam foliis nudantur, 631, t. III.
    Arca Domini et tabernaculum federis fabrefacta in deserto quo primum transportata, 645, t. III. Arca reposita fuit in monte Abarim a Ieremia, Collect. u. T., 269, t. Iu.
    Archiepiscopi Mediolanensis sponsio de abigenda simonia, 80, t. III. Eius iusiurandum et penitentia, 82, t. III. Archiepiscopi dignitas et sollicitudo, 495, t. III.
    Archigenes medicus antiquissimus, 527, t. III.
    Ardua tentanda et alta, et cur, 313, t. III.
    Aretini mors repentina, 589, t. III.
    Argumentum a simili egregium, 280, t III.
    Arialdus martyrio affectus, 83, t. III.
    Ariani non denuo baptizandi, 118, t. III. Eorum heresis, ibid. et seq.
    Arnaldi episcopi terribile exemplum, 589, t. III.
    Arnulphus Metensis episcopus, 432, t. III. Idem fuit Pippini pater, et Caroli Magni auus, 433, t. III.
    Asbeston Arcadie lapis semel accensus non potest exstingui, 630, t. III.
    Aseroth interpretatio et allegoria, 564, t. III.
    Asiongaber interpretatio et allegoria, 567, t. III.
    Assentatorum uitia exsecranda, 465, t. III.
    Assur connotat diabolum, Collect. u. T., 263, t. Iu.
    Athanasius  episcopus Alexandrinus, 438, t. III.
    Athanasius  auctor Symboli, 213, t. III.
    Auctoritas Romani pontificis, 653, t. III.
    Auditus supplet uidendi defectum, 583, t. III.
    Augustini  scriptorum auctoritas quanta, 485, t. III.
    Augustini  ordinatio, 70, t. III.
    Aurea  uirgo et martyr, 434, t. III.
    Authalopi natura, 807, t. III.
    Auari difficultas in eleemosyna, 201, t. III. Auari pena, 202, t. III. Auarorum triplex genus, ibid. Auarus quidquid boni fecerit, donec erit auarus, amittet, 544, t. III. Auarus aut sua nimis amat, aut aliena desiderat, 545, t. III. Auarus nummicola potius appellandus quam Christicola, 248, t. III.
    Auaritia omnium malorum caput, ibid. Auaritia omnia scelera superat, 544, t. III. Quam sit Deo exsosa, ibid. Auaritia quid sit, ibid. Auaritie effectus, 545 et seq., t. III. Auaritie finis et intentio, 541, t. III. Exhortatio contra auaritiam, ibid.

B
    Bala interpretatio et allegoria, 296, t. III.
    Balaam, etsi impius, preuidit mundi redemptionem, 93, t. III. Simoniacus fuit, et tamen non amisit spiritum prophetie, ibid.
    Banarim interpretatio et allegoria, 567, t. III.
    Baptismus origo sacramentorum, 88, t. III. In baptismo et ordine Spiritus sanctus operatur, 89, t. III. Precipuum Ecclesie sacramentum, 96, t. III. Quid in baptizatis et consecratis Dei gratia operetur, 89, t. III. Christus cum baptismo sacerdotium suscepit, 90, t. III. Cur rebaptizatio prohibeatur, ibid. Apostoli simul baptizati, ibid. In baptismo Christi manifestatum est mysterium sanctissime Trinitatis, 16, t. III. In baptismo infantium alius pro eis respondet, 234, t. III. Unus pro alio supplere potest, ibid.
     Baptizandorum exsufflatio, 117, t. III.
    Baruncii eremite sanctitas, 600, t. III.
    Basilica Parmensis SS. Geruasii et Protasii ubi sita, 634, t. III.
    Basso Aniciensi stupendum exemplum, 575, t. III. Licet peccator sit, B. uirginis intercessione saluatur, ibid.
    Beatitudinem in spe quinam habeant in hac uita, 564, t. III.
    Beda copulauit in ordinem Opera sancti Augustini, Collect. u. T., in prefat, t. Iu.
    Benedicti  regula ac Patrum Collationes eremitis apprime necessarie, 345, t. III.
    Benedicti  discretio, 293. Idem Spiritu sancto plenus, 370, t. III. Scopus regule ipsius, 292, t. III. S. Benedicti miracula, 40 et 41, t. Iu.
    Benedictinorum eremitaram regula ante S. Romualdum usui erat, 730, t. III.
    Benedictio in sacra Scriptura quomodo accipiatur, 527, t. III. Benedictione digni sunt qui culpas corrigunt Collect. u. T., 260, t. Iu. Benedictionis sacerdotalis effectus a quo procedat, 536 et seq., t. III.
    Benedictus IX papa, 439, t. III.
    Beneficia Isreliti o populo concessa, 251, t. III.
    Bennonis epitaphium, 52, t. Iu.
    Berardus marchio, 207, t. III.
    Bigamo deest typus Christi et cur, ibid. Bigamus a sacerdotio omnino repellitur, et cur, 231, t. III. Traditio Ecclesie de bigamis et fornicariis, ibid.
    Bona que ex quiete et dulcedine nassantur, 287 et seq., t. III. Bona quibus in hac uita pauperes fruuntur, 250, t. III. Bona nostra in Dei dominium tranferuntur, et quomodo, 245, t. III. Bona pauperum in hac uita que sint. uide Pauper.
    Boni malorum societate peruertuntur, 517, t. III.
    Bonitus Episcopus Aruernorum, 444, t. III.
    Bonorum omnium thesaurus Christus, 251, t. III. Bonorum temporalium origo que sit, 207, t. III. Bonorum celestium dulcedo quanta, 251, t. III.
    Botrus delatus ex terra promissionis Christum Dominum significat, Collect. u. T., 125, t. Iu.

C
    Cadaloi insana ambitio, 410, t. III. Cadalous apostolus Antichristi, 69, t. III.
    Cades idem quod Sin., 568, t. III.
    Cesaris abstinentia, 578, t. III.
    Caiphas cur simoniacus, 98, t. III.
    Caleph spes ingens et exspectatio, 315, t. III.
    Canicula ante lectum B. Gregorii perempta, 436, t. III.
    Canones apocryphi an benedicantur, 157, t. III.
    Canonicorum defensio friuota, 487, t. III. Canonicus is dici nequit qui non est regularis, et cur, 514, t. III.
    Canticum B. uirginis cur uespere canatur, 215, t. III. Canticum quod sole uirgines canunt, quodnam sit, 175 et seq., t. III.
    Carbonum natura, 630, t. III.
    Carnis prudentia superbiam sapit, 223, t. III. Carnis maceratio per scopas cur salutifera, 795, t. III. Caro delicatius nutrita, mortua magis fetet, 780, t. III.
    Carpenta ferrata quid adumbrent, 551, t. III.
    Casti plerique sunt tenaces, 50, t. Iu.
    Castitatis premium quodnam sit, 174 t. III.
    Castoris natura, 808, t. III.
    Castra Dei que sint, 515, t. III.
    Causa Romane Ecclesie qualis, 52, t. III. Cause episcoporum ad quem spectent, 525, t. III.
    Ceclatha interpretatio et allegoria, 565, t. III.
    Cerinthi heresis, 61, t. III
    Chaldeorum etymon, 267, t. III.
    Charadrii figura cui similis, 811, t. III.
    Charitas S. Pauli in suos perfecta, 63, t. III. Charitas erga defunctos laudatur, 326, t. III. Charitatis studium commendatur, 309, t. III.
    Cherubim figuram habent monachorum indumenta, 526, t. III.
    Chorus monachorum est pulchra militie species, 307, t. III.
    Christus passus est, ut eius exemplum sequeremur, 711, t. III. Solus Christus crucifixus audiendus, ibid. Christi ad nos descensio per quos gradus adumbrata, 559, t. III. Christi uulnera sensuum nostrorum medicamenta, 309, t. III. Christi manus non aufugitur, 61, t. Iu. Eius aduentus, ut fulgur, 62, t. Iu. Idem assimilatur manui Moysis, Collect. u. T., 102, t. Iu. Idem significatur in Aaron, Collect. u. T., 123, t. Iu. Idem gloria Domini, Collect. u. T., 210, t. Iu. In eius aduentu silentium omnia continebat, Collect. u. T., 251, t Iu. Idem cur torcular calcauerit solus, Collect. u. T., 254, t. Iu. Idem occidit  peccatum, 47, t. III. Eius perfecta imitatio, 63, t. III. Eius preceptum de maxilla offerenda percutienti, 67, t. III. Suscepit sacerdotium cum baptismo, 90, t. III. Eiusdem corpus in altari uiuificatur uirtute Spiritus sancti, 97, t. III.
    Christus uerus Dei Filius, 6, t. III. uerus Filius uirginis, ibid. Mediator Dei et hominum, ibid Quomodo solus Filius carnem suscepit et mortem subiuit, 7, t. III. Declaratur exemplo anime, ibid. Solis, ibid. Cithare, ibid. Christus natus est, salua matris uirginitate, ibid. In ipso est una persona ex duabus, et in duabus naturis, 8, t. III. Diuina, et humana natura in Christo inconfusa permanserunt, 9, t. III. Est uerus Filius Dei, non nuncupatiuus, aut adoptiuus, 11, t. III. In eo diuina et humana natura se manifestauit, ibid. In ipso duplex natiuitas, 12, t. III. In baptismo Christi manifestatum est mysterium sanctissime Trinitatis, 16, t. III. Christus quare mediator, 14, t. III. Summa rerum, que credende sunt, 16, t. III. Christus naturam suscepit humanam, non personam, 15, t. III. In Christi resurrectione omnes diuine persone concurrerunt, XuII, t. III. Christus est lapis angularis, 31, t. III. Christi mysteria a prophetis predicta, 45, t. III. Incarnatio, ibid. Delatio ad Templum, 46, t. III. Deductio in Aegyptum, ibid. Reductio, ibid. Ingressus in Hierusalem, ibid. uis in arguendo, et iustitia in iudicando, ibid. Baptismus in Iordane, ibid. Traditio Iude, ibid. uenditio, ibid. Pretium, ibid. Proiectio argenti, ibid. Iudeorum damnatio, ibid. et seq. uulnera, 47, t. III. Crucis patibulum, ibid. uestimentorum diuisio, ibid. Sputa ac lancea, ibid. Descensus ad inferos, et Patrum liberatio, ibid. Potus fellis, ibid. Resurrectio, ibid. Lex euangelica, ibid. Ascensus in celum, ibid.
    Christum occidisse peccatum fuit omnium maximum, 49, t. III. Christus princeps pacis, 267, t. III. Christum quid reddat diuitem, et pauperem, 251 et seq., t. III. Christum habere, ut signaculum super brachium, et super cor quid sit, 772, t. III. Christus Dauidi assimilatus, 643, t. III. et Collect. u. T., 201, t. Iu. Christus est nobis Dauid in uia, in patria Salomon, 647, t. III. Christus petra est, 810, t. III. Christus miraculo scandalum tollit, 61, t. III. Christus factus pro nobis maledictum, 100, t. III. Christi quinque uulnerum mysteria, 771, t. III. Christus in charadrio cur expressus, 811, t. III. Christus est thesaurus bonorum omnium, 251, t. III. In eum nostra sollicitudo proiicienda, ibid. Christi patientis potentia, 92, t. III. In Christo sunt omnes thesauri gratie, 87, t. III.
    Cimicis fumo sanguisuga faucibus adherens egeritur, 630, t. III.
    Claustrum cur catabulum celestium pecorum, 805 et seq., t. III.
    Clerici luxuriosi cur cum Abimelech comparantur, 388, t. III. Clerici manzeres ac spurii qui dicantur, 507, t. III. Clerici qui sibi licere affirmant uxorem ducere, ex heresi Nicolaitarum sunt, 410, t. III. Clerici pugnacis, insolentis et blasphemi cedes, 592, t. III. Clerici non habent proprietatem rerum quas possident, 512, t. III. Illorum habitatio cur sit iuxta ecclesias, 513, t. III. Clericis intemperantibus melius a sacris ordinibus esset cessare, 403, t. III. Clericorum etymon, 486, t. III.
    Celestibus terrena contemnuntur, 314, t. III.
    Celi cum homine pulchra comparatio, 477 et seq., t. III.
    Colloquium in cella quam perniciosum, 338, t. III. Pietas erga defunctos inibi exerceri solita, 339, t. III.
    Columnarum duarum templi a Salomone constructi sensus, 570, t. III.
    Commatres non sunt ducende uxores, 595, t. III.
    Commenta hominum differunt a sententiis per Spiritum sanctum prolatis, 398 et seq., t. III.
    Communio uite unionem spiritus et rectitudinem parit, 418, t. III.
    Compaternitatis necessitudo, 633, t. III.
    Completorium in lecto nec salus est nec profectus, 594, t. III.
    Compunctio nascitur de amore Dei, 302, t. III. Concionator. Quid in concionatore requiratur, 726, t. III.
    Confessio ad horam primam, siue completorium, 350, t. III. Confessionis contemptores monentur, 596, t. III.
    Confiteri sua crimina eisdem, cum quibus lapsi sunt, perniciosum, 155, t. III.
    Consanguine non sunt ducende uxores, 594, t. III.
    Consanguinitas sex gradibus terminatur, 181, t. III. An inter quos est lex hereditarie successionis, nulla sint iura coniugii, 180, t. III. Legisperitorum super hac re conclusio, 183, t. III. An quibus est ius hereditatis, sit et affinitas generis, 182, t. III. An generationes que utrinque ab uno prodeunt, debeant simpliciter numerari, 181, t. III. Consanguinitatis gradus uarie a uariis usurpati, 179, t. III. Quot gradibus terminetur, 181, t. III. Error  quorumdam de gradibus consanguinitatis, 179, t. III.
    Consecrari denuo nefas est, 129, t. III.
    Consecrationis effectus fidei nititur fundamento, 120, t. III.
    Constantia in uirtutum proposito, 310 et seq., t. III.
    Constantini imperatoris pietas, 54, t. III. Eiusdem imperatoris edictum erga Rom. pontificem, 55, t. III.
    Consuetudinis antique necessitas aliquando excusat, et quando, 444 et seq., t. III.
    Contemptori seculi quid prestandum, 771, t. III.
    Contemptus mundane glorie, 222, t. III.
    Contumelie quomodo excipiende, 313, t. III.
    Conuersationis religiose finis, 295, t. III.
    Conuersio. Cur conuersionis initio Deus tentationes non permittat in suis, 773, t. III.
    Conuersus a SS. Andrea et Gregorio uerberatus est, 435, t. III.
    Cordis custodia et cogitationum ponderatio utilis, 345, t. III.
    Corporis nostri uilitas ac fetor, 711, t. III. Corpus Christi sacrosanctum pollutis manibus tractans particeps crucifigentium Christum est, 507, t. III.
    Correptionem amare sapientis est, stulti uero odisse, 735, t. III. Correptiones impatientibus sunt gladii, ibid. et seq. uiri feruentis est correptionem sine culpa ad aliorum profectum amplecti, 731, t. III.
    Corrigere prius decet se, quam alios, 518, t. III. In correptione moderatio seruanda, 787, t. III.
    Corrumpitur quod nascitur de corruptione, Collect. u. T., 204, t. Iu.
    Credenda que, 3 et 16, t. III.
    Crocodilus cur mortem et tartarum referat, 811, t. III.
    Crux instrumentum nostre salutis, 14, t. Iu. In eius laudem pareneticum carmen, 15, t. Iu. Confederat celum terris, ibid.
    Culpa subditorum in prepositos redundat, Collect. u. T., 133, t. Iu.
    Cultris diuidi homines mystice quid sit, 552, t. III.

D
    Demones uertumni qui dicantur, 268, t. III. Demones cur in uolucribus expressi, 594, t. III.
    Demoniacus hominem necans liberatur, 601, t. III.
    Demonis impositum Eremite cuidam, 595, t. III.
    Demonum illusiones, 639 et seq., t. III.
    Damiani  uaticinium de morte Cadaloi admirabiliter impletum, 410, t. III. B. Damiani humilitas profunda, 552, t. III. Eiusdem urbana et modesta expostulatio, ibid. B. Damiani in scribendo fides ac religio, 220, t. III.
    Damianus  in latere montis Suauicinii Eremum construxit, 335, t. III. Damianus monachus, frater S. doctoris, 579, t. III. Damianus legatus res suas subiicit iudicio sedis apostolice, 84, t. III.
    Damna que a malignis spiritibus proueniunt, Collect u. T., 88, t. Iu.
    Damnatorum supplicia, 782, t. III. Mors, ibid.
    Daniel uir desideriorum, 436, t. III. S. Danielis missa, 24 et seq., t. Iu.
    Dauid cur dicatur Adeodatus, filius saltus, Polymitarius, et Bethlehemites, 643, t. III, et Collect., u. T., 200 et 201, t. Iu. Dauid obtinuisse ciuitatem Rabbath quid sit, 551, t. III. Per Dauid regnum presens seculum cur designatum, 647, t. III. Dauid humilitas, 262 t. III. Dauidi cur peccatum remissum, non Sauli, Collect. u. T., 193, t. Iu. Idem figura Christi, Collect. u. T., 201 et seq., t. Iu.
    Decollatio S. Ioannis Baptiste quando fuerit, 233. t. III.
    Defunctorum alimenta que sint, 580, t. III.
    Deodatus Treuerensis archiepiscopus, 434, t. III.
    Depthca siue Raphaat interpretatio et allegoria, 562 et seq., t. III.
    Derelinquentibus seculum quenam pacis tranquillitas datur, Collect., u. T., 109, t. Iu.
    Desperati cuiusdam terribile exemplum, 597, t. III.
    Desperatio unde inducitur, 172, t. III.
    Deus quem decreuit saluare continuo liberat, 1, t. Iu. Deus ac Iudas quo discrimine Christum morti tradiderint, 67, t. III. Dei familiaris qualis esse debet, 351, t. III. Dei scientia et prouidentia rerum omnium simplex et distincta, 623, t. III. Deo non est heri, uel cras, sed hodie sempiternum, 624, t. III. Deus potest uirginitatis corrupte carnem et meritum reparare, 618, t. III. Quomodo fieri potest ut quod factum est non sit factum, 619, t. III. Nullum bonum nisi ab eo, 625 et seq., t. III. Odit sterilitatem in brutis, Collect. u. T., 220 et seq., t. Iu. Ex eius ore non egrediuntur nec bona nec mala, Collect. u. T., 261, t. Iu. Dei donum nulla ministrorum contagione polluitur, 101, t. III. De immundis non accipit sacrificium, 169, t III. In eius dominium transferuntur bona nostra per uotum, 245, t. III. Per ingressum religionis fit portio monachi, et monachus  illius, 246, t. III. Per diuitias amittitur, 246 et seq., t. III. uitat consortium, 247, t. III. In eum nostra sollicitudo proiicienda, 251, t. III. In eumdem feruor, et mortificatio, 286, t. III. Ei seruiendum amore, non timore pene, 289, t. III. Ex eius amore nascitur compunctio, 301, t. III. Eidem opera nostra lacrymis sunt gratiora, 302, t. III. Eius familiaris qualis esse debeat, 351, t. III. Ei odibilis suasor transfuge, 363, t. III. Idem presidet in sanctis doctoribus, 364, t. III.
    Deum non posse uel nescire aliquod malum, quomodo, intelligendum sit, 615, t. III. Deus etiam ulciscitur uerba, 591, t. III. Cur Deus alios diuites, alios pauperes esse uelit, 199, t. III. Cur Deus quod promittit, interdum imminuit, 57, t. III. Cur Deus que promisit nonnullis, non tribuit, ibid. Quomodo, et cur Deus penas, quas minatur non infligit, 58, t. III. Deus omnia potest, siue faciat, siue non faciat, 627 et seq. t. III. Deum posse facta infecta reddere statuitur, 636, t. III. Dei localitas illocalis, 622, t. III. Cur Deus non restauret uirginitatem post lapsum, 617, t. III. Cur Deus alios iuuenes, alios senes ad se uocat, 724, t. III. Cur per uiros idiotas ac simplices mundum instituit, 725, t. III. Ad Deum accedentes, humanis disciplinis non indigent, 730, t. III.
    Deus cuius uult miseretur, et quem uult indurat, 597, t. III. Deum timere, et eius mandata seruare quid sit, 480, t. III. Deus multa potest, que non uult, 613, t. III. Deus fit portio hominum, et quomodo, 246, t. III. Deus examinat omnium actiones, 285, t. III. Deum dicere non omnipotentem, scandalosum est, 615, t. III. Deus reprobam animam secularibus implicari actibus cur permittat, electam uero a laboribus conseruet liberam, 267, t. III.
    Deus existit in omnibus rebus, et quo pacto, 622. t. III. Cur Deus non pellem, sed interiora sibi uiscera iusserit offerri, 266, t. III. Deus una notione omnia comprehendit, distincte tamen, 623, t. III. Non posse uel nescire Dei quomodo intelligendum, 616, t. III.
    Diaboli techne ad prosternendum Christi militem, 270, t. III.
    Deuotio celeris in eleemosyna requiritur, 200 et seq., t. III.
    Diaboli interpretatio, 70, t. III. Diabolus incautos bonorum operum fructu priuat, 809, t. III. uulpis est species, et cur, 510, t. III. Cur diabolus nouitiis insidietur, 333, t. III.
    Diaconus et monachus eadem penitentia mulctantur a canonibus, 409, t. III.
    Dialectice usus in rebus diuinis, 621, t. III. Dialectice artis ignorantia perturbatur disciplina ecclesiastica, ibid.
    Dibongad interpretatio et allegoria, 560 et seqq., t. III. Item quis 4, 5 et 7, 561, t. III.
    Dilectio Dei cur firmitas dicta, 570, t. III.
    Diligentium patrum est filios corripere, 735, t. III.
    Dine casus omnibus monachis sit exemplum ne uagentur, 263, t III.
    Diogenis Cynici absurda opinio, 683 et seq., t. III.
    Dioscori heresis improbatur, 9, t. III.
    Discendum est ab inferioribus non modo a maioribus, 583, t. III.
    Discipline humane quomodo Deo consecrande, 298, t. III.
    Discretio cur necessaria, 334, t. III.
    Dissidentia Christum experitur pauperem, fides uero diuitem, 251 et seq., t. III.
    Diuersa nature bona, 197, t. III.
    Diuersitas peccantium contra naturam, 149, t. III. Eiusdem peccati grauitas, ibid.
    Diuites dispensatores sunt, non possessores diuitiarum, 199, t. III. Cur alii diuites, alii pauperes, ibid. Diuitum iniuste querele in pauperes, 205, t. III. Diuitum condemnatio, 200, t. III.
    Diuitie appetuntur ad luxum, non ad indigentiam, 548, t. III. Nullum usum sepe afferunt, preter solum aspectum, ibid. Ex diuitiis quomodo fructus capiatur, 543, t. III. Diuitias relictas repetentes a celo arcentur, 248, t. III. Nemo potest Deum et diuitias colere, ibid. Diuitias appetere quam periculosum, 546, t. III.
    Dominico die non ieiunandum, 323, t. III.
    Dominicus duodecim simul psalteria cum disciplina cantauit, et tertium decimum cepit, 781, t. III. Eius iudicium de corporis flagellatione, 783 et seq., t. III.
    Dominicus patriarcha G adensis, 653, t. III.
    Dominus uobiscum ab utroque Testamento descendit, 223 et seq., t. III. Dominus uobiscum unde ortum sit, 123, t. III. Idem non mutatur, ibid. Idem si pro singularitate non dicetur, multa alia necesse est omittantur, 125 et seq., t. III. Si idem recte inter duos profertur, a solo etiam iure dicetur, 231 et seq., t. III. Ad unicum recte dicitur, 232, t. III.
     Domus Isrel quomodo uertitur in scoriam, Collect. u. T., 102 et seq., t. Iu.
    Donatus et Hilarianus , 37, t. Iu. S. Donati miracula, 38, t. Iu. Eius laudes, ibid. Utriusque dissimilitudo, ibid.

E
    Ebrietas spiritualis quid in anima faciat, 769, t. III.
    Ebrona idem quod transitus, 567, t. III. Eius allegoria, ibid.
    Ecclesia a monachis non a canonicis fundata est, 521, t. III. Ecclesia Romana cur dicitur officina fabrilis, 84, t. III. Ecclesia non constringitur temporum lege, nec seruit sub elementis, 234, t. III. In Ecclesia recte alius supplet uerba alterius, ibid. Ecclesia Christi castra Dei sunt, 515, t. III. Ecclesia Romana Christi auctoritate fundatur et fulcitur, 52, t. III. Spiritualis mater est regum, 56, t. III. S. Ecclesia Spiritus S. donis repleta, 648, t. III. Cur Ecclesia Hierosolymitana cunctis aliis non precellat, cum ibi passus sit Christus, 610, t. III. Ecclesia est tabernaculum Dei, 513, t. III. Ecclesia Dei in tabernaculo Moysi demonstratur, 44, t. III. Item in urbe Hierusalem, ibid.
    Ecclesia multiplex, et una, 225, t. III. Una in multis, et tota uidetur in singulis, ibid. In omnibus una, et in singulis tota, ibid. Tota est unum corpus, 229, t. III. Respicit ad unitatis sacramentum, 232, t. III. Assimilatur Racheli. Collect. u. T., 93, t. Iu. Eius umbilicus qualis. Collect u. T., 244, t. Iu. S. Ecclesia quibus uestibus delectetur, 528, t. III.
    Ecclesie unitas per Christum in Eucaristia, 228, t. III, Ecclesie Romane prestantia, 75, t. III. Item et dignitas, 77, t. III. Eius iura frangere quam perniciosum, ibid. Ecclesie filii maiorem inter se habent unitatem, quam habuerunt filii Israël, 233, t. III.
    Ecclesiastice locutiones non subiacent grammatice regulis, 232, t. III. Ecclesiasticorum bonorum iniusti possessores culpantur, 431, et seq., t. III.
    Echini natura, 388, t. III.
    Electos suos quantum Deus amet, 779, t. III. Eleemosyna plurimum defunctis prodest, 209, t. III. Maxime demonibus inuisa, ibid. Eleemosyna appellatur iustitia, 199, t. III. Eleemosyna mundat animas, 202, t. III. Eleemosyna pauperibus data fructuosior est quam oblatio a sacerdote carnali celebrata, 582, t. III. Eleemosyna Walderici martyris miraculo commendata, 206, t. III In eleemosyna deuotio celeris requiritur, 200, et seq., t. III. Auari difficultas in eleemosyna, 201, t. III. Eleemosyne premium, ibid. Item et lucrum, ibid. Eleemosyne regula, 204, t. III. Eadem bonorum temporalium affluentia, 207, t. III. Reputatur a Deo ut misericordia, 199, t. III. Eleemosynam acceptam per manus pauperis Deus conseruat in celo, 199, t. III. Eleemosynarius meretur orationem totius Ecclesie, 203, t. III. Eleemosynarum que maxima, ibid. Motiua largiende eleemosyne, 204, t. III. Eleemosynis parentum res filiorum crescit, ibid. Exemplum mulieris que defuncti uiri animam eleemosynis redimere conabatur, 581, t. III.
    Elementum aque uires suas naturales reprimit. uide Aqua.
    Elisei prophete euangelica paupertas, 273, t. III. Libertas eiusdem et discretio, 272, t. III. Episcopatus ordo an sit alius a sacerdotio, 104, t. III. Episcopatus aliquando deponi potest, 422, t. III.
    Episcopi officium, 57, t. Iu. Eiusdem opera respondeant uerbis, ibid. Idem sit acer in reprehendendis uitiis. Collect. u. T., 181, t. Iu. Episcopi error docentis monachum ob infirmitatem redire posse ad secularia, 361, t. III. Episcopi male ordinati consecrationis gratiam aliis habent, sed sibi non habent, 121, t. III. Quid episcopi de sacerdotibus indignis constituere debeant, 509, t. III. In cercendis clericorum flagitiis uigilantes esse decet, 505, et seq., t. III. Episcoporum nequi simorum ordinatio cur rata, et ualida, 106, t. III. Episcoporum malorum deploratio, 444, t. III. Episcoporum cause ad quem spectent, 535, t. III. Episcopus qui indignum promouet, eius se peccatis inuoluit, 505, t. III. Episcopus impudicus et simoniacus miraculorum effector, 111, t. III.
    Equarum Cappadocie natura, 631, t. III.
    Eremi origo, 331, t. III. Eius auctores et professores, ibid.
    Eremite in urbibus conuersantes, amantes cur iudicandi, 791, t. III.
    Eremitice uite laus, 236, t. III.
    Eremitis precipue necessaria quies, silentium et ieiunium, 333, t. III. Eorum psalmodia, 337, t. 3. Ieiunium, 342, t III. Exercitia, 344, t. III. Eis necessarie collationes Patrum, 345, t. III. Discrimen inter Eremitam et Anachoretam, 332, t. III.
     Eremus mors est uitiorum, 238, t. III. uita uirtutum, ibid. Balneum animarum, ibid. Scala Iacob, ibid. Conciliabulum Dei, ibid. Habitaculum hominum et angelorum, ibid. Testis diuini amoris, ibid. Dominice sepulture emula, ibid. Spirituale habitaculum mira efficiens, 139, t. III. Speculum animarum, ibid. Thalamus nuptialis, ibid. Effugium mundi persequentis, 240, t. III. Castra demonibus terribilia, ibid. uiridarium animarum, ibid. Deus est inhabitator habitantis in eremo, ibid. Eremus est schola celestis doctrine, 236, t. III. Paradisus deliciarum et uirtutum, ibid. Caminus trium puerorum, 237, t. III. Fornax superni, Regis, ibid. Apotheca mercium celestium, ibid. Officina ubi anima restauratur, ibid. Militie locus, et triumphi, ibid.
    Esau unde deiectus a iure suo, 264, t. III.
    Esculani episcopi fastus et depositio, 549, t. III.
    Esther humilitas quanta, 262, t. III.
    Ethan siue Buthan interpretatio et allegoria, 560, t. III.
    Euangeliste conciliantur in crucifixione Christi, 214, t. III.
    Eucaristia precipuum Ecclesie sacramentum, 96, t. III. A multis offertur, 227, t. III Eucaristiam frequenter suscipiens, demonibus est terribilis, 771, t. III.
    Eucherius Lugdunensis episcopus, 524, t. III.
    Eutychetis heresis improbatur, 9, t. III.
    Euangelium per manna significatum, 563, t. III.
    Ex ore Altissimi non egredientur nec bona nec mala, expositio, 646, t. III.
    Excommunicati non habent ius ad electionem Pontificis, 68, t. III.
    Excommunicatio canonum et pontificum an eadem, 257, t. III. Excommunicatio Pontificum Romanorum cur formidanda, 595, t. III. Cum excommunicatis nulla habenda est conuersatio, 275, t. III.
    Excusatio in peccatis quantum malum, 483, t. III.
    Exempla admirabilis penitentie, 340, t. III. Exemplum uiri pii et canonicarum horarum studiosi, 218, t. III.
    Exercitii spiritualis studium, 337, t. III.
    Expositio: Leua eius sub capite meo, 607, t. III.
    Expositio: Ego dixi in excessu mentis mee: Omnis homo mendax, 574, t. III.

F
    Farnulphus Cisternensis episcopus, 433, t. III.
    Festi dies solemnes cur a ieiunio immunes, 324, t. III.
    Festiuitates quedam cur suo tempore non celebrentur, 233, t. III.
    Festum S. Iacobi, et S. Petri ad uincula, 233, t. III.
    Ficus imaginem legis quomodo teneat 470 et seq., t. III.
    Fidei necessitas, et prestantia, 2, t. III. Eadem origo uirtutum, 3, t. III. Fides cur petra, 714, t. III. Fides experitur Christum diuitem, et quomodo, 251, et seq., t. III.
    Fideles omnes quomodo unum sunt, 226, t. III.
    Filii autem Dauid erant sacerdotes quomodo exponatur, 643, t. III.
    Filius unius anni erat Saul cum regnare cepisset, etc., expositio, 641, et seq., t. III.
    Flagellatio purgatorii genus, 784, t. III.
    Fossor, saxorum ruderibus per annum obrutus, uiuit propter misse sacrificium, 581, t. III.
    Fructus laboris spiritualis, 296, t. III.
    Futura pro preteritis sepe ponit Scriptura, 625, t. III

G
    Gabaonitarum exemplum quinam imitari dicantur, 288, t. III.
    Gadgad interpretatio et allegoria, 567, t. III.
    Gebarim interpretatio, et allegoria, 569, t. III.
    Genebaldus Laudunensis episcopus, 444, t. III.
    Gentilis regis euangelicum dictum, 209, t. III.
    Gerardi eleemosynarii exemplum, 206, t. III.
    Gerardus episc. Florentine ecclesie, 110, t. III.
    Gezonis eremite pia exercitatio, 668, t. III.
    Giezi a fide cur errauerit, 546, t. III.
    Glorie celestis perfecta descriptio, 784, t. III.
    Gondebertus Senonum archiepisc., 434, t. III.
    Gothifredus dux, 209, t. III.
    Grecorum consuetudo in imperatore creando, 480, t. III. Exhortatio ad hominem, 481, t. III.
    Grammaticam regulari discipline preferri a monacho uanum, 298, t. III.
    Gregorii  sententia de penitentia, 291, t. III.
    Guido  abbas Pomposianus, 312, t. III.

H
    Heresis Eutychetis improbatur, 9, t. I. Heresis origo, 484, t. III. Heresis Nestorii improbatur, 9, t. III.
     Heretici ut reconciliandi, 79, t. III.
    Halus interpretatio et allegoria, 563, t. III.
    Herinacii natura, 809, t. III.
    Hierusalem cur figura Ecclesie Dei, 44, t. III.
    Hilariani  miracula, 37, et seq., t. Iu.
    Hildebrandi cardinalis abstinentia, 556, t. III.
    Horarum significationis laudes 307, t. III.
    Humana mens implicata terrenis rebus non est apta contemplationi. Collect. u. T., 151, t. Iu.
    Humane miserie conditiones, 47, t. Iu.
    Humbertus episc. card., 602, t. III.
    Humilitatis discipulus quis dicendus, 223, t. III.
    Hydrus cur Saluatoris species, 811, t. III.
    Hypocrisis abominabile uitium, 254, t. III.
    Hypocrite ad quid uilioribus uestibus utuntur, 261, t. III.

I
    Ignis natura, 630, t. III.
    Illitteratorum oratio quenam esse debeat, 217, t. III.
    Immundi hominis etiam bona opera Deo displicent, 170, t. III. Confirmatur exemplo eremite, ibid Immundorum manus cur plene sanguine, 169, t. III.
    Imperatores Romani, qui uiolenta morte periere, 475, t. III. Imperatorum assensus in electione Rom pont. non est necessarius, 53, et seq., t. III. Romani imperatores, eorumque mors, 54, t. III. Cur B. Gregorio electo assensum prebuit Mauricius imperator. ibid. Priuilegium concessum Henrico imperatori in pontifice eligendo, 55, t. III.
    Incepta non consummata perduntur, 285, t. III.
    Incredulus dicitur, qui misericordiam non amat, 201, t. III.
    Indumenta mollia perfectiores cur fastidiant, 262, t. III.
    Inferni pene atrocissime, 62, t. Iu. Inferni, mortisque meditatio extinguit incentiua libidinum, 173, t. III.
    Infirmorum causa an liceat interdum a rectitudine non nichil declinare, 59, t. III.
    Ingratitudo hominis in Deum, 479, t. III.
    Insidie hominum uitari possunt, non item demonum, 469, t. III.
    Intentio potius scribentis, quam littere cortex attendendus, 372, t. III.
    Isrelitarum mansiones spiritualiter intelligende, 558, t. III. Isrelite quam uiriliter contra carnem et sanguinem dimicauerint, 275, t. III. Isrelitico populo que beneficia concessa, 251, t. III.
    Iuo B. Damiani magister, 728, t. III.

I
    Iabatha interpretatio, 567, t. III.
    Ieiunii monastici forma, 322, et seq., t. III. Ab eodem excipiuntur dies festi, 323, t. III. Eius regula, ibid. Ieiunii ac refectionis regula, 334, t. III. Ieiunium laudabile, 311, t. III. Ieiunium perfectum quale appellandum, 323, t. III. Ieiunium famulorum, ibid.
    Iezrahelis etymon, 498, t. III.
    Ioab quid referat, quid Semei, 648, t. III.
    Ioannes  euangelista a nuptiis uocatus, 686, t. III. Ioannes cur uitam contemplatiuam designat, 609, t. III. Cur Ioannes euang. quiete obdormiuit, 291, t. III. S. Ioannes euangelista logotheta uerbi, 27, t. Iu. Dilectus pre ceteris a Domino, ibid.
    Ioannes prior monasterii Fontis Auellani, 595, t. III.
    Ioanni de Anso a demone impositum, 595, t. III.
    Ioseph. Inter Ioseph et B. uirginem uerum matrimonium intercessit, 685, t. III.
    Iube Domne benedicere, cur dicatur, 223, t. III.
    Iubilei mysterium, 43, t. III.
    Iudei cur in Christum male affecti, 539, t. III. Iudei quod grauius peccatum perpetrarint, 48, t. III. Christum occidisse peccatum fuit omnium maximum, 49, t. III. Cum Iudeis qua ratione disputandum, 23, t. III.
    Iudex timens Deum, 57 et seq. t. Iu. Iudices ne gratis quidem dona accipere possunt, 541, t. III.
    Iudicia Dei uere abyssus multa, 601, t. III. Iudicii die occulta singulorum patebunt, 61, t. Iu. Iudicii extremi memoria utilis contra tentationes, 775, t. III. Sententie Scripturarum de die iudicii, ibid. et seq. Iudicium muneribus peruertitur, 542, t. III.
    Iuniperi uirtus in fouendo diutissime igne, 564, t. III.
    Iuuenes in estu carnis quibus armis se debent defendere, 311, t. III.
    Iuuenilis etas carnis pugnam patitur, ibid.
    Iuuentius eremita, uir sanctus, 600, t. III.
    Iuuentus maxime carnis pugnam patitur, ibid.

 L
    Laban filias uendidit, et cur, 466, t. III. Laban interpretatio, 295, t. III.
    Laboris spiritualis fructus qui sint, 296, t. III.
    Lacryme animam purificant et fecundant, 299, t. III Impetrant gratiam et docent, 300, t. III. uitam producunt, et cur, ibid. Steriles fecundant. ibid. Spem erigunt, ibid. Grate sunt Dei auribus, ibid. et seq. Earum dulcedo, 301, t. III. Demonem terrent ac fugant, ibid. Lacrymarum gratia ut acquiri queat, 352, t. III. Lacrymarum et contemplationis studium, 351, t. III. Lacrymarum uerarum ac falsarum discrimen, 352, et seq., t. III. Lacrymis sacrificium operum nostrorum Deo fit gratius, 302, t. III. Ex illis amor Dei nascitur, ibid.
    Lambertus Florentinus episcopus, 434, t. III.
    Lamech significat primum parentem, Collect. u. T., 83, et seq., t. III.
    Lamentatio flebilis super animam immunditie sordibus deditam, 165, t. III.
    Landulphus clericus Mediolanensis, 693, t. III.
    Lapides secti sunt, qui respuunt consortium aliorum. Collect. u. T., 112, t. Iu. Lapis cur ecclesia, 386, t. III. Cur lapis unus dicatur, ibid.
    Laudes Dei non sunt cogitationibus fedis inquinande, 594, t. III. Laudis nocturne officium, 634, t. III.
    Laurentius Sabinensis episcopus, 444, t. III.
    Lebetes quomodo uanos homines referant, 501, t. III
    Lebna interpretatio et allegoria, 564, t. III. In laterem uertitur, 565, t. III.
    Legis diuine finis, 62, t. III.
    Leo  abbas Nonantulanus, 439, t. III. Miraculum ad eius sepulcrum, 440, t. III.
    Leo et Fredericus archiepiscopus Rauennas, ibid.
    Leo ex Puteolano episcopo eremita, 601, t. III.
    Leo Sitrie monachus, 792, t. III.
    Leo eremita Prezensis, 793, t. III. Eius uita longeua, 794, t. III.
    Leonis IX epistola ad B. auctorem, 147, t. III. Ad eamdem responsio, 149, t. III.
    Leonis Presensis admirabile exemplum, 316, t. III. Eius admiranda in psallendo attentio, ibid.
    Leonis inclusi celestis sapientia, et sanctitas, 729 t. III.
    Leonis natura, 807, t. III.
    Leprosus osculo sanatus, et a quo, 584, t. III.
    Letanie. Error aliquorum in recitandis letaniis, 4, t. III.
    Leuitarum et sacerdotum ministrantium in ueteri lege continentia quanta, 400, t. III. A quo instituti, ibid.
    Lex corporis humani legi diuine contraria est, 399, t. III. Lex peccati opponitur legi Domini, ibid. Lex diuina cur medicamentum plagarum, 716, t. III.
    Lia quomodo uitam actiuam referat, 295 et seq., t. III
    Liberalis cuiusdam uiri in Deum exemplum, 207 t. III.
    Liberalitate liberalitas perit, 308 et seq. t. III.
    Libidinis domitor quis sit, 682, t. III.
    Librorum Scripture sacre ordinis mysterium, 782, III.
    Lintulphus Gallensis episcopus, 435, t. III.
    Litterarum studia sine uirtute sunt infecunda, 729, t. III.
    Localitas Dei illocalis, 622, t. III.
    Loco sacro honorem non dantis exemplum stupendum 590, t. III.
    Locutiones ecclesiastice non subiacent grammatice regulis, 232, t. III. Ad unitatis sacramentum respicit Ecclesia, ibid.
    Lucidus Ficoclensis episcopus, 443, t. III.
    Luciferianorum hereses, 540, t. III.
    Luitprandus uen. eremita celesti auxilio roboratur, ne ieiunium possit uiolare, 600, t. III.
    Luxuria diuitiis fouetur, 548, t. III. Luxurie efficax remedium, 780, t. III.
    Lyncium natura, 441, t. III.

M
    Magnetis natura, 630, t. III.
    Mainardi monachi boni senis exemplum, 316, t. II .
    Mainfredi marchionis humilitas, et pietas erga pauperes, 206, t. III.
    Maioli abbatis Cluniacensis admiranda obedientia, 583, t. III.
    Maiora tentanda, ut minora facilia reddantur, 313, t. III.
    Mala dicenda sunt potius non esse quam existere, 626,  t. III. Mala exigua largissima bona corrumpunt, 249, t. III.
    Maledictio in sacra Scriptura quomodo accipitur, 537, t. III.
    Mali ualide conferunt sacramenta, 534, t. III. Malorum societas quantum bonos ledat, 257, t. III.
    Mauna Euangelium cur figurat, 563, t. III.
    Mansiones Isrelitarum quomodo intelligende, 558, t. III.
    Manus immundorum cur plene sanguine dicantur, 169, t. III.
    Mara interpretatio et allegoria, 561, t. III.
    Marchionisse cuiusdam in pauperes liberalitas, Dei liberalitate in filios multiplicatur, 206 et seq. t. III.
    Maria prebendam clerico sibi deuoto ablatam restitui iubet, 577, t. III. Maria in sue festiuitate Assumptionis innumeros liberat a penis Purgatorii, 602, t. III. Eius apud Deum auctoritas, et misericordia, ibid. Marie uirg. laudes, 17, 18 et seq, t. Iu. Ad eamdem oratio carminica pro tempore nubiloso, 21, t. Iu. Mariam laudanti gaudium nuntiatur, 604, t. III.
    Marini sacerdotis incontinentis miracula, 111, t. III.
    Marinus frater Damiani, eius egrotatio et felix obitus, 579, t. III. B. uirgo illum in extremis laborantem inuisit., ibid.
    Martinus  episcopus Turonensis, 438, t. III.
    Martinus Storax monachus, 791, t. III. Serpentes duo cum eo familiariter commorantur, ibid.
    Martyrum uulnera quam gloriosa, 709, t. III. Martyrum opera cur imitanda, ibid
    Matutinum cur nocte canatur, Req. Pet. Hon. 336, Iu.
    Mediolanensis Ecclesie primordia, 77, t. III.
    Meditatio mortis et inferni exstinguit carnis motus, 171 et 349, t. III.
    Mens uertitur in illud quod cogitat, 550, t. III. Mens humana ita occupatur circa minima, si sit indigens, sicut erga multa, si diues, 249, t. III. Mentis euagationes, tenebre et ariditas, que monacho secularibus implicato nascuntur, 255, t. III.
    Menses apud antiquos triginta dierum numerum continebant, 649, t. III.
    Mentiri quid sit, 54, t. III.
    Metcha interpretatio, et allegoria, 566, t. III.
    Milesius episcopus et martyr, 432, t. III.
    Militia religiosa quales milites requirat, 247, t. III.
    Militis transfuge pena, 362, t. III.
    Minister Dei non potest donis Dei obsistere, 102, t. III.
    Misericordie diuine exempla, 173, t. III. Misericordiam non amans incredulus cur uocandus, 201, t. III.
    Missa de sancto Bartholomeo, 28, t. Iu. Triginta Missarum solemnia pro defunctis, 339, t. III.
    Moab interpretatio et allegoria, 569, et seq. t. III.
    Modestia in incessu, 312 et seq. t. III.
    Modus docendi in scolis, 638, t. III. Modus reconciliandi hereticos, 79, t. III.
    Mola cur mundum referat, 268, t. III.
    Mollibus uestiti mundo seruiunt, non Deo, ibid. Sicut pretiosa uestis ad iram, ita humilis Deum ad indulgentiam prouocat, 260, t. III.
    Monachi ad uesperas dicunt tantum quatuor psalmos, 215, t. III. In Completorio tantum tres, ibid. Iidem pecunias possidentes plus peccant quam Ananias et Saphira, 245, t. III. Eorum animam etiam parua pecunia immaniter ledit, 249, t. III. Qualiter possint peruenire ad ueras diuitias, 250, t. III. Eos inquietos demon urget ad sui et aliorum ruinam, 252, t. III. Eorum peruagatio multis prebet occasionem pereundi, ibid. Eorumdem discursio uirtutes expellit, et uitiorum multitudinem introducit, 253, t. III. Monachi anima multa mala patitur cum ad inferiora reuertitur, 255, t. III. Iidem uagi et instabiles non ualent filios spirituales Deo gignere, 269, t. III. Unde decipiantur, 270, t. III. Eidem ualde periculosum est sanctum deserere otium, 276, t. III. Monachus non debet se ingerere negotiis secularibus, 277, t. III. Debet mundo uale dicere et sacre lectioni uacare, 282, t. III.
    Monachi et canonici significatio, 514, t. III. Monachi discurrentes non monachi dicendi sunt, sed gyrouagi, 515, t. III. Monachi dum flagellis atteruntur, stolis albis ornati uidentur, 600, t. III. Monachis in urbe morantibus arrogantie tumor obrepit, 790, t III. Monachorum promissio, 336, t. III. Monachorum uestimenta ad imitationem seraphim celestium instituta sunt, 524, t. III. Monachorum quorumdam temeritas, 535, t. III. Inter Monachos uagos et stabiles quid distet, 265, t. III. Monachos pretiosis uestibus indui insania est, 259, t. III. Item rapine species, ibid. In quo differant ab hypocritis. ibid.
     Monachus Cluniacensis ex inobediente obediens factus, leprosum osculo sanat, 584, t. III. Monachus mediocriter perfectus melior est uiro seculari, etiam pio, 783, t. III. Monachus nequit Christum simul et pecunias possidere, 246, t. III. Perfecte renuntiantibus potestas iudiciaria promittitur, ibid. Per diuitias Deus amittitur, 247, t. III. Celestis hospes fugit consortium, ibid. Monachus inquietus relinquit exercitium uirtutum, exponiturque omnibus uitiis, 253, t. III. Monachus unde bonus fiat, et unde malus, 269, t. III. Monachus sepe falsa carnalium promissione decipitur, 270, t. III. Monachus frigidus, uilis alga, 782, t. III. Feruidus uitis est fructuosa, ibid. Monachus ut diues fieri queat, 250, t. III.
    Monasteria sunt animarum uiuaria, 805, t. III.
    Monastici ordinis defluxus, 322, t. III.
    Monastici ieiunii regula, ibid. et seq.
    Mons Sepher, siue Sephar, idem quod tubicinatio, 535, t. III.
    Montes excelsi sunt alte Scripturarum intelligentie, Collect. u. T., 223, t. Iu.
    Montis Casini peregrinatio quanti facienda, 575, t. III. Montis Casini cenobium sacratissimum, 638, t. III.
    Montis Hor interpretatio, et allegoria, 568, t III.
    Mors et tartarus per crocodillum cur expressa, 811, t. III. Mors horrenda cuiusdam comitis, 431, t. III. Mors damnatorum omnium teterrima, 782, t. III. Mors cur nunc citius solito homines adoriatur, 280, t. III. Mortis dies terribilis, 59, t. Iu. Eodem die adsunt demones in agone, ibid.
    Mortuorum officium quotidie persoluens in celeste regnum introducitur 604, t. III.
    Moseroth interpretatio et allegoria, 567, t. III.
    Moyses cur uideatur fuisse pontifex, 104, t. III. Quod de spiritu suo non per se Moyses, sed Deus dedit septuaginta uiris, 103, t. III. Moyses iurisconsultus, et cur, 192, t. Iu. Moyses monachicam normam tenuit, 512 et seq., t. III. Moyses munera non accepit, 543, t. III. Moysis erga suos amor perfectus, 63, t. III.
    Mundi huius supplicia que sint, 279, t. III. Mundi mala, et peccata, 256, t. III. Cum mundanis quomodo, et cur conuersandum, 257, t. III. Mundi huius bona uana, 45, t. Iu. Fugienda, Collect. u. T., 182, t. Iu. Mundi actiones cur mole comparantur, 268, t. III. Mundi blandimenta quomodo extinguenda, 778, t. III. Mundo seruiunt mollibus uestiti, non Deo, 259, t. III. Contra mundum clypeus fortis mortis imago, 774, t. III.
    Munera peruertunt iudicium, 542, t. III. Munera Moysi exosa, 543, t. III. Munerum genera quot sint, 264 et seq., t. III.
    Mysterium sanctiss. Trinitatis explicatur, 3, t. III. Lucet in hominis creatione, 25, t. III. Manifestatur Abrahamo, ibid.

N
    Nabo interpretatio et allegoria, 569, t. III.
    Nature bona diuersa sunt, 197, t. III. Nature conditor, nature etiam est immutator, 629, t. III.
    Nazarius et Celsus  Mediolani martyrio affecti, 77, t. III.
    Nestorii heresis, 9, t. III.
    Niceno  Symbolo quomodo dicatur Spiritus sanctus proprie a Patre procedere, 661, t. III.
    Nicolaite ex Nicolaitarum heresi qui dicendi sint, 410, t. III.
    Nicolaus II. PP. pauperum pedes quotidie lauat, 210, t. III.
    Nobiles qui in Religionibus, 289, t. III.
    Nominis perpetuitas premium castitatis, 174, t. III.
    Nonus episcopus et martyr, 434, t. III.
    Nouati heresis, 118 et seq., t. III.
    Nouatiani non sunt deponendi, 118, t. III. Nouatianorum hereses, 540, t. III.
    Nouitiorum modestia in incessu que requisita, 312 et seq., t. III.
    Numeri quadragenarii mysteria, Collect. u. T., 156, t. Iu.
    Nummicola quis dicendus, 248, t. III.
    Nuptie ad quid institute, 686, t. III. Pena celebrantium nuptias quadragesimali tempore, 687, t. III. Nuptie secunde cur non improbantur, 231, t. III. Unus sponsus Ecclesie uirginis, ibid.
    Nuptie celibes que sint, 686, t. III. Nuptiarum celebrandarum tempus ex sacris canonibus, 683, t. III.

O
    Obedientia cur anteponenda bonis operibus, 311, t. III. Obedientia mala que, 65 et seq., t. III. Obedientia admiranda Maioli Cluniacensis abbatis, 583, t. III. Obedientie  uis quanta, 584, t. III. Non obedire Deo an possit non esse malum, 66, t. III.
    Oboth interpretatio et allegoria, 568, t. III.
    Obtrectatio, uirus anime, 48, t. Iu.
    Octauiani Augusti laus et elogium. uide Augusti.
    Oculi septem quid exprimant, 386, t. III.
    Odium perdit animas, 44, t. Iu.
    Officium cuiuslibet membri speciale est toti corpori commune, 228, t. III. Officium nocturnum, 276, t. III. Officium mortuorum quotidie persoluens in celeste regnum introducitur, 604, t. III. Oliue symbolum, 470, t. III.
    Oratio feruens quam efficax, 726, t. III. Oratio pro uenia peccatorum, 350, t. III. Orationes et suffragia sunt alimenta defunctorum, 580, t. III. In orationibus non corporalis sed spiritualis attendenda presentia, 236, t. III. Orationis efficacia quanta, 218, t. III.
    Ordinatio episcoporum, licet nequissimorum, tamen rata est, 106, t. III.
    Ordinis librorum Scripture sacre mysterium, 783, t. III. Ordinis sacramentum ex quo pendeat, ut ratum sit. uide Sacramentum.
    Oris parsimonia transitus mystice est in Phinon, 568, t. III.
    Osculi impudici penitentia quam grauis, 163, t. III.
    Otium sanctum deserere quam periculosum, 276, t. III.
    Otto II imperator, 436, t. III. Ottonis imperatoris lamentabilis interitus, 596, t. III.
    Ozias cur dicatur genitus a Ioram, 195, t. III.

P
    Pactum inter Deum et monachos uiolari non debet, 246, t. III.
    Palatium Romuli corruens quid referat, 631, t. III.
    Palea calida et frigida est, 630, t. III.
    Pandulphus et Ioannes uiri principes in inferno damnati, 436, t. III.
    Panis mensura in eremo dari solita, 337, t. III. Exercitii spiritualis studium, ibid. Papa iustus iudex, 45, t. Iu.
    Parentes legibus Dei resistentes, extranei reputandi sunt, 596, t. III. Parentum eleemosyna filiorum res crescit, 206, t. III.
    Partes seruiunt toti et opera partium attribuuntur toti, 228, t. III.
    Paschalis computi auctores quinam fuerint, 651, t. III.
    Patres  negant posse monachum ad seculum redire, 364, t. III.
    Pauli  discipuli qui fuerint, ibid. B. Pauli basilica a Theodosio et Honorio edificata, 55, t. III. S. Paulus propriam non habet cathedram, et cur, 610, t. III. Paulus pre ceteris omnibus priuilegio admirabili est insignitus, 608, t. III. S. Paulus aliorum scandalum quantopere uitare studuerit, 60, t. III. Paulus euangelica mysteria didicit, sed non ab hominibus, 609, t. III. Paulus cur B. Petrum reprehenderit, 738, t. III. Paulus qua in re similis Christo, 610, t. III.
    Paulianiste cur rebaptizandi, 121, t. III.
    Paupertas in uestibus, quibus commendata, 347, t. III. Paupertatis euangelice fructus, 250, t. III. Bona quibus in hac uita fruuntur egeni, ibid.
    Pauperum pedes lauare saluberrimum est, 209, t. III. Abusus quorumdam in pauperibus excipiendis, ibid.
    Peccare in fide, et recedere a fide differunt, 119; t. III. Peccare grauius nemo potest quam sacerdos, 506, t. III.
    Peccata leuia in que etiam iustus quotidie labitur, ibid. His iustitia non amittitur, 212, t. III. Peccata episcopi non recte ordinati in promotoris caput redundant, 468, t. III. Peccata desperationem non inducunt, sed impietas, 172, t. III. Peccati grauitas ex penitentia rite statuta cognoscitur, 163, t. III. Peccatorum contemptus mortem interminatur sempiternam, 315, t. III. Peccatorum effectus, 211, t. III. Peccatum nullum impunitum manet, 593, t. III.
    Peccator resurgit ad maiorem gratiam, 618, t. Iu.
    Peccatorum arma que sint, 781, t. III.
    Peculii inter canonicos quanta mala, 490, t. III.
    Pellis colubri decocta dolorem aurium mitigat, 630, t. III.
    Penne hominum que sint, 813, t. III.
    Peregrinatio Casini montis quanti facienda, 575, t. III.
    Perfecte renuntiantibus potestas iudiciaria promittitur, 246, t. III.
    Personarum cequalitas, 3, t. III. Earum ceternitas, 4, t. III. Earum proprietates, 5, t. III.
    Pertinacie effectus, 484, t. III. Oppugnatur pertinacia uerbis D. August., ibid. et seq.
     Petri  apostoli discretio in Iudeorum salute curanda, 59, t. III. S. Petrum tres etiam claues manu tenentem fuisse designatum uetustissima urbis monumenta docent, 74, t. III. Petrus cur a Paulo reprehensus, 60, t. III. Petrus cur uitam actiuam designat, 609, t. III. S. Petrus Apostolus cuidam apparens eum a demonibus liberat, 598, t. III. S. Petrus princeps senatus apostolici, 25, t. Iu. Quare se subtrahebat a commercio gentilium, Collect. u. T. 274, t. Iu. Cur Petrus ad sinistram et Paulus ad dexteram in picturis collocentur, 605, t. III.
    Petrus eremita in pauimento nudo semper pernoctans, 793, t. III.
    Petrus sacerdos ex monacho Nonantulano eremita, 580, t. III.
    Petro Damiani ob dimissos episcopatus quanta penitentia iniuncta, 443, t. III.
    Petrus  Damiani compellat Cadaloum antipapam, 51 et 69, t. III. Eius zelus pro Ecclesia Romana, 76, t. III. Eius sermo ad Mediolanenses, 77, t. III. Subiicit res suas iudicio sedis apostolice, 84, t. III. Eius allocutio ad episcopos, 135, t. III. Inuehitur in Simoniacos, 138, t. III. Laudat suam patriam, 140, t. III. Impugnat apocryphos canones de penitentia, 157 et seq., t. III. Inuehitur in legisperitos, 183, t. III. Eiusdem in scribendo fides et religio, 220, t. III. Construxit eremum, 335, t. III. Modestia, 373, t. III. Alter Hieronymus, t. Iu, uI, in princ. Eius Festus dies celebratur Rauenne, 4, t. Iu. Eius Rhythmus Paschalis, 15, t. Iu. Eius epitaphium, 51, t. Iu. Eius stylus, Collect. u. T. 73, t. Iu. Quare sepe testimonia sacre Scripture adhibuit, 74, Collect. u. T., t. Iu
    Phalaridis tyranni crudelitas, 575, t. III.
    Phiala aurea quomodo mentem sancti sacerdotis adumbret, 502, t. III.
    Philo disertissimus Iudeorum, 521, t. III.
    Philosophorum nullus tam insanus, ut Dei negauerit omnipotentiam, 621, t. III. Philosophorum lectio ad intelligentiam Scripture conducens, 572, t. III.
    Phenix nostri Saluatoris typus, 812, t. III.
    Pie marchionisse in pauperes liberalitas, 207, t. III.
    Pietas simulata molesta, 778, t. III. Pietatis opera munda, Collect. u. T., 117 et seq., t Iu.
    Pilati nominis etymon, 594, t. III.
    Plage cur Aegypto inflicte, 714 et seq, t. III.
    Pene clericorum incontinentium, 402, t. III. Eorumdem praue obiectiones, et earum refutationes, 389, t. III.
    Penitentia recenter conuersis que iniungi debeat, 290, t. III. Penitentia centum annorum quomodo expleatur, 794, t. III. Penitentia unius anni quomodo expleatur, 324, t. III. Penitentia immundis statuta a canonibus qualis, 160, t. III.
    Polychronius post mala principia optimum finem in sacerdotio habuit, 109, t. III.
    Polypi natura, 810, t. III.
    Pontifex Romanus est princeps Ecclesie, 85, t. III. Romani Pontificis anathema timendum, 589, t. III. Pontificis Romani et regum unio Ecclesie uniuerse salutaris, 71 et seq., t. III. In pontificis Romani electione non esse necessarium imperatorum assensum, exemplis demonstratur, 53 et seq., t. III. Pontificum Romanorum corone tres unde deriuate, 74, t. III. Pontificum Romanorum uita cur tam breuis, 474, t. III.
    Populus Isrel cur altare erexerit, 230, t. III. Similitudinis declaratio de illo altari, ibid.
    Porta Ezechielis clausa quid significet, 45, t. III.
    Preceptum Christi de prebenda maxilla percutienti quomodo intelligendum, 67, t. III.
    Predestinationis finis unde acquiratur, 204, t. III.
    Predicatio feruens quam efficax, 726, t. III. Predicatio iuuat ad carnis uitia detergenda, 46, t. Iu. Predicatio nunc inefficacior quam olim, 274, t. III. Apud Christianos uerbi Dei predicatio uiluit, 275, t. III. Ad predicationis officium qui sint idonei, 492, t. III.
    Predicatores ad inuicem concordes, 50, t. Iu. Predicatores mali qui, Collect. u. T., 229, t. Iu. Mali predicatores qui censeantur, 492, t. III.
    Predicatur efficacius operibus quam uerbis, 794, t. III.
    Prelati doctrina exemplo confirmanda, 304, t. III. Qua ratione subditos castigare debeat, 305, t. III.
    Prelationis munus obeunti que fugienda, queue appetenda, 450, t. III.
    Presidendi ars facile discitur, sed difficile impletur, 458, t. III.
    Preterita pro futuris sepe ponit Scriptura, 625, t. III.
    Preces et sacrificia pro iis qui in Purgatorio cruciantur, 593 et seq., t. III. Preces uniformiter dicende, siue a multis, siue a solitariis peragantur, 227, t. III.
    Presbyter quanto maior monacho in dignitate, tanto deterior est in peccato, 410, t. III. Presbyteri debent  esse mundi, 53 et 57, t. Iu. De presbytero qui in uesuuio monte periit, 437, t. III. De alio presbytero qui in eiusdem montis flamma matris uocem lugentis recognouit. ibid.
    Principia sinistra sepe ad felices proueniunt exitus, 114, t. III.
    Prior debet esse abbati fidelis, 306, t. III. In disciplina regulari sit potius rigidus quam abbas et cur, ibid.
    Priuilegium concessum Henrico imperatori in pontifice eligendo, 55, t. III.
    Probatio ad religionem uenientium cur exigatur, 371, t. III.
    Professio, siue promissio seruorum qualis, 336, t. III. Professio religiosa cur dicatur secundus baptismus, 292, t. III. Professionis sacre habitus, 778, t. III.
    Promissa B. Petri Dam. que, 323 et 343, t. III.
    Propositum monasticum, secundus baptismus, 370, t. III.
    Prudentia carnis superbiam sapit, 223, t. III.
    Prudentia huius mundi inimica Deo, Collect. u. T., 87, t. Iu.
    Puer clausis foribus intromissus, ibid. Puerorum schole in monasteriis Benedictinis olim habebantur, 638, t. III.
    Pugna cum demone et tentationibus laudanda, 346, t. III.
    Pulmenta in diebus ieiunii que prebeantur in eremo, 324, t. III.
    Pyritis natura, 631, t. III. A quo dicatur, ibid.
    Pyroboli natura, 808, t. III.

Q
    Quadragenarius numerus significat humane uite cursum, Collect. u. T., 156, t. Iu.
    Quadragesima duplex, 323, t. III.
    Quadraginta due mansiones populi Isrelitici, Collect. u. T., 140 et seq., t. Iu.
    Questio de zelotypa muliere, 587, t. III. Eiusdem questionis egregia solutio, ibid. Questiones ex sacris litteris doctoribus sunt enodande, 641, t. III.
    Quercus frugifere impios quomodo significent, 777, t. III.
    Querela monachorum de canonicis, 522, t. III.
    Quies animi laboribus acquiritur, 295, t. III.

R
    Rabbath ciuitatem obtentam a Dauid, mystice quid signet, 551, t. III.
    Rachel Ecclesiam designat, 606, t. III. Rachel quomodo uitam contemplatiuam adumbret, 295, t. III.
    Raimbaldus Fesulanus episcopus, 110, t. III.
    Ramese interpretatio et allegoria, 560, t. III.
    Raphidin interpretatio et allegoria, 563, t. III.
    Rebaptizatio cur prohibeatur, 90, t. III. Eadem et reconsecratio est par crimen, 129, t. III.
    Rectorum animarum iudicia, 457, t. III.
    Redeuntes ad secularem uitam in profundum malorum perueniunt, 362, t. III.
    Reges et sacerdotes a Deo pre aliis illuminantur, 99, t. III. Regum negotiis monachus nequaquam se ingerere debet, 277, t. III. Regum et summi pontificis unio Ecclesie uniuerse salutaris, 71, t. III. Regum peccata sepe consiliariis ascribenda, 68, t. III. Rex clarior quam seruus, 44, t. Iu.
    Regis Scotie religio et caritas in Deum, 208, t. III.
    Regnum Deo Patri tradi a Christo quid sit, 615, t. III. Regnum et sacerdotium a Deo institutum, 98, t. III.
    Regula S. Benedicti, 287, t. III. Eius scopus, 292, t. III.
    Regule religiose communitas et discretio, 293, t. III.
    Religio quos milites requirat, 247, t. III. In religione melius est segniter uiuere quam in seculi conuersatione perire, 294, t. III. In religione qui nobiles dicantur, 289, t. III. Religionem accedentes, nisi ueterem uitam reiiciant, similes sunt Gabaonitis, Collect. u. T., 164, t. Iu. Religionum fundatores sunt organum Spiritus sancti, 292, t. III.
    Religiosi curis secularibus oppressi difficile ualent sacris mysteriis digne assistere, 517, t. III. Religiosi debent obliuisci mores seculares, 299, t. III. Religiosorum renuntiatio et debitum, 286, t. III. Feruor in Deum et mortificatio, ibid. Religiosum habitum induentem decet ueteres mores abiicere, 288, t. III. Ut religiosus debeat mundo ualedicere et sacre lectioni uacare, 282, t. III.
    Remon Phares interpretatio et allegoria, 564, t. III.
    Res aduerse preuise equo animo feruntur, 333, t. III. Res ex intentione attendende, 66, t. III.
    Ressa interpretatio et allegoria, 565, t. III.
    Rethma siue Pharam interpretatio et allegoria, 564, t. III.
    Roma beata corpore S. Petri, 25, t. Iu. Eadem obnoxia  ebribus, 45, t. Iu. Eadem mundo prefuit donec legibus obediuit, 50, t. Iu.
    Romana Ecclesia sedes apostolorum, 550, t. III. Romana Ecclesia spiritualis mater Regum, 56, t. III. Eius prestantia et dignitas, ibid.
    Romani pontificis et regis unio Ecclesie salutaris, 71 et seq., t. III. Idem est princeps Ecclesie, 85, t. III.
    Romualdi discipline discretio, 342, t. III.
    Rubus Moysis Ecclesiam expressit, 714, t. III.
    Ruffini  martyris hymni, 37, t. Iu.

S
    Sabbatum cur B. uirgini dicatum, 579, t. III. Pia deuotio B. uirginis officium recitandi, et missarum solemnia ad eius honorem singulis Sabbatis celebrandi, 577, t. III. Illo die ieiunare laudabile est, 578, t. III. Cur non colitur a Christianis, 41, t. III et 270, Collect. u. T., t. Iu.
    Sabellii heresis confutatur, 5, t. III.
    Sacerdos per unitatem fidei est tota Ecclesia, et eius uicem gerit, 229, t. III. Sacerdos sacris altaribus appropinquans, ab omni peccato mundus esse debet, ibid. Maioribus cauendum est ne ad eos redundent uitia inferiorum, 506, t. III. Nullus grauius peccat quam presbyter malus uel imperitus, ibid. Ad quid dantur illis facultates ecclesie, 507, t. III. Quis sit uere sacerdos, ibid. Quid de indignis constituendum, 509, t. III. Quam perniciose peccent, 510, t. III. Sacerdos immundus dum pro aliis intercedit, iram Dei in se prouocat, 168, t. III.
    Sacerdos non commisceat stirpem generis sui uulgo gentis sue, expositio, 498, t. III. Nobilitas sacerdotum que sit, 498, t. III. Quid sit sanguine arietis immolati tangi extremum auricule, manus et pedis sacerdotis, 499, t. III. Mens sancti sacerdotis phiala est aurea, 502, t. III. Filii Dauid qua ratione dicantur sacerdotes, 201, t. Iu. Sacerdos exterius ministrat, Deus inuisibiliter consecrat, 88, t. III. Sacerdos cur totius Ecclesie utitur uerbis, 229, t. III. Sacerdotem de sanctis egredi, quid sit, 496, t. III.
    Sacerdotes mali similes canalibus lapideis, 101, t. III. Iidem faciunt etiam miracula, 110, t. III. Indigni sacerdotis officium est ruina populi, 168, t. III. Sacerdotes ignari qua ratione leonum dentibus exponantur, 503 et seq., t. III. Sacerdotes cur uocantur angeli, 525, t. III. Sacerdotes ac reges dii sunt et Christi, 99, t. III. Sacerdotes Christi qui sint, 507, t. III. Sacerdotes lacerantes sacramenta blasphemant, 538, t. III. Sacerdoti uel minima criminis suspicio est fugienda, 500, t. III. Sacerdotii dignitas, 97, t. III. Idem et regnum a Deo institutum, 98, t. III.
    Sacerdotis uxor que sit, 497, t. III.
    Sacerdotatis salutatio propter pacem, 236, t. III.
    Sacerdotium quando a Christo susceptum, 90, t. III. Sacerdotum ignorantia multum nociua, 504, t. III. Sacerdotum incuria circa res sacras, 506, t. III. Sacerdotum aliud uitium, 505, t. III. Sacerdotum thesauri lucra sunt animarum, 552, t. III. Sacerdotum depositio, 125, t. III.
    Sacramenta Ecclesie ualide a malis administrantur, 534, t. III. An a Simoniacis suscipere liceat, 535, t. III. Sacramenti uana species, 129, t. III. In sacramentis ministri officium attendendum, non meritum, ibid. In sacramento uera Domini presentia manifestata, 588, t. III. Sacramentorum effectus ministrorum peccatis non impeditur, 89, t. III. Sacramentorum Ecclesie tria precipua, 96, t. III.
    Sacramentorum administratio monachis pre omnibus clericis licita fuit, 523, t. III. Probatur sanctorum monachorum exemplis, ibid. Confirmatur eorundem auctoritate, ibid. Item ex sacris conciliis, 524, t. III. Ex modo consecrandi, ibid. Et ex modo uestimentorum, ibid. Sacramentum ecclesiasticum quomodo uertatur in perniciem, 92, t. III. Sacramentum ecclesiasticum nonnullis uertitur in perniciem, et quomodo, 92, t. III.
    Sacrificiorum antiqui ritus cur periere, 42, t. III.
    Seculares non sincere amant monachos, et cur, 613, t. III.
    Seculum futurum per regnum Salomonis cur designatum, 647, t. III. Seculum presens per regnum Dauid designatum, 640, t. III.
    Sagena pro nauicula sepius usurpata a S. doctore, 71, t. III.
    Salamandre natura, 630, t. III.
    Salernitani principis miserandus exitus, 437, t. III.
    Salis et chrismatis usus in baptismo, 116, t. III. Salis Agrigentini natura, 631, t. III.
    Salmona idem cum umbra, 568, t. III.
    Salomon statuit duas columnas in templo, unam a dextris, alteram a sinistris, Collect. u. T., 208, t. Iu. Salomonis regnum cur regnum futurum signet, 647, t. III. Ei fuisse reginas 700 et concubinas 300 quid sit, 648, t. III.
    Saltus cur dicatur plures consumpsisse quam gladius, 645, t. III.
     Salus eterna solis obedientibus debita, 257, t. III.
    Salutatio fit et pluraliter et singulariter, 224, t. III.
    Saluator per hydrum cur expressus, 811, t. III. Ante Saluatoris aduentum genus humanum equus erat infrenis, 499, t. III.
    Samson figura Saluatoris, Collect. u. T., 179, t. Iu.
    Samuelis integritas, 542, t. III.
    Sancti plurimi sine litteris illustres, 727, t. III. Sancti uiri in singularum uirtutum perfectione inequales, 197 et seq., t. III. Eorum gesta ueneranda potius quam imitanda sepius sunt, 273, t. III. Sancti quanto perfectiores, tanto humiliores, 570, t. III. Sanctorum exempla cur proponuntur, 273, t. III Sanctorum apparitio in ecclesia S. Cecilie Rome, 602, t. III. Sanctorum beatitudini omnia seruiunt, 786, t. III. Sanctorum uite libenter audiende, 784, t. III.
    Sanctitatis indiscrete pericula, 540, t. III.
    Sanguisuga faucibus herens qua ratione euomatur, 630, t. III.
    Sapientia humana quot periculis subiaceat, 728, t. III. Sapientia celestis celestes facit. Collect u. T., 262, t. Iu. Cui Deus parum est, nichil illi satis est, 511, t. III. Sapientie nimie pericula, 540, t. III. Sapientie mundane contemptus, 222, t. III.
    Sapientis est amare correptionem, stulti odisse, 735, t. III. Sapientum peccata grauiora et perniciosiora, 152, t. III.
    Saul reprobus, et tamen propheta, 94, t. III. Saul tam innocens in principio sui regni, ut dicatur a Scriptura filius unius anni, Collect. u. T., 184, t. Iu. Saul superbi pena, 710, t. III.
    Scacchorum ludus, 452, t. III.
    Scandala uia sunt Antichristi, 279, t. III.
    Schismatici sunt qui se a fraterna caritate diuellunt, 515, t. III.
    Scientie cupiditas quam perniciosa, 723, t. III.
    Scripta sanctorum Patrum similia uiridario, Collect. u. T., in Prefat.
    Scriptores debent esse ueraces, 57, t. Iu.
    Scriptura non subiacet mutabilitati, 224, t. III. Scripture uerba interdum non sunt iuxta sonum accipienda, 66, t. III. Rex ex intentione attendende sunt, ibid. Scripture cur in carpentis ferratis figurate, 551, t. III. Scripture sententie per ramos arborum mystice expresse, et quomodo, 387, t. III. Scripturarum intelligentie studia philosophorum inseruiunt, 572, t. III. Scripturas litteraliter tantum intelligere quid sit, 557, t. III.
    Sedis apostolice calamitas et erumne, 445, t. III.
    Seditionis Mediolanensis causa, 75 et seq., t. III.
    Selenitis candor interior cum luna crescit, 631, t. III.
    Senibus mors est certo propinqua, 573, t. III. Senum uitium in loquendo, 315, t. III.
    Sententiam in melius mutare non est dedecus, 69 t. III.
    Seon significat demonem. Collect. u. T., 129, t. Iu. Eius urbs precurua uocatur Esebon, hoc est cogitationes, Collect. u. T., 132, t. Iu.
    Septem Dormientium  orationes pro missa, 34, t. Iu.
    Septem lucerne candelabri significant septem dona Spiritus sancti, Collect. u. T., 116, t. Iu.
    Septima generatio in pronepotibus non habetur, 187, t. III.
    Seraphim cur uelabant pedes Domini. Collect. u. T., 254, t. Iu.
    Sergius  Damascenus episcopus, 438, t. III.
    Serre natura, 813, t. III.
    Seruiendum Deo amore, non timore pene, 289, t. III.
    Seruorum professio, 327, t. III.
    Seuerini  Coloniensis archiepiscopi purgatorium ob intempestiue coaceruata horarum canonicarum officia, 593, t. III.
    Silentio et mansuetudine contumelie excipiende, 313, t. III.
    Sile nominis interpretatio, 593, t. III.
    Simon Magus simonie auctor, 546, t. III. Simon simonie magister, 91, t. III.
    Simoniacis bona ipsa nocent, 138 et seq., t. III. Contra Simoniacos sancti omnes irascuntur, 139, t. III. Simoniaca heresis uiguit usque ad tempus S. Petri Damiani, 125, t. III. Simoniace hereseos principes, 533, t. III. Per Simoniacos sanctus Spiritus datus, 536, t. III. Simoniaci penam non euadunt, 94, t. III. Per eosdem Spiritus sanctus accipitur, ibid. Simoniaci sunt non solum qui paciscuntur, sed etiam qui pecuniam non pactam postulant, 546, t. III. Simoniacorum diuina maledictio, et ultio, ibid.
     Simonie grauitas, ibid. Simonie magistri qui fuerint, 91, t. III.
    Simplicitas sancta mundi philosophie prefertur, 152, t. III.
    Sin interpretatio et allegoria, 562, t. III.
    Sin et Sinai distinctio, ibid.
    Sinai interpretatio, et allegoria, 563, t. III.
    Siricius pontifex Romanus, 163, t. III.
    Sochot interpretatio et allegoria, 560, t. III.
    Sodomia peccantes in reprobum sensum labuntur, si post hoc uitium sacros ordines concupiscunt, 152, t. III. uituperantur, 163, t. III.
    Solemnitates octo Dominus in lege ueteri precepit, Collect. u. T., 135, t. Iu.
    Solis comparatio cum Romano pontifice, 475, t. III.
    Solitarii aduersus cogitationes tantum habent dimicare, 270, t. III. Solitarii possunt loqui et orare pluraliter, 226, t. III. Unus pro multis, et multi pro uno, 227 et seq., t. III. In hymnis, lectionibus, etc. ibid. et seq.
    Solitudo Lie habet fecunditatem et Rachelis pulchritudinem, 330, t. III. Designatur in muliere forti, 331, t. III. In Magdalena et Martha, ibid.
    Somni uictoria, 729, t. III.
    Sophie marchionisse sepultura et eius fetor intolerabilis, 779, t. III.
    Spectaculum Deo iucundum quod sit, 712, t. III.
    Spiritualis sapientia exteriori prudentie prefertur, Collect. u. T., 103, t. Iu.
    Spiritus sanctus per improbi ministerium dare potest sua carismata, 536, t. III. Spiritus sanctus super alios uenit, in aliis hospitatur, 95, t. III. Spiritus propheticus in Saulem, licet reprobum, descendit, 94, t. III. Spiritus sanctus cur benignus, 101, t. III. Spiritus sanctus, et unus, et multiplex est, 225, t. III. Solitudo pluralis et multitudo singularis per Spiritum sanctum, 226, t. III. Spiritus sancti processio, 3, t. III. Eius missio, 48, t. III. Idem in baptismo et ordine operatur, 89, t. III. Spiritus sancti et solis comparatio, 6, t. Iu. Spiritus sanctus ad animam se habet, ut eadem anima ad corpus, ibid. Spiritus sanctus recte oleum dicitur. Collect. u. T., 224, t. Iu. Spiritus sanctus indubitanter a Filio sicut et Patre procedit, 18, t. III. Spiritus sanctus a Patre simul et Filio procedere ut asseratur, 656 et seq., t. III. Quomodo nos doceat, 727, t. III.
    Sponsus quare lilium conuallium et non montium, Collect. u. T., 237, t. Iu.
    Stephani cardinalis laudes, 64, t. III.
    Stephanus cardinalis presbyter, 575, t. III.
    Subditorum diuerse uoluntates, 458, t. III.
    Sues mystice qui sint uel intelligantur, 777, t. III.
    Superbia sibi non aliis ruinam facit, 124, t. III. Superbie pena, 592, t. III.
    Syllogismorum robur uirtus diuina sepe dissoluit, 628, t. III.
    Syluester lacrymarum inundatione delusus, 303, t. III.
    Symbolum cur recitetur in prima hora, 213, t. III.
    Synagoga Iudeorum cur stola Christi, 471, t. III.
    Synodi negotia a Monachis cur non tractanda, 278, t. III. Synodus iniqua contra Romanam Ecclesiam, 64, t. III.

T
    Tabernaculi diuini ac spiritualis fabricandi ratio, 197, t. III.
    Tau littera significat numerum trecentesimum Collect. u. T., 170, t. Iu.
    Tedaldi episcopi terribile exemplum, 590, t. III.
    Templum et sacrificium antiquitus cur perierunt, 44, t. III.
    Tempora peruertentium absurditas, 685, t. III. Res uaria exigunt tempora, ibid.
    Tentatio uirtuti admixta, et cur, 567, t. III. Tentationes inter psallendum facile franguntur, 348, t. III. In tentationibus uigilantia efficax ratio ad illas uincendas, 773, t. III.
    Tentatis angelorum presidium presens, 771, t. III.
    Terra rubra cur Adam expressus, 552, t. III.
    Terra lacte et melle manans mystice quid, 771, t. III. Terram cordis nostri excolere quid sit, 286 et seq., t. III.
    Tertia sexta et Nona ex Daniele accepte, 214, t. III.
    Testimonium ecclesiastice unitatis, 230, t. III.
    Thaath interpretatio et allegoria, 566, t. III.
    Thaletis casus ridiculus, 632, t. III.
    Thare interpretatio, et allegoria, 566, t. III.
    Thesaurus bonorum omnium quis dicatur, 251, t. III. Thesauri sacerdotum qui sint, 552, t. III.
     Tigris. Per tigridem quid mystice intelligendum, 814, t. III.
    Trinitas. In trinitate ueneranda personarum quid fugiendum, 4, t. III. Mysterium sanctissime Trinitatis explicatur, 3, t. III. Personarum cequalitas, ibid. Proprietates, 5, t. III. Ceternitas personarum, 4, t. III. Quomodo distinguantur persone, 8, t. III. Trinitatis mysterium in hominis creatione elucet, 25, t. III. Declaratur in euersione turris Babel, ibid. Manifestatur Abrahamo, ibid. Item, et Loth, ibid.
    Turris Thebes mystice quid, 388, t. III.
    Tympanum Marie prophetisse assimilatur cruci, Collect. u. T., 109, t. Iu.

U
    Ugo  abbas Cluniacensis, 208, t. III.
    Uguzonis soror, 780, t. III.
    Una persona debet abundare in numerandis gradibus, 189, t. III.
    Unio animorum per quid tollatur, 514, t. III.
    Unitatis ecclesiastice testimonium, 230, t. III.
    Urbani uIII laus, t. Iu in princip.
    Ursicinus  animarum medicus, 33, t. Iu.
    Uxorum contactu pollutis Ecclesiam ingredi religio, 634, t. III.

u
    uagatio multis fuit occasio pereundi, 268, t. III. uagatio multis monachis ruina exstitit, 265, t. III. Esau deiecit, 264, t. III. Iacob stabilitas exaltatur. ibid.
    ualerius episcopus Hipponensis, 143, t. III.
    uanorum hominum corda lebetibus comparata, 501, t. III.
    uaticinium Damiani de morte Cadaloi admirabiliter impletum. uide Damianus.
    uelitrensis Ecclesie canonicorum emendatio et profectus, 599, t. III.
    ueneti ducis uxor nimium delicata, demum toto corpore computruit, 780, t. III.
    uenter ac lingua cur reprimenda, 333, t. III.
    uerba consecrationis sacerdotalis, 524, t. III. uerba etiam ulciscitur Deus, 591, t. III.
    uerberare se unde natum, 599, t. III.
    uerbi incarnationem Pater et Spiritus sanctus operati sunt, 17, t. III. uerbum quomodo generatur a Patre, 10, t. III.
    ueritas de terra orta est, et quomodo, 223, t. III.
    uertumni demones qui dicantur, 268, t. III. uide Demon.
    uestes quibus S. Ecclesia delectatur que sint, 528 t. III. Quas uestes in sponsis suis Deus requirat, 548, et seq, t. III. uestes monachorum ad quorum imitationem institute, 526, t. III. uestibus splendidis indui quam perniciosum, et Deo odibile, 549, t. III. uestium uilitate uulgarem mercari applausum, hypocrisis est, 261, t. III. uestium sacerdotalium significatio, 235, t. III. Allegorica theoria in sacris uestibus, ibid. Quidquid pene in diuinis officiis agitur, sub figuris mysticis disponitur, ibid.
    uestiti mollibus mundo seruiunt non Deo, 259, t. III.
    uidue an uelari possint, 368, t. III.
    uigilantia et fortitudo quibus necessaria, 31, t. III. uigilantia in tentationibus, 312, t. III.
    uincentii  laudes, 31, t. Iu.
    uirginem post lapsum Deus reparare potest, 618, t. III. uirgines prudentes cur in quinque psalmis expresse, 215, t. III. uirgo uoti preuaricatrix, 365, t. III.
    uirtus et uoluptas sunt due hominis uxores Collect. u. T., 155, t. Iu. uirtutes inter una est eligienda, 198, t. III. uirtutes sunt hominum penne, et cur, 813, t. III Ex perfecta uirtutis unius acquisitione omnes acquirimus, 198, t. III. Excusationes tepidorum in uirtutibus comparandis.
    uisio horribilis cuiusdam fratris, 590, t. III.
    uita hominis lab lis, 47, t. Iu. uita contemplatiua in Ioanne expressa, et cur, 609, t. III. uita actiua et contemplatiua in cantico designata, 213, t. III. uita actiua et contemplatiua mystice adumbrate, 295, t. III. uita actiua in Petro expressa, et cur, 609, t. III. uite solitarie laudes, 330, t. III. uite sanctorum libenter audiende, 784, t. III. uite beate status, 785, t. III. uitalis  laudes, 32, t. Iu.
    uitia ut penitus exstirpentur, amputande sunt etiam occasiones, 808, et seq, t. III. uitia omnia mortis meditatione debellantur, 349, t. III. uitii contra naturam grauitas, 150, t. III. uitium hoc tenebras interiores inducit, 153, t. III. Post hoc uitium sacrum ordinem concupiscentes in reprobum sensum lapsi sunt, 152, t. III. uitium quando in heresim uertitur, 76, t. III.
    uitis symbolum, 470, t. III.
     uitulus ille confractus a Moyse est corpus diaboli. Collect. u. T., 114, t. Iu.
    uiuaria animarum sunt monasteria, 805, t. III.
    uolucres mystice quid exprimant, 594, t. III. uolucres ex arbore nascentes, et ubi, 631, t. III.
    uoluntas Dei omnibus rebus causa est, ut existant, 616, t. III.
    uoluptates quo modo facile contemni possunt, 314, t. III.
    uotifragus infirmitate corripitur ut resipiscat, 597, t. III. Rediuiuus uotum persoluit, 599, t. III.

 W
    Walderici martyris eleemosyna miraculo commendata, 205, t. III.
    uulnera Christi sunt sensuum nostrorum medicamenta, 709, t. III. uulnera martyrum quid sint, ibid. uulnerum Christi mysteria, 771, t. III.
    uulpes Samsonis significant hereticos. Collect. u. T., 178, t. Iu.

Z
    Zelpha interpretatio et allegoria, 296, t. III.
    Zonis pelliceis et aureis quid signetur, 500, t. III.







ORDO RERUM QUAE IN HOC TOMO CONTINENTUR.


SANCTUS PETRUS DAMIANUS S. E. R. CARDINALIS.


OPERUM TOMUS SEU PARS III. OPUSCULA.
    Caietani epistola nuncupatoria. 11
    Caietani prefatio. 14
    Corollaria quedam de uite laude ac sanctitate B. Petri Damiani. 16
    Caietanus Scipioni S. R. E. cardinali Burghesio. 19
    OPUSCULUM PRIMUM.---De fide catholica ad Ambrosium. 20
    CAPUT PRIMUM.---Que credenda sint. 21
    CAP. II.---Heresis Arii et Sabellii confutatur. 23
    CAP. III.---De sacramento dominice Incarnationis. 24
    CAP. Iu.---Quomodo solus Filius carnem suscepit et mortem subiuit. 25
    CAP. u.---In Trinitate quomodo distinguantur persone. 27
    CAP. uI.---Quomodo uerbum a Patre generetur. 28
    CAP. uII.---In Christo diuina et humana natura sese manifestauit. 30
    CAP. uIII.---Quare Spiritus sanctus natus non dicitur ex columba, in cuius specie apparuit. 31
    CAP. IX.---Christus naturam suscepit humanam, non personam. 34
    CAP. X.---Quod Spiritus sanctus indubitanter a Filio, sicut et a Patre procedit. 37
    OPUSC. II.---Antilogus contra Iudeos, ad Honestum uirum clarissimum. 42
    CAP. PRIMUM.---De Christo, qui est Filius Dei. 44
    CAP. II.---De Christo, qui est lapis angularis. 49
    CAP. III.---Refutantur Iudeorum errores. 51
    CAP. Iu.---Confirmatur Christum uerum esse Filium Dei. 53
    OPUSC. III.---Dialogus inter Iudeum requirentem et Christianum e contrario respondentem ad eumdem Honestum. 57
    OPUSC. Iu.---Disceptatio synodalis inter regis aduocatum et Romane ecclesie defensorem. 67
    OPUSC. u.---Actus Mediolani, de priuilegio Romane Ecclesie, ad Hildebrandum S. R. E. cardinalem archidiaconum. 89
    OPUSC. uI.---Liber qui appellatur gratissimus ad Henricum archiepiscopum Rauennatem. 99
    CAP. PRIMUM.---Quod Christus, et si per plures sua dona discernat, in ipso tamen omnis gratie plenitudo permaneat. 100
    CAP. II.---Quod sacerdos exterius ministrat, sed Deus inuisibiliter consecrat. 101
    CAP. III.---Quod sicut unus est, qui baptizat; ita unus idem est, qui principaliter consecrat. 102
    CAP. Iu.---Quod Dominus cum baptismo simul et sacerdotii iura suscepit. 102
    CAP. u.---Quod nulla sit causa, cum rebaptizari quisque non audeat, cur debeat iterum consecrari. 104
    CAP. uI.---Quod ordinatio, si sit catholica, sit etiam rata. 105
    CAP. uII.---Quod Balaam simoniacus fuit, et tamen prophetie spiritum non amisit. 106
    CAP. uIII.---Quod reprobum Saulem cum satellitibus suis propheticus spiritus occupauit. 108
     CAP. IX.---Quid doctores de baptismo et dominici corporis Eucaristia sentiant. 109
    CAP. X---Quod Spiritus sanctus non ex merito sacerdotum, sed ex ministerio datur. 112
    CAP. XI.---Non mirum si Spiritus sanctus ab indignis accipitur, cum et Dei Filius sit ab indignis comprehensus. 113
    CAP. XII.---Quod donum Dei nulla ministrorum contagione polluitur. 115
    CAP. XIII.---Quod siue uerbi, siue sacramenti minister, Dei donis non possit obsistere. 116
    CAP. XIu.---Quod de spiritu suo non per se Moyses, sed Deus dedit septuaginta uiris. 117
    CAP. Xu.---Quod ii qui consecrandi accedunt, iam habeant Spiritum sanctum. 118
    CAP. XuI.---De nequissimis episcopis, quorum tamen ordinatio rata fuerit. 120
    CAP. XuII.---De Anatolio et Polychronio, qui post scelerata primordia bene conuersi dignos se suis ordinibus ostenderunt. 123
    CAP. XuIII.---Quod per indignos etiam sacerdotes sepe exhibentur miracula. 124
    CAP. XIX.---Quod sepe sinistra principia ad felices proueniunt exitus. 128
    CAP. XX.---Quod per simoniacum, ut Spiritus sanctus dari baptizando possit, consecrando non possit, ratio non admittit. 130
    CAP XXI.---Quod attendendum sit quid sumitur, non unde sumatur. 131
    CAP. XXII.---Quod nec nouitiani sint deponendi, nec ariani denuo baptizandi. 133
    CAP. XXIII.---Quod consecrationis effectus fidei nititur fundamento. 134
    CAP. XXIu.---Quod male ordinati episcopi consecrationis gratiam aliis habeant, sed sibi non habeant. 135
    CAP. XXu.---Quod ab impiis sepe hereticis ordinati, a suis non remoueantur officiis. 137
    CAP. XXuI.---Quod ii etiam quos post damnationem suam ordinauit Acacius, honoribus non priuentur. 138
    CAP. XXuII.---Quod usque ad hoc tempus simoniaca heresis uiguit. 139
    CAP. XXuIII.---Hic manifeste probatur, quia per simoniacos Spiritus sanctus accipitur. 140
    CAP. XXIX.---Quod qui promoti fuerant a simoniacis, miraculis coruscant. 141
    CAP. XXX.---Quod rebaptizatio et reconsecratio par crimen est. 143
    CAP. XXXI.---Quod sicut rebaptizari, ita et denuo consecrari quisque non potest. 145
    CAP. XXXII.---Quod falsum sit, ut quilibet a simoniaco consecratus, a laïco nichil differat. 146
    CAP. XXXIII.---Quid Innocentius de reconsecratione censeat. 148
    CAP. XXXIu.---Episcopos alloquitur, ut per eos summe sedi discretio suggeratur. 149
    CAP. XXXu.---Quid de his qui gratis a simoniacis sunt promoti tandem Leo papa statuerit. 150
    CAP. XXXuI.---Ubi imperator Heinricus gloria digne laudis attollitur. 151
    CAP. XXXuII.---Inuehitur scriptor in simoniacos. 154
    CAP. XXXuIII.---Ubi in Rauennatem pontificem peracti  operis summa concluditur. 154
    CAP. XXXIX.---Superiori opusculo superadditum. 155
    Scholia. 156
    OPUSCULUM uII.---Liber Gomorrmanus, ad Leonem IX Rom. Pontificem. 159
    Leonis IX epistola. 159
    Prefatio. 161
    CAP. I.---De diuersitate peccantium contra naturam. 161
    CAP. II.---Quod inordinata rectorum pietas lapsos ab ordine non compescat. 161
    CAP. III.---Quod usibus immunditie dediti, nec ad ordinem prouehi, nec persistere debeant iam promoti. 162
    CAP. Iu.---Si ecclesiastica necessitas poscat, utrum talibus hoc officium peragere liceat. 163
    CAP. u.---Quod in reprobum sensum lapsi sunt, qui post hoc uitium habere lucrum ordinem concupiscunt. 164
    CAP. uI.---De spiritualibus patribus qui cum filiis suis coinquinantur. 166
    CAP. uII.---De illis qui eisdem, cum quibus lapsi sunt, sua crimina confitentur. 167
    CAP. uIII.---Quod sicut sacrilegus uirginis uiolator, ita quoque filii spiritualis prostitutor iure sit deponendus. 168
    CAP. IX.---Quod eiusdem criminis reus sit, et qui cum carnali uel baptismatis filia labitur. 168
    CAP. X.---De apocryphis canonibus, in quibus quicunque confidunt, omnino decipiuntur. 169
    CAP. XI.---Probabilis reprobatio supradictorum canonum. 169
    CAP. XII.---Quod hec ludibria iure a numero canorum excluduntur, quod certum habere non uideantur auctorem. 172
    CAP. XIII.---De iis qui fornicantur irrationabiliter, id est, qui miscentur pecoribus, aut cum masculis polluuntur. 172
    CAP. XIu.---De his qui in pecudes, uel in masculos aut olim polluti sunt, aut hactenus hoc uitio tabescunt. 174
    CAP. Xu.---De clericis, uel monachis, si fuerint masculorum insectatores. 174
    CAP. XuI.---Nefande turpitudinis digna uituperatio. 175
    CAP. XuII.---Flebilis lamentatio super animam immunditie sordibus deditam. 177
    CAP. XuIII.---Quod ideo anima debet plangi, quia non plangit. 179
    CAP. XIX.---Quod ruina est populi officium sacerdotis indigni. 180
    CAP. XX.---Quod de manibus immundorum nolit Deus accipere sacrificium. 181
    CAP. XXI.---Quod nulla sanctitatis oblatio a Deo suscipitur que immunditie sordibus inquinatur. 182
    CAP. XXII.---Quod omnes quatuor illi modi superius enumerati contra naturam sunt. 182
    CAP. XXIII.---Exhortatio lapsi in peccato hominis, ut resurgat. 184
    CAP. XXIu.---Quod ad edomandam libidinem satis prosit castitatis premia contemplari. 186
    CAP. XXu.---Ubi scriptor probabiliter se excusat. 187
    CAP. XXuI.---Ubi ad dominum papam sermo reflectitur. 189
    Scholia. 190
    OPUSCULUM uIII.---De parentele gradibus ad Ioannem episcopum Cesenatensem et D. D. Archidiaconum Rauennatem. 192
    CAP. I.---Quod inter quos est lex hereditarie successionis, nulla sunt iura coniugii. 191
    CAP. II.---Quod instar humani corporis sex gradibus consanguinitas terminetur. 193
    CAP. III.---Cur Deus in principio unum solummodo creauerit hominem. 193
    CAP. Iu.---Quod quibus est us hereditatis est et affinitas generis. 194
    CAP. u.---In legisperitos inuehitur quos et de propriis legibus conuenit. 195
    CAP. uI.---Quod generationes, que utrinque ab uno prodeunt, debeant simpliciter numerari. 196
    CAP. uII.---Ubi aduersarios ineuitabili argumentatione conuincit. 197
    CAP. uIII.---Quod septima generatio in pronepotibus non habetur. 199
    CAP. IX.---Quod iuxta precedentis persone gradum, communis debet affinitas computari. 200
    CAP. X.---Quod in numerandis gradibus una debeat abundare persona. 200
    CAP. XI.---Quod aliud sit aliquando gradus aliud generatio. 202
    CAP. XII.---Excusatio longioris opusculi. 203
     Dissertatiuncula de gradibus cognationis. 204
    CAP. I.---In generationibus supputandis que regula seruanda. 205
    CAP. II.---Quomodo a transmigratione Babylonis ad Christum fuerint generationes quatuordecim. 206
    CAP. III.---Quomodo Ozias genitus a Ioram dicatur. 207
    OPUSCULUM IX.---De eleemosyna ad Mainardum episcopum Urbinatem. 207
    CAP. PRIMUM.---Quod ex uirtutibus una eligenda cui magis seruiamus. 209
    CAP. II.---Eleemosyne premium quodnam sit. 212
    CAP. III.---Quenam eleemosyna maior sit. 214
    CAP. Iu.---Quod qui eleemosynam uel effectu, uel affectu non prestat, charus Deo esse non potest. 216
    CAP. u.---Quod parentum eleemosynis filiorum res crescit. 217
    CAP. uI.---Quod bonorum temporalium affluentia ex eleemosyna oriatur. 218
    CAP. uII.---Eleemosyna defunctis prodest, demonibus inuisa. 220
    CAP. uIII.---Laus eleemosyne. 222
    OPUSCULUM X.---De horis canonicis, ad T . . . uirum clarissimum. 221
    CAP. PRIMUM.---Peccatorum effectus. 223
    CAP. II.---Hore canonice, que sunt? 223
    CAP. III.---Cur in prima hora recitetur symbolum. 224
    CAP. Iu.---Cur a clericis quinque, a monachis quatuor psalmi dicantur. 226
    CAP. u.---Cur tres psalmi a monachis dicantur. 226
    CAP. uI.---Quod continua ecclesie oratio esse debeat. 227
    CAP. uII.---Mensuram refectionis excedentium pena. 228
    CAP. uIII.---De uiro quodam pio, et canonicarum horarum studioso. 229
    CAP. IX.---Orationis efficacitas quanta. 230
    CAP. X.---Horarum B. uirginis efficacia quanta. 230
    Scholia. 231
    OPUSCULUM XI.---Liber qui appellatur, Dominus uobiscum, ad Leonem eremitam. 231
    CAP. PRIMUM.---Quod sancta simplicitas mundi philosophis iure prefertur. 232
    CAP. II.---Quare dicitur, Iube, Domne, benedicere. 233
    CAP. III.---Unde ortum sit Dominus uobiscum. 234
    CAP. Iu.---Quod sicut alia scriptura non subiacet mutabilitati, ita et Dominus uobiscum. 234
    CAP. u.---Quod sancta Ecclesia et una in multis, et tota uideatur in singulis. 235
    CAP. uI.---Item de unitate uniuersalis ecclesie. 235
    CAP. uII.---Quod si Dominus uobiscum pro singularitate non dicitur, multa alia necesse est dimittantur. 236
    CAP. uIII.---Quod sacrificium quod altaribus superponitur, a uiris simul et mulieribus offeratur. 237
    CAP. IX.---Quod officium membri cuiuslibet speciale, toti corpori sit commune. 238
    CAP. X.---Quod sacerdos, pars ecclesiastici corporis, totius Ecclesie conuenienter utitur uerbis. 238
    CAP. XI.---Quod populus Isrel ad ostendendam societatem altaris exstruxere congeriem. 240
    CAP. XII.---Cur bigamus a sacerdotio omnino repellitur, cum in fornicationem lapsus sepe in ordinem reuocetur. 240
    CAP. XIII.---Quod si Dominus uobiscum inter duos recte profertur, a solo etiam iure dicatur. 241
    CAP. XIu.---Quod populus Isrel ecclesiastice inter se unitatis regulam tenuit. 242
    CAP. Xu.---Quod quedam festiuitates non suo tempore celebrantur. 243
    CAP. XuI.---Quod in Ecclesia recte alius supplet uerba alterius. 244
    CAP. XuII.---Quod quidquid pene in diuinis officiis agitur, sub figuris mysticis disponatur. 245
    CAP. XuIII.---Peracti opusculi breuis epilogus. 245
    CAP. XIX.---Laus eremitice uite. 246
    CAP. XX.---Clausula disputationis per apostrophen ad Leonem eremitam. 251
    OPUSCULUM XII.---Apologeticum de contemptu seculi ad Albizonem eremitam et Petrum monachum. 251
    CAP. PRIMUM.---Queritur de monastice discipline apsu. 251
    CAP. II.---De monachis, qui ad ea, que reliquerant, reuertuntur. 253
    CAP. III.---Quod minus peccauerunt Ananias et Saphira quam monachi, qui pecunias habent. 253
    CAP. Iu.---Quod monachus nequeat Christum simul et pecunias possidere. 254
    CAP. u.---Quod melius est retinere habita quam abiecta  repetere. 255
    CAP. uI.---Quod auarus Nummicola uerius quam Christicola nuncupetur. 256
    CAP. uII.---Quod etiam parua pecunia monachi animam immanior ledat. 257
    CAP. uIII.---Qualiter ad ueras possit manachus diuitias peruenire. 258
    CAP. IX.---De monachis assidue discurrentibus. 260
    CAP. X.---Quid Laici de monachis secularibus dicant. 260
    CAP. XI.---Quod discursio monachi et uirtutes expellat, et uiliorum multitudinem introducat. 261
    CAP. XII.---Que mala infelix anima monachi patiatur, cum ad inferiora reuertitur. 263
    CAP. XIII.---Quod is qui foras egreditur, cum excommunicatis communicare cogatur. 265
    CAP. XIu.---Quod sicut ab excommunicatis, ita etiam ab excommunicandis oporteat declinare. 265
    CAP. Xu.---De monachis qui pretiosis uestibus delectantur. 267
    CAP. XuI.---Quod sicut pretiosa uestis ad iram, ita humilis Deum ad indulgentiam prouocat. 268
    CAP. XuII.---De his qui uilitatem uestium uulgare mereantur applausum. 269
    CAP. XuIII.---De uera humilitate Dauid. 270
    CAP. XIX.---Quod mollia indumenta minus perfecti fastidiant, perfectiones aliquando indifferenter admittant. 271
    CAP. XX.---uagatio multis fuit occasio pereundi. 271
    CAP. XXI.---Quod Esau uagatio deiecit, Iacob stabilitas exaltauit. 272
    CAP. XXII.---In duobus his fratribus patet quid inter uagos monachos et stabiles distet. 274
    CAP. XXIII.---Quod diuina dispositio sicut bonis spirituale otium tribuit, sic et prauos diffundi in exteriora permittit. 275
    CAP. XXIu.---De eremitis, qui in uagatione sunt positi. 277
    CAP. XXu.---Quod cellam consuetudo dulcem, uagatio reddat horribilem. 278
    CAP. XXuI.---Quod sepe monachus falsa carnalium promissione decipitur. 279
    CAP. XXuII.---Ut monachus se a mundi implicatione custodiat. 280
    CAP. XXuIII.---De libertate et discretione Elisei. 281
    CAP. XXIX.---Quod hoc tempore predicatio non sicut olim sit admodum fructuosa. 283
    CAP. XXX.---Quod nunc omnium uitiorum monstra feralius uigeant. 285
    CAP. XXXI.---Quod in synodo monachus ad episcoporum inuidiam libere loqui non audeat. 286
    CAP. XXXII.---Quod monachus se a mundo cohibeat, et Dei iudicium suis semper oculis anteponat. 287
    CAP. XXXIII.---His scriptor alloquitur uenerabiles monachos Petrum et Albizonem. 289
    Scholia. 291
    OPUSCULUM XIII.---De perfectione monachorum ad O . . . abbatem Pomposianum eiusque conuentum. 291
    CAP. PRIMUM.---De remissione feruoris sancte religionis. 291
    CAP. II.---Quod nisi quisque studeat cepta perficere, ad amorem Dei nequeat peruenire. 293
    CAP. III.---Quod necesse sit terram nostri cordis excolere si de ampla uolumus possessione gaudere. 294
    CAP. Iu.---De his qui Gabaonitarum imitantur exemplum. 295
    CAP. u.---De iis qui eorum tenent figuram, qui ad maledicendum constituti sunt in Stebal. 296
    CAP. uI.---De his qui dum perfectionem in sola conuersione constituunt, conuersis penitentiam non imponunt. 298
    CAP. uII.---Quod melius est agere quod ex auctoritate precipitur, quam quod misericorditer indulgetur. 301
    CAP. uIII.---De uita actiua et contemplatiua, sub figura Lie et Rachelis. 303
    CAP. IX.---De Zelpha et Bala. 304
    CAP. X.---De his qui uagationibus dediti, ignorant spirituale coniugium. 305
    CAP. XI.---De monachis qui grammaticam discere gestiunt. 306
    CAP. XII.---De laude lacrymarum. 307
    CAP. XIII.---Quod ex amore Dei compunctio nascitur, et rursum ex compunctione diuinus amor augetur. 309
    CAP. XIu.---De Syluestro lacrymarum inundatione decepto. 311
    CAP. Xu.---De diuersis officiis monasterii; primo de abbate. 313
    CAP. XuI.---De priore monasterii. 314
     CAP. XuII.---De significatore horarum. 315
    CAP. XuIII.---De mense lectore. 316
    CAP. XIX.---Quanta cellarium oporteat discretione pollere. 317
    CAP. XX.---Admonitio puerorum. 318
    CAP. XXI.---Exhortatio iuuenum uel adolescentium. 319
    CAP. XXII.---De nouitiis. 321
    CAP. XXIII.---323
    CAP. XXIu.---Ubi omnes in communi ad caritatis studium prouocat. 326
    Scholia. 328
    OPUSCULUM XIu.---De ordine eremitarum et facultatibus eremi fontis Auellani. 328
    OPUSCULUM Xu.---De sue congregationis institutis. Ad Stephanum monachum. 335
    CAPUT PRIMUM.---De solitarie uite laudibus. 336
    CAP. II.---De origine uite eremetice. 337
    CAP. III.---De duplici eremitarum genere. 338
    CAP. Iu.---Qua diligentia resistendum carnis ac diaboli tentationibus. 338
    CAP. u.---De quiete, silentio et ieiunio, eremitis precipue necessariis. 339
    CAP. uI.---Regula ieiunii ac refectionis. 340
    CAP. uII.---De seruorum disciplina. 342
    CAP. uIII.---De panis mensura, et spiritualibus exercitiis. 343
    CAP. IX.---De psalmodia. 343
    CAP. X.---De silentii rigore. 344
    CAP. XI.---De monastice institutionis obseruatione. 344
    CAP. XII.---De pietate erga defunctos. 345
    CAP. XIII.---Adhortatio. 345
    CAP. XIu.---De iis qui arctiori uiuendi genere se obstrinxerunt. 346
    CAP. Xu.---De eremitarum ieiunio. 347
    CAP. XuI.---Discretio prelati in moderandis subditis. 348
    CAP. XuII.---De somni ratione. 349
    CAP. XuIII.---De psalmodia priuata ac publica, nec non aliis eremitarum exercitiis. 350
    CAP. XIX.---De cogitationibus uanis et nocuis non suscipiendis uel expellendis. 352
    CAP. XX.---De gule illecebris fugiendis. 352
    CAP. XXI.---De uestium paupertate, et uilitate amanda. 353
    CAP. XXII.---De nichil pro certo definiendo, et de cogitationibus discernendis. 353
    CAP. XXIII.---Contra omnes tentationes, mortis sepultureque memoriam multum prodesse. 355
    CAP. XXIu.---Quomodo confiteri debeas. 356
    CAP. XXu.---De his que ad leuandum pondus eremitice austeritatis ualent. 357
    CAP. XXuI.---Quomodo lacrymarum gratia possit acquiri. 358
    CAP. XXuII.---De perseuerando in eo uite modo, quem semel quis arripuerit. 359
    CAP. XXuIII.---Qualis eligi et qualis esse debeat eremitarum prior. 360
    CAP. XXIX.---De uenientibus ex seculo ad eremum. 361
    CAP. XXX.---De his qui ex cenobitica conuersatione ad eremum accedunt. 362
    CAP. XXXI.---De patientie uirtute, illi qui preest maxime necessaria. 363
    CAP. XXXII.---Non perfecta et consummata eremetice uite instituta, sed leuiora quedam huius conuersationis principia in hac regula contineri. 364
    OPUSCULUM XuI.---Rhetorice declamationis inuectio in episcopum, monachos ad seculum reuocantem, ad Gislerium episcopum Auximanum. 366
    CAPUT PRIMUM.---Quod monacho egrotanti non liceat ad seculum reuerti. 366
    CAP. II.---An egrotus habitum religiosum induere possit. 367
    CAP. III.---Prelati perniciosi deplorandi. 369
    CAP. Iu.---Quod sponte suscipitur, sine peccato non deseritur. 370
    CAP. u.---An filii a parentibus Deo dicati, habitum induti, in religione manere teneantur. 371
    CAP. uI.---Que etas requiratur in consecrandis uirginibus. 373
    CAP. uII.---An uidue uelari possint. 374
    CAP. uIII.---Confirmantur supra allata. 375
    CAP. IX.---Probatio ad religionem uenientium cur exigatur. 377
    Scholia. 380
     OPUSCULUM XuII.---De celibatu sacerdotum.---Ad Nicolaum secundum Romanum Pontificem. 380
    CAPUT PRIMUM.---Quod Phines idcirco fedus eterni meruit sacerdotii, quia in zelum se extulit ultionis. 381
    CAP. II.---Quod Heli ideo periit, quia filiis peccantibus, male pius indulsit. 383
    CAP. III.---Contra sacerdotem luxurie deditum. 384
    CAP. Iu.---Exhortatio ad summum Pontificem, ut in episcopos fornicarios canonicum exeat uigorem. 386
    OPUSCULUM XuIII.---Contra intemperantes clericos. 387
    Dissertatio prima. 387
    CAPUT PRIMUM.---Cur clerici debeant esse casti. 387
    CAP. II.---Luxuriosi clerici cum Abimelech comparantur. 389
    CAP. III.---Quam perniciosa sit clericorum intemperantia. 391
    CAP. Iu.---Clericorum praue obiectiones, et earum refutatio. 392
    CAP. u.---Citantur exempla sacre scripture. 394
    CAP. uI.---Adhortatio ad Petrum cardinalem. 396
    Dissertatio secunda.---Contra clericorum intemperantiam. 398
    CAPUT PRIMUM.---Hortatur labentem disciplinam ecclesiasticam et castitatem subleuare. 398
    CAP. II.---Clerici cur a populo segregantur. 399
    CAP. III.---Clericorum inepta defensio. 402
    CAP. Iu.---Continentia sacerdotum et leuitarum ministrantium in ueteri lege, quanta. 404
    CAP. u.---Quod clericis intemperantibus melius esset a sacris ordinibus cessare. 406
    CAP. uI.---De duobus presbyteris incontinentibus. 408
    CAP. uII.---Contra pellices clericorum scriptor inuehitur. 410
    CAP. uIII.---Quod is culpandus sit, qui negligit emendare quod potest. 413
    Dissertatio tertia.---Contra clericos intemperantes. 416
    CAPUT PRIMUM.---Hortatur Adelaidem clericorum incontinentium libidinem cercere. 416
    CAP. II.---Quod concubine a templis sint arcende. 418
    CAP. III.---Quod heretici ac mali sacerdotes uulpibus sint similes. 419
    CAP. Iu.---Quod zelus ac pietas in iudice moderate esse debeant. 422
    OPUSCULUM XIX.---De abdicatione episcopatus.---Ad Nicolaum II Rom. pont. 423
    CAPUT PRIMUM.---Probatur exemplis posse dimitti episcopatum. 424
    CAP. II.---Quid de dimittendo episcopatu B. Gregorius sentiat. 425
    CAP. III.---Quod anime gehenne suppliciis tradite, dominicis diebus refrigerio potiuntur. 427
    CAP. Iu.---De monacho, qui damnatus in inferno, postea liberatus est. 429
    CAP. u.---Quod episcopatus arduum sit munus. 430
    CAP. uI.---De simoniaco episcopo qui non poterat nominare Spiritum sanctum. 433
    CAP. uII.---De Arnulpho Metensi episcopo. 435
    CAP. uIII.---De conuerso qui a SS. Andrea et Gregorio uerberatus est. 437
    CAP. IX.---De Pandulpho et Ioanne principibus in inferno damnatis. 438
    CAP. X.---De presbytero qui in uesuuio monte periit. 439
    CAP. XI.---De tribus aliis episcopis ecclesias suas itidem deserentibus. 441
    OPUSCULUM XX.---Apologeticus ob dimissum episcopatum. 442
    CAPUT PRIMUM.---Quod Petrus Damianus duorum episcopatuum curam habuerit. 443
    CAP. II.---Quod episcopatus deponi possit aliquando. 444
    CAP. III.---Contra ecclesiastici peculii dilapidatores. 445
    CAP. Iu.---Episcopi cuiusdam misericordiam in pauperem miraculo Deus remuneratur. 447
    CAP. u.---Damianus ob etatis grauitatem episcopatus labores refugit. 449
    CAP. uI.---Quod seruus Dei ciuitatem conflagrandum predicat, sibi ipsi uero non consulit. 451
    CAP. uII.---Quod res sit maxime ardua aliis preesse. 453
    Scholia. 456
    OPUSCULUM XXI.---De fuga dignitatum ecclesiasticarum. 456
    CAPUT PRIMUM.---Quod animarum rectorum misera sit conditio. 457
     CAP. II.---Quod presidendi ars facile discitur, sed difficile impletur. 458
    CAP. III.---Quibus artibus demon impugnet eos qui se a prelaturis abdicarunt. 461
    OPUSCULUM XXII.---Contra clericos, aulicos, ut ad dignitates prouehantur. 464
    CAPUT PRIMUM.---De clericis obsequio secularium principum deditis. 464
    CAP. II.---Quod adulatio in clericis sit Simonia. 465
    CAP. III.---De episcopo quodam Bononiensi. 467
    CAP. Iu.---Quod peccata episcopi non recte ordinati in promotoris caput redundent. 468
    OPUSCULUM XXIII.---De breuitate uite pontificum Romanorum et diuina prouidentia. 471
    CAPUT PRIMUM.---Cur Romanorum Pontificum uita breuis sit. 473
    CAP. II.---Predicantur diuine bonitatis et beneficentie munera. 475
    CAP. III.---Temporum uarietates describuntur. 476
    CAP. Iu.---Quod angeli per totum mundum discurrunt in auxilium hominum. 477
    CAP. u.---Quod omnia homini seruiant, etiam infirmis. 478
    Scholia. 480
    OPUSCULUM XXIu.---Contra clericos regulares proprietarios. 480
    CAPUT PRIMUM.---Oppugnat uerbis sancti Augustini pertinaciam clericorum. 481
    CAP. II.---Idem facit uerbis D. Hieronymi. 483
    CAP. III.---Canonicorum defensio quam friuola. 484
    CAP. Iu.---Conuincit rationibus. 485
    CAP. u.---Que mala ex peculio oriantur inter canonicos. 487
    CAP. uI.---Ad predicationis officium qui sint idonei. 489
    OPUSCULUM XXu.---De dignitate sacerdotii. 491
    CAPUT PRIMUM.---Quid sit sacerdotem de sanctis egredi. 492
    CAP. II.---Quod nobilitas sacerdotum sit uita sancta. 494
    CAP. III.---Quod sacerdoti uel minima criminis suspicio sit fugienda. 495
    OPUSCULUM XXuI.---Contra inscitiam et incuriam clericorum. 497
    CAPUT PRIMUM.---Quod imperiti non sunt ad sacerdotium promouendi. 499
    CAP. II.---Quod nullus grauius peccat quam presbyter malus uel imperitus. 500
    CAP. III.---Quis sit uere sacerdos. 501
    CAP. Iu.---Quod episcopi uigilantes esse debent in cercendis clericorum flagitiis. 502
    OPUSCULUM XXuII.---De communi uita canonicorum ad clericos Fanensis ecclesie. 503
    CAPUT PRIMUM.---Quod clerici non habent proprietatem rerum, quas possident. 505
    CAP. II.---Quod is nequeat dici canonicus, qui non sit regularis. 506
    CAP. III.---Quod monachi discurrentes, non monachi dicendi sunt, sed gyrouagi. 507
    CAP. Iu.---Quod boni malorum societate peruertuntur. 510
    CAP. u.---Quod communio uite unionem spiritus et rectitudinem pariat. 511
    OPUSCULUM XXuIII.---Apologeticus monachorum aduersus canonicos. 512
    CAPUT PRIMUM.---Conquestio monachorum de canonicis. 513
    CAP. II.---Quod sacramentorum administratio monachis pre omnibus clericis licita fuerit. 514
    OPUSCULUM XXIX.---De uili uestitu ecclesiasticorum. 518
    CAPUT PRIMUM.---Quibus uestibus sancta ecclesia de lectetur. 518
    CAP. II.---Indui uestibus splendidis quam anime pernicisiosum et Deo odibile. 520
    CAP. III.---Dissuadet pretiosarum uestium appetitum. 521
    OPUSCULUM XXX.---De sacramentis per improbos administratis. 523
    CAPUT PRIMUM.---An ecclesie sacramenta per malos conferri possint. 523
    CAP. II.---Quod Spiritus sanctus per improbi ministerium dare potest sua carismata. 526
    CAP. III.---Quod qui sacerdotes lacerant, sacramenta blasphemant. 527
    CAP. Iu.---Cur Iudei in Christum male affecti. 529
    OPUSCULUM XXXI.---Contra Philargyriam et munerum cupiditatem. 529
     CAPUT PRIMUM.---Quod iudices ne ratis quidem accipere possunt dona. 531
    CAP. II.---Quod fructus ex diuitiis capitur, se dispensentur pauperibus. 532
    CAP. III.---Quid sit auaritia. 533
    CAP. Iu.---Quam sit perniciosum diuitias appetere. 534
    CAP. u.---Quod Simoniaci sunt non solum qui paciscuntur, sed etiam qui pecuniam non pactam postulant. 535
    CAP. uI.---Quod diuitie non appetantur ad indigentiam, sed ad luxum. 537
    CAP. uII.---Quod Romana ecclesia sedes sit apostolorum. 540
    CAP. uIII.---Epilogus et opusculi conclusio. 541
    Scholia. 542
    OPUSCULUM XXXII.---De quadragesima et quadraginta duabus Hebreorum mansionibus. 544
    CAPUT PRIMUM.---Quod in rebus dispicabilibus grauior est abstinentia. 545
    CAP. II.---Contra eos qui litteraliter tantum sacram scripturam intelligunt. 546
    CAP. III.---Quod descensio Christi ad nos fuerit per quadraginta duo gradus. 547
    CAP. Iu.---Quod Apostoli sint duces populi Christiani. 550
    CAP. u.---Quod languoris anime sint uitia, mors uero peccata criminalia. 551
    CAP. uI.---Quod curo in tentatione subiicienda spiritui. 554
    CAP. uII.---Quare tentatio uirtuti admisceatur. 556
    CAP. uIII.---Quod oris parcimonia transitus sit in Phinen. 557
    CAP. IX.---Epilogi et opusculi conclusio. 559
    OPUSCULUM XXXIII.---De bono suffragiorum et uariis miraculis, presertim B. uirginis. 559
    CAPUT PRIMUM---Quod somniis non sit credendum. 561
    CAP. II.---Exemplum stupendum de Basso Aniciensi. 562
    CAP. III.---uirgo prebendum clerico sui deuoto ablatum restitui iubet. 564
    CAP. Iu.---Sabbatum cur B. uirgini sit dicatum. 565
    CAP. u.---Quod orationes et suffragia sint aliment defunctorum. 567
    CAP. uI.---Exemplum mulieris, que defuncti uiri animam eleemosyna redimere conabatur. 568
    CAP. uII.---Quod fructuosior est eleemosyna pauperibus data, quam ablutio a sacerdote carnali celebrata. 569
    CAP. uIII.---Quod magna uis sit obedientie. 570
    OPUSCULUM XXXIu.---De uariis miraculosis narrationibus, addita simili disputatione de uariis apparitionibus et miraculis. 572
    CAPUT PRIMUM.---Terribile exemplum Arnaldi episcopi Aretini calicem Dominicum alienantis et ab Ecclesia subtrahentis. 573
    CAP. II.---Aliud terribile exemplum Tetaldi episcopi. 574
    CAP. III.---Aliud exemplum cuiusdam non dantis honorem loco sacro. 573
    CAP. Iu.---Clerici pugnacis, insolentis et blasphemi cedes. 576
    CAP. u.---Quod Deus nullum peccatum impunitum relinquit. 578
    CAP. uI.---Quod Dei laudes fedis cogitationibus non sint inquinande. 579
    CAP. uII.---Quod non sunt commatres ducende uxores. 580
    CAP. uIII.---Terribile exemplum cuiusdam hominis desperati ac interficientis se ipsum. 582
    CAP. IX.---uotifragus infirmitate corripitur, ut resipiscat. 582
    Disputatio de uariis apparitionibus et miraculis. 584
    CAPUT PRIMUM.---Baruncii eremite sanctitas. 584
    CAP. II.---Parisiensis episcopi intemperantia diuinitus punitur. 586
    CAP. III.---B. uirgo Maria in sue festiuitatis assumptione innumeros liberat a penis purgatorii. 586
    CAP. Iu.---Sanctorum apparitio pulcherrima Rome in ecclesia sancte Cecilie. 587
    OPUSCULUM XXXu.---De picturis principum apostolorum. 589
    CAPUT PRIMUM.---Cur Petrus ad sinistram et Paulus ad dextram in picturis collocentur. 589
    CAP. II.---Pauli prerogatiue enarrantur. 591
    CAP. III.---Paulus pre ceteris omnibus priuilegio admirabili est insignitus. 592
    CAP. Iu.---Cur B. Paulus propriam non habeat cathedram. 594
     Scholia. 595
    OPUSCULUM XXXuI.---De diuina omnipotentia in reparatione corrupte, et factis infectis reddendis. 595
    CAPUT PRIMUM.---Quod Deus multa potest que non uult. 595
    CAP. II.---Quod uoluntas Dei omnibus rebus causa est ut existant. 599
    CAP. III.---Quod absque dubio Deus port lapsum reparare uirginem possit. 600
    CAP. Iu.---Quomodo possst fieri, ut quod factum est, non sit factum. 601
    CAP. u.---De futuris contingentibus et philosophie usu in sacris disputationibus. 602
    CAP. uI.---Quod Deus intra presentie sue sinum, omnia simul et tempora, et loca concludat. 604
    CAP. uII.---De Dei simplici et una, distincta tamen omnium rerum scientia et prouidentia. 605
    CAP. uIII---De Dei eternitate. 607
    CAP. IX.---Quod mala dicenda sunt potius non esse quam existere. 609
    CAP. X.---Quod omnia Deus potest, siue faciat siue non faciat. 610
    CAP. XI.---Quod nature conditor nature sit etiam immutator. 611
    CAP. XII.---De palatio Romuti et philosopho corruentibus. 614
    CAP. XIII.---De his qui Dominum blasphemantes lepra perfusi sunt. 615
    CAP. XIu.---De illo quem adulterio commisso, malignus spiritus interemit. 616
    CAP. Xu.---Concludit asserendum esse Deum posse facta infecta facere. 618
    CAP. XuI.---Testatur caritatem suam erga fratres monasterii Casinensis, et uirilem eorum uirtutem commendat. 620
    CAP. XuII.---De puero clausis foribus intromisso. 621
    OPUSCULUM XXXuII.---De uariis sacris questionibus, iuncta alia eiusdem argumenti tractatione priorem consequente. 622
    Questio I. 623
    Dubitatio II. 623
    Dubitatio III. 624
    Dubitatio Iu. 624
    Dubitatio u. 625
    Dubitatio uI. 626
    Dubitatio uII. 626
    Dubitatio uIII. 627
    Dubitatio IX. 627
    Dubitatio X. 628
    Argumentatio alia de uariis sacris questionibus. 630
    Dubitatio I. 630
    Dubitatio II. De die passionis et resurrectionis Christi. 632
    OPUSCULUM XXXuIII.---Contra errorem Grecorum de processione Spiritus sancti. 633
    CAPUT PRIMUM.---De auctoritate Romani Pontificis 633
    CAP. II.---Que sit origo Grecorum erroris. 635
    CAP. III.---Quod Spiritus sanctus a Patre simul et Filio procedat. 635
    CAP. Iu.---Amouet dubitationem que nasci poterat. 638
    CAP. u.---Amouet aliam dubitationem. 638
    CAP. uI.---Aliam item amouet dubitationem. 640
    CAP. uII.---Quomodo dicatur Spiritus sanctus a Patre proprie procedere, in Niceno symbolo. 641
    OPUSCULUM XXXIX.---Contra sedentes tempore diuini officii. 642
    CAPUT PRIMUM.---De archiepiscopi Bisuntini magnificentia, et clericorum auaritia. 641
    CAP. II.---Quod clericos, dum diuina celebrantur officia, sedere, praua consuetudo est. 644
    CAP. III.---Quod angeli contra homines in ecclesia sedentes indignantur. 645
    CAP. Iu.---Quod laici quoque in ecclesia inter diuina officia sedere non debent. 647
    OPUSCULUM XL.---De frenanda ira et simultatibus extirpandis. 649
    CAPUT PRIMUM.---Infirmitates a Deo cur mittantur. 649
    CAP. II.---Quod per iram sapientia deperdatur. 650
    CAP. III.---Quod ira Spiritum sanctum excludat. 651
    CAP. Iu.---Exemplum presbyteri propter iracundiam diabolo mancipati. 653
    CAP. u.---Quod ira hominem reddit amentem. 654
    CAP. uI.---Prodigium quod contigit presbytero Salernitano missam celebranti. 656
    CAP. uII.---uotum soluere contemnens infeliciter perit. 656
    CAP. uIII.---uitri condendi egregius artifex quod a Tiberio imp. premium reportauerit. 658
     CAP. I.---Beatus Petrus Damianus ad iracundiam pronus quo modo moderetur. 658
    OPUSCULUM XLI.---De tempore celebrandi nuptias. 659
    CAP. PRIMUM.---Tempus celebrandi nuptias ex sacris canonibus. 659
    CAP. II.---Contra peruertentes tempora. 661
    CAP. III.---Nuptie ad quid institute. 662
    CAP. Iu.---Pena celebrantium nuptias quadragesimali tempore. 664
    Scholia. 665
    OPUSCULUM XLII.---De fide Deo obstricta non fallenda. 667
    CAP. PRIMUM.---Quod nulla excusatione licet non implere uotum. 667
    CAP. II.---Arduinus damnatus, quod monasticum habitum, ut uouerat, non suscepisset. 668
    CAP. III.---Episcopus percussus in gutture, quod paupercule porcum abstulisset, religioni se dedit. 669
    CAP. Iu.---Adamus Semproniensis Episcopus inopinate moritur, quod religionis ingressum distulisset. 670
    CAP. u.---Christi prouidentia erga eleemosynarum furem. 671
    CAP. uI.---Pambonis Romani furtum furto diuinitus punitum. 672
    CAP. uII.---Clericus luxuriosus cum pellice incendio periit. 672
    Dissertatio de seruanda fide Deo prestita. 674
    CAP. I.---Quod Dei uota ac promissa uiolare nefassit. 674
    CAP. II.---Quod qui uota non perficit, Deum uidetur irridere. 675
    CAP. III.---Bona opera fidem frangentium Deo minus placent. 676
    CAP. Iu.---Conciliorum decretis religiose uite propositum relinquentes damnantur. 678
    OPUSCULUM XLIII.---De laude flagellorum et, ut loquuntur, discipline. 679
    CAP. PRIMUM.---Demonis astutia quanta. 679
    CAP. II.---Qui dicantur celari a facie Dei. 680
    CAP. III.---Fabri dignum supplicium diuino iudicio constitutum. 681
    CAP Iu.---Terribilis iudicii comminatio. 682
    CAP. u.---Quod Christi uulnera sunt sensuum nostrorum medicamenta. 683
    CAP. uI.---Corporis nostri uilitas ac fetor. 684
    OPUSCULUM XLIu.---De decem Aegypti plagis atque Decalogo. 686
    CAP. PRIMUM.---Quod diuina lex sit medicamentum plagarum. 687
    CAP. II.---De diuine legis promulgatione. 688
    CAP. III.---De prima plaga. 689
    CAP. Iu.---De secunda plaga. 689
    CAP. u.---De tertia plaga. 689
    CAP. uI.---De quarta plaga. 691
    CAP. uII.---De quinta plaga. 691
    CAP. uIII.---De sexta plaga. 691
    CAP. IX.---De septima plaga. 691
    CAP. X.---De octaua plaga. 692
    CAP. XI.---De nona plaga. 692
    CAP. XII.---De decima plaga. 693
    CAP. XIII.---Diuinorum preceptorum emolumenta et preconia. 694
    OPUSCULUM XLu.---De sancta simplicitate scientie inflanti anteponenda. 695
    CAP. I.---Scientie cupiditas quam perniciosa. 695
    CAP. II.---Cur Deus alios iuuenes, alios senes ad se uocet. 696
    CAP. III.---Cur Deus per uiros idiotas ac simplices mundum instituit. 697
    CAP. Iu.---Quid in concionatore requiratur. 697
    CAP. u.---Quomodo Spiritus sanctus nos edoceat. 698
    CAP. uI.---Quod humana sapientia multis periculis subiaceat. 699
    CAP. uII.---De mundane sapientie effectibus. 700
    CAP. uIII.---Quod ad Deum accedentes humanis disciplinis non indigent. 701
    OPUSCULUM XLuI.---De ferenda equanimiter correptione. 703
    CAP. PRIMUM.---Correptiones equo animo ferentium emolumenta. 704
    CAP. II.---Quod sapientis est amare correptionem, stulti odisse. 706
    CAP. III.---Quod impatientibus correptiones sunt quasi gladii. 706
    CAP. Iu.---Quod in religiosis conuentibus ad regularem disciplinam necessaria sit correptio. 707
    CAP. u.---Cur beatus Paulus beatum Petrum reprehenderit. 708
    CAP. uI.---An beatus Paulus peccauerit Petrum obiurgans. 710
     OPUSCULUM XLuII.---De castitate et mediis eam tuendi. 710
    CAP. PRIMUM.---Quod castitatis uirtus iunioribus difficilior sit. 711
    CAP. II.---Quod frequens Eucaristie susceptio est presidium Castitatis. 712
    CAP. III.---Diabolus transfigurat se in Angelum lucis ut monachum decipiat. 713
    CAP. Iu.---Quod diabolus signo crucis cognoscitur. 713
    CAP. u.---Christiane caritatis exemplum. 714
    CAP. uI.---Per unum opus bonum Dei pietas peccatores saluat. 715
    OPUSCULUM XLuIII.---De spiritualibus deliciis. 715
    CAP. PRIMUM---De Iubileo, eiusque mysteriis. 715
    CAP. II.---Quid fuerit manna et quid significet. 717
    CAP. III.---Quod in solo Deo est sanctorum spes et requies. 718
    CAP. Iu.---Quomodo Deus in nobis quiescat. 719
    OPUSCULUM XLIX.---De perfecta monachi informatione. 721
    CAP. PRIMUM.---Que cura tuende castitatis habenda sit. 721
    CAP. II.---Quod sobrietas est castitatis presidium. 722
    CAP. III.---Quod mortis cogitatio turpes abigit motus. 723
    CAP. Iu.---Quod silentium est loquendi magister. 724
    CAP. u.---Quod peccati remedium est confessio. 725
    CAP. uI.---Cur Dauidis confessio ueniam meruit, non Saulis. 726
    CAP. uII.---Exemplum Zeuxidis in pingenda uenere. 727
    CAP. uIII.---Quod cordis duplicitas fugienda sit. 727
    CAP. IX.---S. Romualdi consilium ut sobrietatem seruemus, et hypocrisim fugiamus. 728
    CAP. X.---Quod sermo de rebus secularibus monachos deducat. 729
    CAP. XI.---Quod Christiana nobilitas ex Christo, non ex auis petenda est. 730
    OPUSCULUM L.---Institutio monialis ad Blancam ex comitissa sanctimonialem. 731
    CAP. PRIMUM.---Blancam angustias et paupertatem fortiter excipere hortatur. 731
    CAP. II.---Quod aliquando iusti ab iniustis idcirco permittuntur affligi, ut statuant ad Deum uel ex necessitate conuerti. 733
    CAP. III.---Quod quisque contemptor seculi ad hoc debet semper eniti, ut perueniat ad amorem Dei. 735
    CAP. Iu.---Exhortatio, ut in celestis sponsi semper amplexibus requiescat. 736
    CAP. u.---Ad cautelam prouocat, ut contra tentationis insidias sit semper accincta. 737
    CAP. uI.---De anima, cum egreditur, quibus dolorum anxietatibus coarctetur. 737
    CAP. uII.---Sententie Scripturarum de die iudicii. 739
    CAP. uIII.---Hic admonetur ne sub pietatis specie ad seculum reuertatur. 742
    CAP. IX.---De monacho, qui de eremo ad cenobium rediens, per immunditiam lapsus interiit. 742
    CAP. X.---De sepultura Sophie marchionisse, et eius fetore intolerabili. 743
    CAP. XI.---De ueneti ducis uxore, que prius nimium delicata, demum toto corpore computruit. 744
    CAP. XII.---De suppliciis damnatorum. 745
    CAP. XIII.---Quod monachus frigidus uilis alga; monachus autem feruidus, uitis est fructuosa. 746
    CAP. XIu.---Quod Dominicus duodecim simul psalteria cum disciplina cantauit, et tertium decimum cepit. 747
    CAP. Xu.---De Celestis Hierusalem beatitudine sempiterna. 748
    OPUSCULUM LI.---De uita eremitica, et probatis eremitis. 748
    CAP. PRIMUM.---Albizo et B. Petrus Damianus cum quanta sunt difficultate intra limen admissi. 751
    CAP. II.---Rursus uterque quam inhoneste fuerint eliminati. 752
    CAP. III.---Quod monachis in urbe morantibus arrogantie tumor obrepat. 752
    CAP. Iu.---De abstinentia quorumdam fratrum. 753
    CAP. u.---De Martino Storaci. 753
    CAP. uI.---De Leone Sitrie, et aliis tribus monachis. 754
    CAP. uII.---De Leone eremita Prezensi. 756
    CAP. uIII.---De Dominico Loricato. 756
    CAP. IX.---De ratione discipline. 757
    CAP. X.---Tenende discretionis admonitio necessaria. 759
    CAP. XI.---De monacho flumine enecato. 761
    CAP XII.---De monac. qui diaboli patrocinium quesiuit. 761
    CAP. XIII.---De patientia monachi excecati. 762
    CAP. XIu.---Ubi scriptor ea que dicta sunt, humili satisfactione concludit. 763
    OPUSCULUM LII.---De bono religiosi status et uariorum  animantium tropologia. 763
    CAP. I.---Quod religiosi quasi oues sunt de lupi faucibus erepte. 765
    CAP. II.---Quod monasteria uiuaria sunt animarum. 766
    CAP. III.---De natura Leonis. 767
    CAP. Iu.---De Anthalopo. 768
    CAP. u.---Quod feminarum aspectus est fugiendus. 769
    CAP. uI.---De herinaceo. 770
    CAP. uII.---De uulpecula. 770
    CAP. uIII.---De polypo. 771
    CAP. IX.---De hydro et crocodilo. 771
    CAP. X.---De charadrio. 772
    CAP. XI.---De phenice. 773
    CAP. XII.---De sarra siue serra. 774
    CAP. XIII.---De echino. 774
    CAP. XIu.---De tigride, et quid mystice per eum intelligendum. 774
    CAP. Xu.---De pelicano et quid figuret. 774
    CAP. XuI.---De upupa, aquila et fulica. 776
    CAP. XuII.---De uulturibus et mustella. 777
    CAP. XuIII.---De ascida et alcyone. 778
    CAP. XIX.---De columbis, ibide et hyena. 779
    CAP. XX.---De panthera. 780
    CAP. XXI.---De salamandra, dorcade et lynce. 781
    CAP. XXII.---De natura serpentum. 781
    CAP. XXIII.---De onagro, elephante, unicorni, aquila et formica. 783
    CAP. XXIu.---De uipera, accipitre, serpente et ursa. 784
    CAP. XXu.---De testitudine et uariis animalium medicinis. 784
    CAP. XXuI.---De lupo et oue. 785
    CAP. XXuII.---De uaniloquii temeritate. 786
    CAP. XXuIII.---De cancro et ostreo. 788
    CAP. XXIX.---De simia et quo pacto simia capi possit. 789
    CAP. XXX.---De ceto. 790
    CAP. XXXI.---Breuis opusculi conclusio. 791
    OPUSCULUM LIII.---De patientia in Insectatione improborum. 791
    CAP. PRIMUM.---Quod patientia sit regina uirtutum. 791
    CAP. II.---Quod ex tribulationibus nobis medicina preparetur. 792
    CAP. III.---Quod gaudendum sit in aduersis, timendum in prosperis. 793
    CAP. Iu.---Quod inter religiosos uiros amicitia sine muneribus comparanda est. 793
    OPUSCULUM. LIu.---De ieiunio sabbati. 795
    CAP. PRIMUM.---Quod omnia seruiant in hoc mundo ad usum hominis. 795
    CAP. II.---Cur tres dies in hebdomada apud monachos ieiunare institutum sit. 797
    CAP. III.---Miraculum quo ieiunium sabbati approbatum est. 798
    CAP. Iu.---Maiorum negligentia exemplo etiam posteris nocet. 798
    CAP. u.---Quod uita nostra sabbatum est ultime resurrectionis. 800
    OPUSCULUM Lu.---De celebrandis uigiliis. 800
    CAP. PRIMUM.---Cur in uigiliis assumptionis beate uirginis et B. Ioannis Baptiste natali ieiunamus. 800
    CAP. II.---Aliquorum abusus in mulcenda uoce, ut melius canant. 802
    CAP. III.---Cur in sabbato ex beati Siluestri sententia ieiunandum. 803
    CAP. Iu.---Cur in uigilia resurrectionis Domini Gloria in excelsis Deo canatur. 804
    CAP. u.---Quod sabbati ieiunium celesti uisione celebratum est. 804
    CAP. uI.---Quomodo B. Iacobus Apostolus mortuussit. 806
    CAP. uII.---Cur B. Ioannis Baptiste decollatio uigiliam non habeat. 807
    OPUSCULUM LuI.---De fluxa mundi gloria et seculi despectione. 807
    CAP. PRIMUM.---Agnetis Imperatricis cum regina Saba comparatio. 807
    CAP. II.---Christi et Satomonis sapientia comparatur. 810
    CAP. III.---Amouet obiectionem. 811
    CAP. Iu.---Quod per bona exempla corona glorie nobis cumulatur 812
    CAP. u.---Bona magnorum uirorum et mulierum exempla quantum ualeant. 813
    CAP. uI.---Qua animi puritate sanctorum reliquie uenerande. 815
    CAP. uII.---Exempla regum ac ducum, qui mundi felicitatem infelicissimo exitu perdiderunt. 816
    CAP. uIII.---Exempla mulierum, quarum gaudia mors occupauit. 817
    CAP. IX.---Quod idem sit omnium mortalium initium ac finis. 818
     CAP. X.---Ad perseuerantiam exhortando perorat. 819
    OPUSCULUM LuII.---De principis officio in cercitione improborum, addita alia eiusdem argumenti dissertatione. 819
    CAP. PRIMUM.---Quod iustitie rigor regna conseruet. 819
    CAP. II.---Quod iudex qui male agentes non punit, diaboli minister est. 821
    CAP. III.---Quod iniquos castigare est Deo sacrificium. 821
    CAP. Iu.---Quod regum consiliarii non solum pii, sed etiam prudentes esse debent. 823
    CAP. u.---Principis officium quodnam sit. 824
    Alia dissertatio.---De eodem principis officio in impiis cercendis. 825
    CAP. PRIMUM.---Quod iustitie rigor bonis ac malis utilis est. 826
    CAP. II.---Sacre scripture, ac SS. Patrum de plectendis iniquis concors sententia. 827
    CAP. III.---Hugonis ducis Tuscie prudentia in renuntiando ducatu. 827
    CAP. Iu.---Guille matris Hugonis innocentia iucundo miraculo declaratur. 828
    CAP. u.---Hugonis ducis mors. 829
    OPUSCULUM LuIII.---De uera felicitate ac sapientia. 831
    CAP. PRIMUM.---Humana eloquentia quam parui fit a uiris sanctis. 831
    CAP. II.---Discrimen inter sapientiam spiritualem et terrenam. 832
    CAP. III.---Sapientie celestis et terrene prudentie effectus. 833
    CAP. Iu.---Nostra studia sint ut soli Deo placeamus. 834
    CAP. u.---Seculares uiri quomodo se habere debent in amore rerum terrenarum et spiritualium. 835
    CAP. uI.---Quod uirtutis amor principatum tenere debet in corde. 836
    OPUSCULUM. LIX.---De nouissimis et Antichristo. 837
    CAP. PRIMUM.---De rebus nouissimis loqui difficile est. 837
    CAP. II.---Nouissima meditari quam utile sit. 838
    CAP. III.---A morte Antichristi, ad Christi Domini aduentum, quot dies intererunt. 839
    CAP. Iu.---Signa precedentia iudicii diem ex S. Hieronymi sententia. 840
    OPUSCULUM LX.---Expositio mystica historiarum libri Geneseos. 841
    CAP. PRIMUM.---Dixit Deus: Fiat lux, prima die. 841
    CAP. II.---De firmamento et diuisione aquarum. 841
    CAP. III.---De aquarum congregatione in locum unum sub celo. 842
    CAP. Iu.---De luminaribus quarta die factis in firmamento celi. 842
    CAP. u.---Quod quinta die pisces et aues creati sunt. 842
    CAP. uI.---De sexto die. 843
    CAP. uII.---Quod sabbato, consummatis omnibus, requieuit Deus. 843
    CAP. uIII.---Immisit Dominus soporem in Adam. 845
    CAP. IX.---Quod, deambulante Domino in paradiso, Adam, quia nudus esset, se abscondit. 846
    CAP. X.---De Cain septuplum ultio dabitur, de Lamech septuagies septies. 846
    CAP. XI.---Fac tibi arcam de lignis leuigatis, et bitumine linies intrinsecus et extrinsecus. 847
    CAP. XII.---De mensura arce diluuii. 847
    CAP. XIII.---Quod cubitis quindecim altior fuit aqua diluuii super omnes montes. 848
    CAP. XIu.---Quod diluuium cepit minui post centum et quinquaginta dies. 848
    CAP. Xu.---Quod arca requieuit mense septimo. 848
    CAP. XuI.---De coruo et columba ex arca dimissis. 848
    CAP. XuII.---Quod dimisit iterum Ne columbam ex arca. 848
    CAP. XuIII.---uenite, faciamus ciuitatem. 849
    CAP. XIX.---De quinque regibus Sodome et Gomorrhe, qui a quatuor regibus interfecti sunt 850
    CAP. XX.---Quod Abraham cum Deo sacrificauit, pecora diuisit, aues non. 850
    CAP. XXI.---Abraham uolucres descendentes super sacrificia abigebat. 850
    CAP. XXII.---Cum sol occumberet, sopor irruit super Abraham, et error magnus inuasit eum. 850
    CAP. XXIII.---Descendam, et uidebo an clamorem qui uenit ad me opere compleuerint. 851
    CAP. XXIu.---Quod Sodomite, dum conarentur ad angelos uiolenter irrumpere, cecitate percussi sunt. 851
    CAP. XXu.---Quod Abraham unicum sibi filium sacrificandum Deo obtulit. 852
    CAP. XXuI.---De Lia et Rachel uxoribus Iacob. 853
    CAP. XXuII.---De Bala et Zelpha. 854
    CAP. XXuIII.---Quod Rachel nomen filii sui Beniamin uocauit. 855
    CAP. XXIX.---Quod Onan inuenit aquas calidas in solitudine,  dum pasceret asinos patris sui. 856
    CAP. XXX.---Descendit Iudas in Thamna ad tondendas oues. 856
    ALEXANDRI II DIPLOMA DE LEGATIONE S. PETRI DAMIANI IN GALLIAS. 857
    DE ADuENTU PETRI DAMIANI AD CLUNIACENSEM ECCLESIAM. 858
    ACTA SYNODI IN GALLIIS CELEBRATAE A B. PETRO DAMIANO. 859
    HYMNUS DE GLORIA PARADISI. 861

ADDITIO AD TOMUM III OPERUM S. PETRI DAMIANI.
    De sequentibus opusculis Mai monitum. 863
    DE GALLICA PROFECTIONE DOMNI PETRI DAMIANI ET EIUS ULTRAMONTANO ITINERE. 866
    Cluniaci descriptio. 866
    EXPOSITIO CANONIS MISSAE SECUNDUM PETRUM DAMIANI. 880
    TESTIMONIA NOuI TESTAMENTI ex operibus B. Petri Damiani excerpta. 892
    Testimonia ex Euangeliis. 892
    Ex Actibus apotolorum. 901
    Ex Epistolis Ioannis. 903
    Ex Apocalypsi. 903
    Ex Epistolis Pauli. 905
    De fermentato an possit offerri. 909

OPERUM TOMUS SEU PARS Iu.---CARMINA ET PRECES.
    Priuilegium Pauli pape u. 912
    De festo die S. Petri Damiani domini Constantini Caietani premonitio. 913
    Testimonia insignia de laudabili S. Petri Damiani operum defatigatione a domno Constantino Caietano abbate prestita. 913
    Constantini Caietani epistola ad D. Franciscum et D. Antonium Barberinos principes. 916
    Caietani epist. nuncupatoria ad Urbanum Papam uIII. 916
    B. PETRI DAMIANI CARMINA SACRA ET PRECES. 917
    I.---Oratio ad Deum Patrem. 917
    II.---Oratio ad Deum Filium. 920
    III.---Oratio ad Deum Spiritum sanctum. 922
    Iu.---Ad sanctam Trinitatem orationes. 924
    u.---Secunda oratio. 924
    uI.---Tertia oratio. 924
    uII.---Idem orationes de sancta Trinitate. 925
    uIII.---Alia. 925
    IX.---Alia. 925
    X.---Alia. 925
    XI.---De annuntiatione Domini. 925
    XII.---De natiuitate Domini. 925
    XIII.---De oblatione Domini. 925
    XIu.---De baptismo Domini. 925
    Xu.---De transfiguratione Domini. 925
    XuI.---Ubi pueri dicunt Hosanna. 925
    XuII.---De cena Domini. 925
    XuIII.---De patena. 926
    XIX.---Ubi Iudas Dominum tradit. 926
    XX.---Ubi Christus rogat Patrem. 926
    XXI.---Dominus dicit discipulis suis: uigilate. 926
    XXII et XXIII.---Orationes die ueneris sancto in crucis adoratione dicende. 926
    XXIu.---In tertia genuflexione. 926
    XXu.---De sancta cruce orationes alie. 926
    XXuI.---Oratio. 927
    XXuII.---Oratio. 927
    XXuIII.---Oratio. 928
    XXIX.---Oratio. 928
    XXX.---Oratio. 929
    XXXI.---Oratio. 929
    XXXII.---Oratio. 929
    XXXIII.---Oratio. 929
    XXXIu.---Litanie. 930
    XXXu.---Hymnus de sancta cruce.---Ad nocturnum. 930
    XXXuI.---Ad Laudes. 930
    XXXuII.---Paractericum carmen de sancta cruce. 931
    XXXuIII.---De sancta cruce. 931
    XXXIX.---Item, de sancta cruce, duobus inuicem ininicis. 931
    XL.---Rhythmus paschalis. 931
    XLI.---De Ascensione Domini. 933
    XLII.---Hymnus in ascensione Domini.---Ad Laudes. 933
    XLIII.---Ubi Spiritus sanctus descendit super apost. 933
    XLIu.---In annuntiatione beatissime uirginis Marie.---Hymnus.---Ad nocturnum. 933
    XLu.---Ad Laudes. 934
     XLuI.---In eadem annuntiatione beatissime uirginis Marie.---Ad missam, prefatio. 934
    XLuII.---In assumptione ipsius sanctissime uirginis.---Hymnus ad uesperas. 934
    XLuIII.---Ad honorem sancte Marie uirginis.---Officium quotidianis diebus.---Ad uesperas.---Hymnus. 935
    XLIX.---Lectiones ad Matutinum.---Lectio prima. 935
    L.---
    LI.---Lectio secunda. 935
    LII.---Hymnus ad Primam. 936
    LIII.---Hymnus ad Tertiam 936
    LIu.---Hymnus ad Sextam. 936
    Lu.---Hymnus ad Nonam. 936
    LuI.---Hymnus ad Completorium. 937
    LuII.---Iste orationes dicantur per horas diei. 937
    LuIII.---Alia. 937
    LIX.---Alia. 937
    LX.---Alia. 937
    LXI.---Rhythmus de S. Maria uirgine. 937
    LXII.---Rhythmus de eadem sanctissima uirgine. 939
    LXIII.---Rhythmus super Salutatione angelica. 939
    LXIu.---Ad eamdem sanctissimam uirginem.---uersus contra tempus nubilosum. 940
    LXu.---Paractericum carmen de eadem sanctissima uirgine. 940
    LXuI.---Missa de S. Daniele propheta.---Oratio. 941
    LXuII.---Alia oratio. 941
    LXuIII.---Secreta. 941
    LXIX.---Postcommunio. 941
    LXX.---De S. Ioanne Baptista. 941
    LXXI.---De S. Petro apostolo. 941
    LXXII.---De S. Petro apostolo Hymnus. 941
    LXXIII.---De S. Paulo apostolo. 942
    LXXIu.---De S. Paulo apostolo Hymnus. 942
    LXXu.---De S. Andrea apostolo.---Hymnus. 942
    LXXuI.---Diuisio. 942
    LXXuII.---De S. Ioanne apostolo et euangelista.---Hymnus ad uesperas. 942
    LXXuIII.---Ad Nocturnum. 943
    LXXIX.---Ad Laudes. 944
    LXXX.---Missa in festo S. Bartholomei.---Oratio. 944
    LXXXI.---Alia oratio. 944
    LXXXII.---Alia oratio. 944
    LXXXIII.---Alia oratio. 944
    LXXXIu.---Alia oratio. 944
    LXXXu.---Alia oratio. 944
    LXXXuI.---Missa in translatione S. Matthei apostoli.---Oratio. 945
    LXXXuII.---Alia oratio. 945
    LXXXuIII.---Alia oratio 945
    LXXXIX.---Missa de S. Barnaba apostolo.---Oratio. 945
    XC.---Secreta. 945
    XCI.---Postcommunio. 945
    XCII.---Oratio ad uesperas. 945
    XCIII.---uersus de gestis apostolorum. 945
    XCIu.---Unde supra. 946
    XCu.---Rhythmus de S. uincentio martyre. 947
    XCuI.---De S. uitale martyre.---Hymnus ad Laudes. 949
    XCuII.---In festiuitate S. Anthimi.---Hymnus. 949
    XCuIII.---In solemnitate S. Ursini.---Hymnus. 950
    XCIX.---Missa sanctorum septem dormientium.---Oratio. 950
    C.---Secreta. 950
    CI.---Postcommunio. 951
    CII.---De S. Apollinare episcopo et martyre.---Ad uesperas Responsorium. 951
    CIII.---Hymnus ad uesperas. 951
    CIu.---Ad Nocturnum. 951
    Cu.---In natali S. Apollinaris.---Missa. Introitus. 952
    CuI et CuII.---Oratio. 952
    CuIII.---Alia oratio. 952
    CIX.---Alia oratio. 952
    CX.---Alia oratio. 952
    CXI.---Hymnus in honorem S. Apollinaris. 952
    CXII.---uerba Apollinaris ad uicarium deprecatoria. 953
    CXIII.---Alia eiusdem uerba deprecatoria. 953
    CXIu.---Alia eiusdem uerba deprecatoria. 953
    CXu.---uerba Christi ad apostolos. 953
    CXuI.---Oratio. 953
    CXuII.---De S. Ruffino martyre.---Hymnus. 953
    CXuIII.---Alius Hymnus in honorem S. Apollinaris. 954
    CXIX.---De SS. Donato et Hilariano.---Hymnus. 954
    CXX.---Hymnus alius de eisdem. 955
    CXXI.---De S. Donato episcopo et martyre sequentia. 955
    CXXII.---De S. Fidele martyre.---Hymnus. 956
    CXXIII.---De S. Gregorio papa.---Hymnus. 957
    CXXIu.---De S. Benedicto abbate.---Hymnus ad uesperas. 957
     CXXu.---Ad Nocturnum. 958
    CXXuI.---Ad Laudes. 958
    CXXuII.---Epitaphium Ludoici sancti presbyteri. 959
    CXXuIII.---In natali confessorum Pontificum.---Hymnus. 959
    CXXIX.---Ad Laudes. 959
    CXXX.---De omnibus sanctis.---uersus. 960
    CXXXI.---De annuntiatione uirginis. 960
    CXXXII.---De natiuitate Domini. 960
    CXXXIII.---De cena Domini. 961
    CXXXIu.---De baptismo Domini. 961
    CXXXu.---De S. Ioanne Baptista. 961
    CXXXuI.---De oblatione Domini. 961
    CXXXuII.---Ubi pueri dicunt: Hosanna. 961
    CXXXuIII.---Transfiguratio Domini. 961
    CXXXIX.---Dominus dicit discipulis suis.---uigilate. 961
    CXL.---Ubi Iudas Dominum tradit. 961
    CXLI.---De patena. 961
    CXLII.---Ubi Christus rogat Patrem. 961
    CXLIII.---De ascensione Domini. 961
    CXLIu.---Ubi Spiritus sanctus descendit super apostolos. 961
    CXLu.---De S. Petro. 961
    CXLuI.---De S. Paulo. 961
    CXLuII.---De illo qui moratur in odio. 961
    CXLuIII.---De illo qui placet duobus inimicis. 961
    CXLIX.---De Hildebrando. 961
    CL.---De eodem Hildebrando. 961
    CLI.---De illo qui omnia timet uel nichil timet. 961
    CLII.---De uirga Moysi. 961
    CLIII.---De arca Ne. 961
    CLIu.---De illo qui prius donat et postea reposcit. 962
    CLu.---Dominus papa sine merem incipiebat, et mecum complere uolebat; sicque mecum dicebat; sicut erat in principio; cum mecum non dixisset.---Gloria Patri. 962
    CLuI.---Illis hoc dicitur qui falsam pacem faciunt. 962
    CLuII.---Quod sepe amicus uidetur irasci, et inimicus fraudulenter blanditi. 962
    CLuIII.---Ad papam Alexandrum admonitio. 962
    CLIX.---Hoc seruus Dei facere debet. 962
    CLX.---Pransum dicimus.---Edent pauperes.---Silentium soluentes dicimus: Pretiosa in conspectu Domini. 962
    CLXI.---De odio. 962
    CLXII.---Qui castratus est non debet episcopari. 962
    CLXIII.---De Romanis febribus. 962
    CLXIu.---Quod qui ignorat legem uitiorum nequit euitare perniciem. 962
    CLXu.---De triduano ieiunio. 962
    CLXuI.---Candaloo non pastori sed antiquo Draconi. 963
    CLXuII.---Cuidam fratri, cui ieiunium et uigilie in nauseam uenerant. 963
    CLXuIII.---Quod quidam benefactis offenduntur, offensione placantur. 963
    CLXIX.---De dente et lente. 963
    CLXX.---Quod caro sine predicatione prorumpit in siluam uitiorum. 963
    CLXXI.---De baculo rectoris. 963
    CLXXII.---De Ecclesia Romana ab antipapa inuasa luctus. 963
    CLXXIII.---De miseria humane conditionis. 964
    CLXXIu.---De eo qui predicat iustum et dimittit impium. 964
    CLXXu.---Laus eleemosyne. 964
    CLXXuI.---Auaro diuiti. 964
    CLXXuII.---uiro superbo. 964
    CLXXuIII.---Liuido obtrectatori. 965
    CLXXIX.---Duobus inimicis, ut ad pacent redeant. 965
    CLXXX.---Cum idem scriptum bis mittitur. 965
    CLXXXI.---De quibusdam antidotis. 965
    CLXXXII.---Quod qui sumit munus debet uicem reddere. 966
    CLXXXIII.---Quibus benedictio de coclearibus mittitur. 966
    CLXXXIu.---Pontificali dextera coclearia mittuntur. 966
    CLXXXu.---Quibus benedictio de coclearibus mittitur. 966
    CLXXXuI.---Amicum terret. 966
    CLXXXuII.---Ad inimicum. 966
    CLXXXuIII.---Discretio inter leuem et grauem. 966
    CLXXXIX.---Quod melius sit agricole laboranti quam domino prelianti. 966
    CXC.---De his qui non se, sed alios carpunt. 966
    CXCI.---Quod esuriens et sitiens uile quod libet libenter sumit. 966
    CXCII.---De illo qui gloriatur in altitudine uocis. 966
    CXCIII.---De monachis, qui loricas induunt ad carnem. 966
    CXCIu.---De Hildebrando, qui parue quidem stature, sed magne uidetur esse prudentie. 966
     CXCu.---De papa et Hildebrando. 967
    CXCuI.---De Romano archidiacono, qui mihi medium piscem misit. 967
    CXCuII.---Urbano gratulatur, qui Rome factus est pauper episcopus. 967
    CXCuIII.---De illo qui filium habet. 967
    CXCIX.---Ut hi qui predicant inuicem non discordent. 967
    CC.---De stercore turdi fit uiscus unde turdus ipse capitur. 967
    CCI.---Illi, cui ego prolixam misi epistolam, et ipse mihi paruam. 967
    CCII.---De Florentia, in qua papa Stephanus obiit, et Nicolaus papa ex eadem processit. 967
    CCIII.---De illo qui semetipsum subiugat, ut reum recipiat. 967
    CCIu.---Quod Roma mundo prefuit, donec legibus obediuit. 967
    CCu.---Quod plerique casti sint tenaces. 967
    CCuI.---De illo qui, nutritus Aretii Pomposie abbas fuit. 967
    CCuII.---De domno Umberto archiepiscopo, qui sedebat ad dexteram pape, et ego ad sinistram. 967
    CCuIII.---Super secularibus elegidia. 967
    CCIX.---Contra Cluniacensem abbatem qui eum in Galliam duxit. 968
    CCX.---uersus pauperis. 968
    CCXI.---De triduano ieiunio. 968
    CCXII.---Qui dicit quod uult, audit quod non uult. 968
    CCXIII.---Epitaphium Petri Damiani. 968
    CCXIu.---Bennonis epitaphium. 968
    CCXu.---Quod uermis eris, et a uerme uoraberis. 969
    CCXuI.---Ad penitentiam prouocat. 969
    CCXuII.---uersus de Simoniacis. 969
    CCXuIII.---Aduersus Simoniacos Rhythmus. 969
    CCXIX.---Damiano exhortatio ut monachus fiat. 971
    CCXX.---Rhythmus penitentis monachi. 971
    CCXXI.---De abbatum miseria rhythmus. 972
    CCXXII.---De omnibus ordinibus omnium hominum in hoc seculo uiuentium rubrica. 974
    CCXXIII.---In eos qui de regis ultione securi sunt, sed Christum euadere nequeunt---Rhythmus. 977
    COLLECTANEA IN uETUS TESTAMENTUM EX OPUSCULIS B. PETRI DAMIANI. 985
    Caietani prefatio. 985
    Incipit liber Testim. ueteris ac Noui Testamenti. 987
    Incipit prologus. 987
    Incipiunt testimonia Libri Genesis. 991
    CAPUT PRIMUM.---In epistola ad Hildebrandum et Stephanum cardinales in qua docet qualiter rationalis anima ad perfectionem ueniat. 991
    CAP. II.---In eadem epistola. 992
    CAP. III.---In eadem epistola. 993
    CAP. Iu.---In eadem epistola. 993
    CAP. u.---In eadem epistola. 993
    CAP. uI.---In eadem epistola. 994
    CAP. uII.---In eadem epistola. 994
    CAP. uIII.---In sermone de S. Columba. 995
    CAP. IX.---In epistola ad Ariprandum, in qua hortatur ut Dei seruus secularibus non studeat litteris. 997
    CAP. X.---In sermone S. Luce. 997
    CAP. XI.---In libro de perfectione monachorum. 998
    CAP. XII.---In sermone de exaltatione sancte crucis. 998
    CAP. XIII.---In sermone de S. P. 999
    CAP. XIu.---In eodem sermone. 999
    CAP. Xu.---In eodem sermone. 999
    CAP. XuI.---In libro de perfectione monachorum. 999
    CAP. XuII.---In sermone in Cena Domini. 1000
    CAP. XuIII.---In epistola ad Hirmisindim sanctimonialem, in qua dicitur quod edificium humane superbie cito destruitur. 1000
    CAP. XIX.---In epistola ad Bonifacium Causidicum; ubi dicitur ut exteriori prudentie spiritualis sapientia preferatur. 1001
    CAP. XX.---In epistola ad Alexandrum Papam. 1001
    CAP. XXI.---In epistola ad Desiderium abbatem Casinensem. 1001
    CAP. XXII.---Ad Alexandrum papam; ubi conqueritur de insolentia prauorum hominum. 1002
    CAP. XXIII.---In epistola ad Leonem papam, ubi accusatum se esse conqueritur. 1003
    CAP. XXIu.---In libro Gomorrhiano. 1003
    CAP. XXu.---In sermone de Inuentione sancte crucis. 1003
    CAP. XXuI.---De Lia et Rachel in libro De perfectione monachorum. 1004
    CAP. XXuII.---De Bala et Zelpha, in eodem libro. 1005
    CAP. XXuIII.---In epistola ad Desiderium abbatem, ubi dicitur: cur Paulus ad dexteram, Petrus ad sinistram in pictura ponatur. 1006
     CAP. XXIX.---Ad Desiderium abbatem, ut uacet studio contemplandi. 1007
    CAP. XXX.---In sermone de S. Ioanne Baptista. 1008
    CAP. XXXI.---In sermone de S. Luca euangelista. 1010
    CAP. XXXII.---In sermone de S. uitale. 1011
    CAP. XXXIII.---In sermone de inuentione sancte crucis. 1012
    CAP. XXXIu.---In sermone de S. Eleucadio. 1012
    Incipiunt capitula libri Exodi. 1012
    Incipiunt testimonia libri Exodi. 1013
    CAP. PRIMUM.---In epistola ad Hermisindem sanctimonialem, ubi dicitur quod edificium humane superbie cito destruitur. 1013
    CAP. II.---In epistola ad H ermisindem, ubi dicitur quod edificium humane sapientie cito labatur. 1013
    CAP. III.---In sermone de S. Columba. 1014
    CAP. Iu.---In eodem sermone. 1015
    CAP. u.---In epistola ad Canonicos Fanenses. 1015
    CAP. uI.---In epistola ad Bonifacium, ubi dicitur ut exteriori prudentie spiritualis sapientia preferatur. 1016
    CAP. uII.---De decem plagis Aegypti, in epistola ad discipulum Ioannem. 1016
    CAP. uIII.---In sermone S. Eleuchadii. 1021
    CAP. IX.---In sermone de inuentione sancte crucis. 1021
    CAP. X.---In epistola ad Blancam comitissam. 1021
    CAP. XI.---In sermone de inuentione sancte crucis. 1022
    CAP. XII.---In eodem sermone. 1022
    CAP. XIII.---In eodem sermone. 1022
    CAP. XIu.---In sermone de S. Eleuchadio. 1023
    CAP. Xu.---In epistola ad fratres Cluniacenses. 1023
    CAP. XuI.---In sermone de S. Eleuchadio. 1023
    CAP. XuII.---In sermone de exaltatione sancte crucis. 1024
    CAP. XuIII.---In sermone synodali primo. 1024
    CAP. XIX.---G. G. 1025
    CAP. XX.---In epistola ad canonicos Fanenses. 1025
    CAP. XXI.---In sermone de S. Andrea apostolo. 1025
    CAP. XXII.---In sermone de S. Mattheo euangelista. 1026
    CAP. XXIII.---In sermone de S. Bartholomeo. 1026
    CAP. XXIu.---In sermone de S. Eleuchadio. 1026
    CAP. XXu.---In eodem sermone. 1028
    CAP. XXuI.---In sermone synodali primo. 1028
    CAP. XXuII.---In epistola ad Damianum de scurrilitate uitanda. 1028
    Incipiunt capitula libri Leuitici. 1029
    Incipiunt Testimonia libri Leuitici. 1029
    CAP. PRIMUM.---In sermone de inuentione S. crucis. 1029
    CAP. II.---In sermone uirginum. 1029
    CAP. III.---In sermone sancti Donati. 1031
    CAP. Iu.---Ad Desiderium abbatem. 1031
    CAP. u.---In epistola ad Cunibertum Taurinensem episcopum, de incontinentia clericorum. 1031
    CAP. uI.---In sermone S. Georgii. 1032
    CAP. uII.---In sermone S. Bonita ii. 1032
    CAP. uIII.---Ad Cunibertum Taurinensem episcopum de incontinentia clericorum. 1033
    CAP. IX.---In sermone in cena Domini. 1033
    CAP. X.---In epistola ad Hildebrandum et Stephanum. 1034
    Incipiunt capitula libri Numeri. 1034
    Incipiunt testimonia libri Numeri. 1034
    CAP. I.---In epistola ad Alexandrum papam, ut canonicis proprietatem tollat. 1034
    CAP. II.---In sermone de cena Domini. 1035
    CAP. III.---In libro gratissimo. 1035
    CAP. Iu.---In sermone secundo de S. Mattheo. 1036
    CAP. u.---In sermone de natiuitate S. Marie. 1037
    CAP. uI.---In epist. ad Hermisindem sanctimonialem. 1037
    CAP. uII.---In sermone de inuentione S. Crucis. 1038
    CAP. uIII.---In sermone de exaltatione S. Crucis. 1038
    CAP. IX.---In eodem sermone. 1039
    CAP. X.---In eodem sermone. 1039
    CAP. XI.---In sermone S. Christophori. 1040
    CAP. XII.---In epistola ad u. Episcopum et eius canonicos, de quinque sensibus corporis cohibendis. 1044
    CAP. XIII.---In eadem epistola. 1045
    CAP. XIu.---In epistola ad Albertum, in qua de mansionibus Isrelitarum scribit. 1046
    CAP. Xu.---In epistola ad u. Episcopum et eius canonicos, que est de quinque sensibus corporis cohibendis. 1046
    CAP. XuI.---In epistola ad u. Episcopum et suos canonicos, que est de octo festiuitatibus ueteris Testament. 1047
    CAP. XuII.---In epistola ad u. Episcopum et eius canonicos, de quinque sensibus corporis. 1050
    CAP. XuIII.---In eadem epistola. 1052
    CAP. XIX.---In epistola ad Hildebrandum. 1052
    Incipiunt capitula libri Deuteronomii. 1063
    Incipiunt testimonia libri Deuteronomii. 1063
    CAP. PRIMUM.---In epistola ad Alexandrum papam, ubi de insolentia malorum. 1063
    CAP. II.---In epistola ad fratres Cluniacenses. 1064
     CAP. III.---In eadem epistola. 1065
    CAP. Iu.---In sermone de S. Bartholomeo. 1065
    CAP. u.---De S. Anastasio. 1066
    CAP. uI.---In sermone de S. Georgio. 1066
    CAP. uII.---In libro De perfectione monachorum. 1066
    CAP. uIII.---In epistola ad Bonifacium que est de eo quod exteriori prudentie spiritualis sapientia debeat preferri. 1067
    CAP. IX.---In epistola ad Cincium prefectum. 1067
    CAP. X.---In epistola ad Petrum monachum. 1068
    CAP. XI.---In sermone de S. Anastasio. 1069
    CAP. XII.---In sermone de S. Bartholomeo. 1070
    Incipiunt capitula libri Iosue. 1070
    Incipiunt Testimonia libri Iosue. 1070
    CAP. PRIMUM.---In secundo sermone de S. Ioanne euangelista. 1070
    CAP. II.---In eodem sermone. 1070
    CAP. III.---In sermone primo de S. Bartholomeo. 1071
    CAP. Iu.---In sermone de sancto Andrea. 1072
    CAP. u.---In sermone de S. Bartholomeo. 1073
    CAP. uI.---In sermone de S. Andrea. 1073
    CAP. uII.---In eodem sermone. 1074
    CAP. uIII.---In epistola ad B. Causidicum, ut exteriori prudentie spiritualis sapientia preferatur. 1075
    CAP. IX.---In libro de perfectione monachorum. 1076
    CAP. X.---In epistola ad fratres Gamugni. 1077
    Incipiunt capitula libri Iudicum. 1078
    Incipiunt Testimonia libri Iudicum. 1079
    CAP. PRIMUM.---In epistola ad u. abbatem. 1079
    CAP. II.---In sermone de S. Cassiano. 1079
    CAP. III.---In sermone de exaltatione S. Crucis. 1081
    CAP. Iu.---In sermone de sanctis uirginibus. 1082
    CAP. u.---In sermone de S. Mattheo. 1083
    CAP. uI.---In epistola ad Petrum archipresbyterum de incontinentia clericorum. 1083
    CAP. uII.---In epistola ad Bonifacium episcopum de curialibus episcopis. 1084
    CAP. uIII.---In epistola ad Petrum archipresbyterum de incontinentia clericorum. 1087
    CAP. IX.---In eadem epistola. 1087
    CAP. X.---In sermone de sancto Antimo. 1088
    CAP. XI.---In epistola ad Adelaidem comitissam, qua eam confederat episcopo propter incontinentiam clericorum. 1089
    CAP. XII.---In sermone de sanctis uirginibus. 1090
    CAP. XIII.---In epistola ad canonicos Fanenses. 1090
    Incipiunt capitula libri primi Regum. 1090
    Incipiunt testimonia libri primi Regum. 1091
    CAP. PRIMUM.---In epistola ad Nicolaum papam, de incontinentia episcoporum. 1091
    CAP. II.---In epistola ad fratres Cluniacenses. 1092
    CAP. III.---In epistola ad Albericum, in qua ei super decem questionibus respondet. 1094
    CAP. Iu.---In epistola ad Aliprandum, que est de correptione, quam sit utilis in sancti ordinis disciplina. 1095
    CAP. u.---In epistola ad Hermisindim, de eo quod edificium humane superbie cito destruitur. 1096
    CAP. uI.---In sermone de S. Columba. 1096
    CAP. uII.---In epistola ad Desiderium abbatem, qua dicitur quod maiori sit dignus honore qui dignitatem proiicit quam qui in ea persistit. 1097
    Incipiunt capitula libri secundi Regum. 1099
    Incipiunt testimonia libri secundi Regum. 1099
    CAP. PRIMUM.---In libro Gomorrhiano. 1099
    CAP. II.---In sermone de S. Mattheo. 1100
    CAP. III.---In epistola ad B. que est ut exteriori prudentie spiritualis prudentia preferatur. 1101
    CAP. Iu.---In epistola ad Albericum, qua super decem questionibus respondet. 1101
    CAP. u.---In eadem epistola. 1101
    CAP. uI.---In epistola ad Cluniacenses fratres. 1102
    CAP. uII.---In epistola ad Marinum. 1102
    CAP. uIII.---In epistola ad cardinales episcopos. 1103
    CAP. IX.---In epistola ad Albericum qua ei super decem questionibus respondet. 1105
    CAP. X.---In epistola ad Desiderium abbatem quod maiori sit dignus honore qui dignitatem proiicit quam qui in ea persistit. 1105
    CAP. XI.---In eadem epistola. 1106
    CAP. XII.---In epistola ad Albericum, in qua super decem questionibus respondet. 1107
    CAP. XIII.---In epist. ad D. abbatem, que paulosupra. 1107
    CAP. XIu.---In eadem epistola. 1109
    CAP. Xu.---In epistola ad Albericum, in qua ei super decem questionibus respondet. 1109
    CAP. XuI.---In eadem epistola. 1110
    CAP. XuII.---In sermone de uirginibus. 1111
    CAP. XuIII.---In epistola ad Albericum, in qua ei super decem questionibus respondet. 1112
     Incipiunt capitula libri tertii Regum. 1113
    Incipiunt testimonia libri tertii Regum. 1113
    CAP. PRIMUM.---Ad C. prefectum, ubi eum ad certamen prouocat. 1113
    CAP. II.---In epistola ad Albericum, ubi super decem questionibus tractat. 1114
    CAP. III.---In epistola ad Agnetem reginam. 1116
    CAP. Iu.---In eadem epistola. 1116
    CAP. u.---In epistola ad Albericum, ubi dicitur de mansionibus Isrelitarum. 1117
    CAP. uI.---In epistola ad A. P. P. ubi conqueritur de insolentia prauorum hominum. 1118
    CAP. uII.---In sermone de natiuitate S. Marie. 1119
    CAP. uIII.---In epistola ad Agnetem reginam. 1120
    CAP. IX.---In sermone de S. Antimo. 1120
    CAP. X.---In sermone de inuentione S. crucis. 1122
    CAP. XI.---In sermone de inuentione S. crucis. 1122
    Incipiunt capitula libri quarti Regum. 1122
    Incipiunt testimonia libri quarti Regum. 1122
    CAP. PRIMUM.---In sermone de exaltatione S. crucis. 1122
    CAP. II.---In sermone de S. Cassiano. 1123
    CAP. III.---In epist. ad Hildebrandum et Stephanum, ubi dicitur quomodo rationalis anima ad perfectionem ueniat. 1123
    CAP. Iu.---In sermone de inuentione S. crucis. 1124
    CAP. u.---In sermone de S. Bonifacio. 1125
    De libro Esdre. 1125
    De libro Tobie. 1127
    De libro Iob. 1129
    Incipiunt capitula de libro Psalmorum. 1129
    Incipiunt testimonia de libro Psalmorum. 1129
    Incipiunt testimonia libri Psalmorum. 1129
    CAP. PRIMUM.---In epistola ad Desiderium abbatem, ubi super Dei omnipotentiam disputatur. 1129
    CAP. II.---In epistola ad Hermisindim. 1129
    CAP. III.---In epistola ad Desiderium abbatem, ubi dicit quod maiori sit dignus honore qui dignitatem proiicit quam qui in ea manet. 1130
    CAP. Iu.---In libro de contemptu seculi. 1131
    CAP. u.---Ad Alexandrum papam, de canonicis. 1131
    CAP. uI.---Ad Desiderium abbatem, ubi de Dei omnipotentia disputatur. 1131
    CAP. uII.---In sermone de S. Anastasio. 1132
    CAP. uIII.---In epistola ad Blancam comitissam. 1132
    CAP. IX.---Ad Desiderium abbatem, ubi excessum suum excusat. 1132
    CAP. X.---In sermone de S. Columba. 1133
    CAP. XI.---In sermone de S. Christophoro. 1133
    CAP. XII.---In epistola ad Alexandrum papam, de auferenda proprietate canonicis. 1134
    Incipiunt capitula de libro Prouerbiorum. 1134
    Incipiunt testimonia Prouerbiorum. 1134
    CAP. PRIMUM.---In epistola ad Cincium prefectum. 1133
    CAP. II.---In eadem epistola. 1133
    CAP. III.---In sermone de S. Bartholomeo. 1136
    CAP. Iu.---In epistola ad Cincium prefectum, super cohortatione ad castitatem. 1136
    CAP. u.---In epistola ad fratres Gamugnii, ubi de transgressione suorum mandatorum agit. 1137
    CAP. uI.---In epist. ad Alexandrum papam de canonicis. 1137
    CAP. uII.---In eadem epistola. 1138
    CAP. uIII.---In epistola ad Alexandrum papam, super insolentia malorum hominum. 1140
    Incipiunt capitula de Ecclesiaste. 1140
    Incipiunt testimonia de Ecclesiaste. 1140
    CAP. PRIMUM.---In libro gratissimo. 1139
    CAP. II.---G. G. 1140
    CAP. III.---Ad Mainardum abbatem. 1140
    CAP. Iu.---In epistola ad Bonifacium Causidicum, ut exteriori prudentie spiritualis sapientia preferatur. 1141
    CAP. u.---In epistola ad Alexandrum papam, contra papam ne diiudicet. 1141
    Incipiunt capitula de Canticis canticorum. 1142
    Incipiunt testimonia de Canticis canticorum. 1143
    CAP. PRIMUM.---Ex sermone in natali uirginum. 1143
    CAP. II.---1143
    CAP. III.---In sermone de SS. Flora et Lucilla. 1144
    CAP. Iu.---Ex sermone in natali uirginum. 1145
    CAP. u.---1145
    CAP. uI.---1145
    CAP. uII.---1145
    CAP. uIII.---1146
    CAP. IX.---1146
    CAP. X.---1147
     CAP. XI.---1147
    CAP. XII.---Ex sermone in natali uirginum. 1147
    CAP. XIII.---In sermone de SS. Flora et Lucilla. 1147
    CAP. XIu.---Ex sermone in natali uirginum. 1148
    CAP. Xu.---1148
    CAP. XuI.---In epistola ad Blancam et in sermone de SS. Flora et Lucilla. 1149
    CAP. XuII.---1150
    CAP. XuIII.---In sermone de S. Ioanne apostolo et euangelista. 1150
    CAP. XIX.---1150
    CAP. XX.---In homilia de natiuitate B. uirginis Marie. 1150
    CAP. XXI.---In sermone de S. Marco euangelista. 1151
    CAP. XXII.---1151
    CAP. XXIII.---1152
    CAP. XXIu.---1152
    CAP. XXu.---In sermone de inuentione S. Crucis. 1153
    CAP. XXuI.---1153
    CAP. XXuII.---In Epistola ad Blancam et in sermone de sancto Cassiano. 1154
    Incipiunt capitula libri Sapientie. 1153
    Incipiunt testimonia libri Sapientie. 1153
    CAP. PRIMUM---In libro gratissimo. 1153
    CAP. II.---In sermone secundo de S. Bartholomeo apostolo. 1155
    Incipit capitulum de libro Ecclesiastici. 1155
    CAPUT UNICUM.---In sermone secundo de S. Mattheo apostolo et euangelista. 1155
    Incipiunt capitula libri Isaie prophete. 1157
    Incipiunt testimonia. 1157
    CAP. I.---1157
    CAP. II.---In epistola ad Blancam. 1157
    CAP. III.---Ad Oldericum, episcopum Firminum. 1158
    CAP. Iu.---In epistola ad Hermisindim, quod edificium humane superbie cito destruitur. 1159
    CAP. u.---In libro contra Iudeos. 1159
    CAP. uI.---In sermone de S. Luca euangelista. 1159
    CAP. uII.---In eadem epistola. 1160
    CAP. uIII.---In epistola ad Albericum card, de decem questionibus. 1160
    CAP. IX.---In homilia de natiuitate S. Marie uirginis. 1161
    CAP. X.---In epistola ad Cunibertum episcopum Taurinensem de incontinentia clericorum. 1162
    Incipiunt capitula Ieremie. 1161
    Incipiunt testimonia. 1161
    CAP. PRIMUM.---In epistola ad P. archipresbyterum, ubi loquitur de anime egressione a corpore. 1161
    CAP. II.---In epistola ad P. archipresbyterum, de incontinentia clericorum. 1163
    CAP. III.---In epistola ad P. abbatem. 1565
    CAP. Iu.---In epistola ad cardinales episcopos. 1165
    CAP. u.---In epistola ad P. archipresbyterum, super egressione anime de corpore. 1166
    CAP. uI.---In epistola ad fratres Sanuicini ubi ad patientiam prouocat. 1166
    CAP. uII.---In epistola ad N. papam, super incontinentia clericorum. 1167
    CAP. uIII.---In epistola ad Hermisindem. 1168
    CAP. IX.---In epistola ad Albericum card. super decem questionibus. 1168
    CAP. X.---In epistola ad Bonifacium ut exteriori prudentie spiritualis sapientia preferatur. 1169
    Incipiunt capitula de libris prophetarum. 1169
    Incipiunt testimonia de libris prophetarum. 1169
    CAP. PRIMUM.---In epistola ad u. episcopum. 1169
    CAP. II.---In sermone de S. Stephano papa et martyre. 1169
    CAP. III.---In sermone primo synodali. 1170
    CAP. Iu.---In epistola ad Blancam. 1170
    CAP. u.---In epistola ad Honestum. 1171
    CAP. uI.---In homilia de natiuitate B Marie uirginis. 1171
    CAP. uII.---In sermone 1, de S. Mattheo apostolo et euang. 1171
    CAP. uIII.---In epistola ad Mainardum abbatem. 1172
    CAP. IX.---In epistola ad cardinales episcopos, de dignitate Romane Ecclesie. 1172
    CAP. X.---In sermone II de S. Mattheo apost. et euang. 1173
    Incipiunt testimonia de libro Machabeorum. 1173
    CAP. I.---1173
    CAP. II.---In epistola ad Albericum card. 1175
    De petitionibus Lincidarii et responsionibus eiusdem. 1177 et 1178
    De minitationibus et promissionibus Dei. 1179 et 1180




 FINIS TOMI CENTESIMI QUADRAGESIMI QUINTI.


