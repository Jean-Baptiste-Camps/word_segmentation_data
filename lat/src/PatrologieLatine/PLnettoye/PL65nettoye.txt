
PATROLOGIAE TOMUS LXu.

FELIX Iu / PROSPER EX MANICHAEO CONuERSUS / BONIFACIUS II / MONTANUS / S. ELEUTHERIUS / S. FULGENTIUS / S. RHEMIGIUS RHEMENSIS

TOMUS UNICUS


PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1847


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA.

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXu.


FELIX Iu



PROSPER EX MANICHAEO CONuERSUS,



BONIFACIUS II



MONTANUS,



S. ELEUTHERIUS,



S. FULGENTIUS,



S. RHEMIGIUS RHEMENSIS



TOMUS UNICUS


PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1847


uolume title page
SANCTI

FULGENTII

EPISCOPI RUSPENSIS,

FELICIS Iu

ET

BONIFACII II

SUMMORUM PONTIFICUM, SANCTORUM

ELEUTHERII

ET

REMIGII

TORNACENSIS RHEMENSISQUE EPISCOPORUM, NECNON

PROSPERI

EX MANICHAEO CONuERSI ET

MONTANI

EPISCOPI TOLETANI.

OPERA OMNIA,

EX MEMORATISSIMIS EDITIONIBUS MANGEANTII, MANSI, GALLANDII, MARGARINI DE LA RIGNE, FRANCISCI DE LORENZANA ACCURATISSIME EXPRESSA.

TOMUS UNICUS.
PRIX : 7 FRANCS.

PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR. [1Kb]


FELIX PAPA Iu.
Epistole et decreta 	Col. 9



PROSPER EX MANICHAEO CONuERSUS.
Fidei catholice Professio 	23



BONIFACIUS PAPA II.
Epistole 	29



MONTANUS.
Epistole 	51



S. ELEUTHERIUS.
Eleutherii uita, auctore Guiberto 	59
Sermones 	83



S. FULGENTIUS.
uita Fulgentii a quodam eius discipulo adornata 	117
Libri tres ad Monimum 	151
Libri tres ad Trasimundum 	223
Epistole 	303
De Trinitate 	497
Contra sermonem Fastidiosi Ariani 	507
De remissione peccatorum 	527
De incarnatione Filii Dei 	573
De ueritate predestinationis et gratie Dei 	603
De fide 	671
Pro fide catholica 	707
Sermones genuini 	719
Instrumenta fidei catholice 	749
Excerptum ex libro III Hincmari necnon ex libro III Ratrami 	833
Sermones duo inediti 	Ibid.
Liber de predestinatione et gratia 	843
Sermones LXXX, paucis exceptis, supposititii 	855



S. REMIGIUS REMENSIS.
Epistole quatuor 	963
Testamentum 	969



MARCELLINUS COMES.
Chronicon . 	975





Main uolume text





ANNIS DOMINI DXXuI-DXXX
[* 1Kb] FELIX PAPA Iu.





NOTITIA.


 [a 4Kb] Felix natione Samnius , ex patre Castorio, [b 1Kb] sedit annos 4 menses 2 dies 13 . Fuit autem temporibus Theodorici regis et  Iustiniani Augusti, a consulatu Maburti  usque ad consulatum Lampadii et Orestis, a die Iu iduum Iuliarum usque in diem Iu idus Octobris. Hic fecit basilicam sanctorum Cosme et Damiam in urbe Roma, in loco qui appellatur uia Sacra, iuxta templum urbis Rome. Huius temporibus consumpta est incendio basilica sancti martyris  Saturnini, uia Salaria, quam a solo refecit. Qui etiam ordinatus est cum quiete, et uixit usque ad tempora Athalarici. Hic fecit ordinationes duas in urbe Roma per mensem Februarium et Martium: presbyteros 55, diaconos 4, episcopos per diuersa loca 29. Qui etiam sepultus est in basilica beati Petri apostoli, Iu idus Octobris . Et [c 1Kb] cessauit episcopatus dies 3.





FELICIS PAPAE Iu EPISTOLAE ET DECRETA. 



EPISTOLA PRIMA . FELIX PAPA Iu AD CAESARIUM ARELATENSEM. De laicis ad sacerdotium ante probationem non promouendis.


Dilectissimo fratri Cesario Felix.

Legi quod inter fraternitatem uestram est constitutum, non licere ex laica conuersatione ad officium sacerdotale ante probationem temere promoueri: de qua re etiam ad nos peruenit opinio, aliquos post ordinationem ad uite secularis mores fuisse transgressos. Et licet sit talis nefanda presumptio, plus tamen est periculosa neglectio. Qui enim potest uenienti malo resistere, et hoc dissimulans fieri permittit, ipse magis mali auctor operis approbatur. Nemo se itaque per antiquam consuetudinem speret  eruere; quia que illicite inchoata sunt, si damnentur in posterum, suos fructus generare non possunt. Nam quod gradibus eruditur, si sine perfectione doctrine ad suum perueniat constitutum, errat per examinationem, quia non recipit firmitatem; nec honorem quis per timorem potest seruare, qui in eius gloriam semel labore peruenit. Et laus inanis cui tribuitur ledit, ad elationem nutriens magis quam prouocans ad operam uere uirtutis. uas electionis ad suum uernaculum Timotheum scribit dicens: Nemini cito manus imposueris, nec communicaueris peccatis alienis . Quid sibi uult: ne citius imponas manus? Quia dignitas que datur, ideo datur, ut duret immobilis. Debet enim, antequam concedatur, longa sub deliberatione tractari. Unde magister  qui elementorum ignorat initia? Unde gubernator qui inter nautas sua seruitia non monstrauit? Ignorat quenam ratio magistris debetur qui ad obedientiam sua corda non flexit, unde quemadmodum in domo Dei conuersari debeat posteris sit exemplum. Sit in omnibus clericis, et in his maxime qui sunt ad sacerdotia deligendi, apostolice monitionis eloquium, qui ait: Oportet et testimonium habere bonum ab his qui foris sunt . Quapropter communi consensu, sub obseruatione uenerabilium canonum, ordinandum eligite sacerdotem: ut et de nostra simus salute solliciti, et illorum utilitatibus consulamus, qui fuerint ad hunc ordinem diligenter adsciti. Deus te incolumen custodiat, frater carissime. Data III nonas Februarias [a 1Kb] post  consulatum Mauortii uiri clarissimi 

Agnellus Rauennatensis, noni seculi scriptor, in suo  Pontificali Rauennatensium episcoporum uulgato a Cl. Bacchinio, et recuso ac ad ms. cod. recensito a Muratorio Rer. Ital. tom. II, part. 1, ad uitam S. Ecclesie Rauennatensis episcopi Constitutum quoddam Felicis pape seruauit, datum occasione dissidii cuiusdam in Ecclesiam, et clericos ditionis sue. En illud:



CONSTITUTUM FELICIS Iu. DE ECCLESIA RAuENNATENSI.

Felix  episcopus urbis Rome.

Laudanda est decessorum nostrorum sollicitudo de pace et quiete ecclesiastica , quia pastor qui aduigilans continere debet contentiones, aut damnat, aut corrigit. Oportet in hunc ipsum tramitem nobis ambulantibus similis cum eis conspici; quia quorum per Dei misericordiam locum  gerimus, ipsorum sequi nos decet exempla. Ex inuidia sacerdotibus Ecclesie Rauennatis talia contigerunt, que  omnium catholicorum animos contristasse noscuntur, altercationes, seditiones, prauitates, que omnem disciplinam ecclesiasticam disrumpere niterentur. Ista nos iterum . . . . . uerum Dei timorem ante oculos habentes, ut nec illicitis audaciam demus excessibus, et non abiiciamus . . . . . per constitutum nostrum ordinare, quod iustum est secundum Salomonem dicentem: Non dures  transitum aque. Ergo recensentes capitulis a fratre nostro  Ecclesio, et a presbyteris, et diaconibus, et clericis , et notariis Ecclesie Rauennatis nobis oblatis, presentibus fratre et consacerdote nostro Ecclesio, et eius clericis  inferius designatis, quod rationi uidimus conuenire, censemus eos clericatus officium debere suscipere, quorum uitam et conuersationem sacrorum canonum non possit impugnare auctoritas. Clericos uero secundum sanctorum Patrum regulas uolentes duntaxat et denuntiatos; quantum ad presbyteros et diaconos pertinet, statutis iubemus temporibus solemniter promoueri. De uero Rauennatum et Classicanorum Ecclesia, antiqua consuetudo seruetur. Clerici uero uel monachi ad indebitum obtinendum ordinem, uel locum, potentium patrocinia non requirant, per que, aut non faciendo ingratus, aut faciendo iniustus uideatur episcopus. Quarta patrimonii Rauennatensis Ecclesie, hoc est tria millia solidorum, solitis erogationibus clericis omnibus, uel quibus erogari  est solitum, compleatur. Si quid tamen ex pensionibus uel hereditatibus crescere, Domino nostro uolente contigerit, eodem Domino mediante, etiam  quarte portiom adiiciantur ; sic tamen ut breuibus ordinatis, quod singulis distribuitur latere non possit . . . . . secundum merita, secundum loca, quia omnia Deus secundum iustitiam et mensuram constituit . . . . . ita ut unusquisque extra necessitatem infirmitatis aut causam idoneam altaris omnia in suo officio uigilanter obseruet. Redditus  uero prediorum siue accessiones propter rei familiaris expensas, uel exenia, que diuersis offeruntur, et conuiuia que eis exhibere, uel pro loci sui, uel merito, uel pro aduenientium susceptione, necesse est, episcopo constituimus debere proficere. Nullam coniurationem, nullum conuenticulum, quod uel apud laicos esse non potest impunitum in Ecclesia Dei, ullus facere tentet ex clero. Nam sicut nos  optamus ne superna misericordia patiatur admitti, sic, si quis tentauerit, sentiat auctoritatem canonum, et ecclesiasticam disciplinam secundum Apostolum dicentem: Excedentes in conspectu omnium corrige, ut residui timorem habeant. Mereantur boni laudem, qui in operibus Dei uigilant; sentiant affectum proprii sacerdotis, qui per obedientiam suam uidentur ornare propositum; glorientur de sui amore pontificis, qui in suis officiis ab operibus Deo placitis cum eius obsequiis non desistunt; sicut diuina loquuntur eloquia: Dignus est operarius mercede sua. Ad patrimonium uero Ecclesie ex eorum episcopi iudicio . . . ex clero persone electe cum solatiis que pro notitia deputauerit episcopus sub idonea fideiussione mittantur, quorum fides fuerit, et industria comprobata,  ut et alimonia pauperum fraudem non patiatur, et quantitas patrimonii Ecclesie latere non possit, et unusquisque clericus sub timore Dei, et proprii sacerdotis de his que sibi commissa fuerint exponat fideliter rationes. Illud uero quod omnino ac religioso debet exsecrari proposito, nos nec oportebat loqui, nec uerbis exponere. Peruenit ad nos aliquos de clero spectaculo interesse, que res ita crudelis est, ut animas catholicorum pro sui exsecratione conturbet, ut quos in domo Dei diuina eloquia recitantes audiuit, eosdem contra mandata in spectaculis aspiciat conuenire. In his disciplina confunditur, diuina precepta calcantur. Unde oportet episcopum et de hac parte sollicitudinem gerere, ut si non faciunt, non faciant in futuro, et si faciunt,  iuxta disciplinam ecclesiasticam corrigantur. Si qui uero de clero predia urbana, uel rustica ad Ecclesiam pertinentia detinet, eisdem libellis sub iusta pensionis estimatione factis statuimus collocanda, hac ratione  quod in quo modis suis solent accipere ipsi retineant, quod superest ecclesiasticis inferant compendiis profuturum. Circa predia urbana, uel rustica ceteraque mobilia pro anime sue mercede a fidelibus nominatim diuersis basilicis derelicta, uetus consuetudo seruetur. Notarii uero iuxta ordinem matricule, primicerii, secundicerii, tertius, quartus, quintus, sextus, septimus, suo periculo in conspectu presbyterorum, et diaconorum documenta ecclesiastica, sub fidelium breuium descriptione  suscipiant, ut quotiens exegerit causa, fideliter proferantur, contradant, atque recipiant. Omnia tamen cum iussione et ordinatione episcopi sui eosdem iubemus efficere. Ideo enim uniuersa describenda sunt ecclesiastica documenta, ne ullo modo, aut suscepta pereant, aut tempore quo sunt necessaria utilitatibus ecclesiasticis exhiberi non possint. Qui tamen notarii in officio suo obseruantes, strenui, consequantur sine imminutione commoda sibi, uel prioribus suis antiquitus deputata. Ipsi etiam, sicut exigit ratio, et antiquitas ordinauit libellos, et securitates totius patrimonii ecclesiastici, quorum interest subscriptos episcopi manu, contradant. Quibus uero cum secularis conuersationis hominibus nullam necessitatem rei familiaris tolerantibus  ecclesiastici iuris predia, uel urbana, uel rustica data sunt, episcopi sollicitudine per eos, quibus iusserit clericos ad dominium reuocet Ecclesie, nec deinceps, preter causam superius comprehensam, dare presumat. Mastalo uero archidiaconus Ecclesie Rauennatis commoda eiusdem  loco iuxta antiquam consuetudinem deputata sine imminutione percipiat, sicut eos qui ante eum fuerunt, claruerit consecutos. Monasteria uero uirorum siue ancillarum Dei ab episcopo ordinentur, ut omnibus ratio, iustitia, pax et disciplina seruetur. A nobis hec loci nostri exigit ratio non tacere , fratri nostro Ecclesio ea imminet custodire, quia pacem generat cum canonibus seruata iustitia. De iustitia caritas procedit, per quam Deum  uidemus, et per cuius gratiam hec possumus precepta seruare. In nullo ergo esse conuenit negligentes, sed uigilantes ad omnia, ut talentum, quod nobis est creditum, cum boni operis augumento (augmento, MUR., ipsi omnium bonorum datori reddamus. Recognouimus. Celius.

Felix episcopus Ecclesie catholice urbis Rome huic constituto inter partes subscripsi.


NOMINA PRESBYTERORUM, DIACONORUM, uEL CLERICORUM RAuENNATENSIS ECCLESIAE, QUI ROMAM uENERUNT CUM EPISCOPO.
    Patritius presbyter.
    Stephanus presbyter.
    Constantinus presbyter
    Seruandus presbyter.
     
    Exuperantius presbyter.
    Clemens diaconus.
    Ursus diaconus.
    Felicissimus diaconus
    uigilius diaconus.
    Neon diaconus.
    Ioannes diaconus.
    Stephanus diaconus.
    Gerontius subdiaconus.
    Honorius subdiaconus.
    Petrus subdiaconus.
    uitalis subdiaconus.
    Iulianus acolytus.
     Faustinus acolytus.
    Romanus acolytus.
    Seuerinus acolytus.
    
    Petrus lector.
     Marcus lector.
    Asterius lector.
    Petrus alter lector.
    Andreas lector.
    Marinus defensor.
    Maioranus notarius defensor.
    Hermolaus primicerius defensor.
    Honorius cantor.
    Tranquillus cantor.
    Antonius cantor.
    Melitus cantor




NOMINA PRESBYTERORUM, DIACONORUM QUI ROMAM uENERUNT CUM uICTORE PRESBYTERO ET MASTALONE DIACONO.

    Laurentius presbyter.
    Rusticus presbyter.
    uictor presbyter.
    Thomas presbyter.
    Mastalus diaconus.
    Magnus diaconus.
    Paulus diaconus.
    Agnellus diaconus.
    Maurus subdiaconus.
    Stephanus acolytus.
    uincemalus acolytus.
    Thomas lector.
     Laurentius lector.
    Florus lector.
    Reparatus lector.
    Luminosus lector.
    Calunnius lector.
    Ysaac lector.
    Laurentius horrearius.
    Petrus decanus.
    Stephanus decanus.
    uindemius acolytus.
    Colos acolytus.
    Cassianus acolytus.
    Laurentius acolytus.
     Stephanus acolytus.







AD SEQUENTEM EPISTOLAM ADMONITIO.

Antiquam illam canonum epitomen, quam in uetustissimo Lucensi codice nongentorum annorum nactus sum, euoluenti, occurrit synopsis epistole cuiusdam Felicis ad Siculienses episcopos, quo sub titulo canones 8 collocantur. Cum uero in iis canonibus quedam agnouerim que ad Arianorum resipiscentium receptionem in Ecclesiam pertinent, alia uero que Pelagianorum uel Semipelagianorum heresim iugulabant, ac tandem quedam in Manicheorum dogma de malo a Deo producto inuecta; hec omnia nonnisi cum Felice Iu congruere posse censui. Primo enim heresis Pelagiana cum Felice II coherere nequaquam potest, diu enim post decessum  Felicis II innotescere ac damnari cepit. Eo igitur pontifice remoto, Felix III, et Felix Iu succederent. A Felice III cur epitome hec nostra remoueatur id suadet, quod eius tempore Manicheos Ecclesiam turbasse nullibi legimus. uicissim autem cum Felice Iu omnia congruunt. Ariani qui Africam et Italiam infestabant, ut ex concilio uasensi anno 529, id est sub Felice Iu celebrato cap. 5 discimus. De Manicheis planum est ex anathematismis Prosperi  ex Manicheo circa hec tempora conuersi, legendis apud Labbeum tom. u, pag. 800 uen. edit. Denique Semipelagianorum dogma exagitat concilium Arausicanum II anno eodem 529 habitum. His in antecessum animaduersis, modo epitome illa promenda, quam profero ut est in codice cum numeralibus notis singulis canonibus ascriptis; que sane note cum numerorum seriem minime quidem continuatam, sed ordinem interruptum seruent, aperto satis indicio demonstrant e maiori aliquo excerpto ea que ibi dantur decerpta fuisse.



EX EPISTOLA FELICIS AD SICILIENSES EPISCOPOS.

XuII. [a 1Kb] Arianos in catholica fide uenientes per manos impositionis recipianter [leg. per manuum impositionem  recipiant].

XuIII. [b 1Kb] Omni dominico die communicare bonum est, si se abstinent a peccato.

XXIu. [c 1Kb] Sine inuitatione Dei nullus ad salutem uenit.

XXuII. [d 1Kb] Malum non esse a Deo factum.

XXX. [e 1Kb] Bone sunt nuptie.

XXXI. Melior est continentia.





EPISTOLA ATHALARICI REGIS DE ELECTIONE FELICIS. *







APENDIX AD EPISTOLAS FELICIS Iu.



EPISTOLA II. FELIX PAPA Iu AD OMNES EPISCOPOS. 


I. Quod missarum celebratio alibi quam in Deo dicatis locis non debeat fieri nisi magna compulerit necessitas.

II. De ecclesiarum sacrationis aubitatione quid sit agendum.

Dilectissimis fratribus omnibus episcopis per diuersas prouincias constitutis Felix episcopus in Domino alutem

 Magno munere  misericordia Dei totius Ecclesie catholice multiplicata sunt gaudia, cum Ecclesiarum status eo uiget ordine quo apostolorum successores illum statuerunt. Et cum antiqui hostis astutia eum turbari agnoscimus, non modico contristamur merore. Quam ob causam  hortamur, monemus et flagitamus, ut a tramite apostolice institutionis nequaquam recedatis , nec a capite dissideatis, sed fidem et ordinem quem  apostoli et apostolici uiri statuerunt absque ulla hesitatione teneatis. Nam si columne alicuius magne domus ruerint, ipsa postea domus minime stabit. Sic et uos, qui columne Ecclesie estis, si labefactari ceperitis, sancta Ecclesia, que per uos regitur, tabescit et labitur. Hec  que dico ualde timenda sunt, et summo moderamine pensanda, atque ne fiant cauenda. Ipsa enim per se ueritas ait: uos estis sal terre; quod si sal euanuerit, in quo salietur ? Ideo  uos moneo, quia debitor sum uobis, et ualde uos diligo. Et quando bona audio de uobis, nimis sum gauisus: et econtra quando mala, nimis conturbatus. Ego uero, quamuis a uobis per longa terrarum atque maris interualla disiunctus sim, sum tamen omnino uobis corde coniunctus.  Idque de beatitudine uestra erga me modis omnibus confido, quia cum me uicissim diligitis, a me longe non estis. Unde gratias referimus illi grano sinapi , qui ex modici despicabilisque seminis specie, ita ramis ex eadem radice surgentibus, atque se distendentibus, usquequaque diffusis, ut in eis uolatilia celi  nidificent: gratiaque sit fermento illi quod tribus farine satis totius humani generis massam in unitate conspersit: atque paruo lapidi, qui abscissus est de monte sine manibus, et occupauit uniuersam faciem orbis terre, qui ad hoc se usquequaque distendit, ut omni humano genere in unitatem redacto, totius corpus perficeretur Ecclesie, atque ita ad totius compagis pertineret commodum membrorum partialis ista distinctio. Unde  nos quoque a uobis non longe sumus: quia in illo qui ubique est unum sumus . Agamus ergo ei gratias, quia solutis inimicitiis in carne sua fecit ut in omni orbe terrarum unus esset grex, et unum ouile sub se uno pastore, semper memores quid nos egregius predicator admoneat dicens: Solliciti seruare unitatem spiritus in uinculo pacis . Sanctitatis uestre scripta, que ad sedem apostolicam misistis super quibusdam consultis, quasi ad caput, ut inde acciperetis responsa, unde omnis Ecclesia totius religionis sumpsit exordium, gratanter suscepi, et breuiter uobis respondere curaui.

I. De ecclesiarum enim consecratione, et de missarum celebrationibus, non alicubi quam in sacratis Domino locis absque magna necessitate fieri debere,  liquet omnibus quibus sunt nota Noui et ueteris Testamenti precepta. Tabernaculum uero Mosen Domino precipiente fecisse, et sacrasse, cum mensa et altari eius, et ceteris uasis utensilibus ad diuinum cultum explendum legimus : et non solum diuinis preceptis ac precibus ea sacrasse, sed etiam sancti olei unctione, Domino iubente, perlinisse nouimus. Qualiter autem hec facta sint, et quomodo ipsa sacra non alii quam sacerdotes sacra unctione delibuti, Dominoque cum uestibus sanctis sacrati, et leuite tractabant, ferebant, erigebant, et deponebant, in ipsis institutionibus, que  per Mosen conscripte sunt, in lege Domini reperitur. Qualiter ergo Dauid regum piissimus amplificauerit cultum Dei, et templum Domini edificare uoluit, sed propter multum  sanguinem, quem effuderat, prohibitus est, et ipse collegerat expensas, Salomonque filius eius idipsum, quod ipse facere optauerat, iubente et auxiliante Deo, perfecit, et templum cum altari, et reliqua ad diuinum cultum paragendum, consecrauit, in libro Regum inter cetera legitur ita: Aedificans  edificaui in habitaculum tuum, fortissimum  solium tuum in sempiternum. Conuertitque rex faciem suam, et benedixit omni ecclesie Isrel. Omnis enim ecclesia Isrel stabat, et ait: Benedictus Dominus Deus Isrel, qui locutus est ore suo ad Dauid patrem meum, et in manibus eius perfecit, dicens: A die qua eduxi populum meum Isrel de Aegypto, non elegi ciuitatem de uniuersis tribubus Isrel, ut edificaretur  domus, et esset nomen meum ibi; sed elegi Dauid, ut esset super populum meum Isrel. uoluitque Dauid pater meus edificare domum nomini Domini Dei Isrel, et ait Dominus ad Dauid patrem meum: Quod cogitasti in corde tuo edificare domum nomini meo, bene fecisti, hoc ipsum mente tractans. uerumtamen tu non edificabis domum, sed filius tuus, qui egredietur de renibus tuis, ipse edificabit domum nomini meo. Confirmauit Dominus sermonem suum, quem locutus est, stetitque pro Dauid patre meo, et sedi super thronum Isrel, sicut locutus est Dominus. Et edificaui domum nomini Domini Dei Isrel. Et constitui ibi locum arce, in qua fedus Domini est, quod percussit cum patribus nostris, quando egressi sunt de terra Aegypti. Stetit autem Salomon ante altare Domini in conspectu ecclesie  Isrel, et expandit manus suas in celum, et ait: Domine Deus Isrel, non est similis tui in celo desuper, et super terram deorsum, qui custodis pactum et misericordiam seruis tuis, qui ambulant coram te in toto corde suo. Qui custodisti seruo tuo Dauid patri meo que locutus es ei. Ore locutus es, et manibus perfecisti, ut hec dies probat. Nunc igitur, Domine Deus Isrel, conserua Dauid famulo tuo patri meo que locutus es ei, dicens: Non auferetur de te uir coram me, qui sedeat super thronum Isrel, ita tamen, si custodierint filii tui uiam suam, ut ambulent coram me, sicut tu ambulasti in conspectu meo. Et nunc, Deus Isrel, firmentur uerba tua, que locutus es Dauid seruo tuo patri meo. Ergone putandum est quod uere Deus habitet super terram? Si enim celum et celi celorum te capere  non possunt, quanto magis domus hec, quam edificaui? Sed respice ad orationem serui tui, et ad preces eius, Domine Deus meus. Audi, Domine, hymnum et orationem, quam seruus tuus orat coram te hodie: ut sint oculi tui aperti super domum hanc nocte et die, super domum de qua dixisti: Erit nomen meum ibi, ut exaudias orationem, quam orat in loco isto ad te seruus tuus; ut exaudias deprecationem serui tui, et populi tui Isrel, quodcunque orauerint in loco isto, et exaudias in loco habitaculi tui in celo, et cum exaudieris, propitius eris. Si peccauerit homo in proximum suum, et habuerit aliquod iuramentum, quo teneatur astrictus, et uenerit propter iuramentum coram altari tuo in domum tuam, tu exaudies in celo, et facies, et iudicabis seruos tuos, condemnans impium, et reddens uiam suam  super caput eius, iustificansque iustum, et retribuens ei secundum iustitiam suam. Si fugerit populus tuus Isrel inimicos suos  et agentes penitentiam, et confitentes nomini tuo, uenerint, et orauerint, et deprecati te fuerint in domo hac, exaudi in celo, et dimitte peccatum populi tui Isrel, et reduces eos in terram quam dedisti patribus eorum. Si clausum fuerit celum et non pluerit propter peccatum eorum, et orantes in loco isto penitentiam egerint nomini tuo, et a peccatis suis conuersi fuerint propter afflictionem suam, exaudi eos in celo, et dimitte peccata seruorum tuorum, et populi tui Isrel, et ostende eis uiam bonam, per quam ambulent, et da pluuiam super terram, quam dedisti populo tuo in possessionem. Fames si oborta fuerit in terra, aut pestilentia, aut  corruptus er, aut erugo, aut locusta, uel rubigo, et afflixerit eum inimicus eius portas obsidens, omnis plaga, uniuersa infirmitas, cunctaque deuotatio et imprecatio, que acciderit omni homini de populo tuo Isrel; si quis agnouerit plagam cordis sui, et expanderit manus suas in domo hac, tu exaudies in celo, in loco habitationis tue, et repropitiaberis, et facies, ut des unicuique secundum omnes uias suas, sicut uideris cor eius ; ut timeant te cunctis diebus quibus uiuunt super faciem terre, quam dedisti patribus nostris. Insuper et alienigena, qui non est de populo tuo Isrel, cum uenerit de terra longinqua propter nomen tuum , cum uenerit ergo, et  orauerit in loco hoc, tu exaudies in celo, in firmamento habitaculi tui, et facies omnia pro quibus inuocauerit te alienigena, ut discant uniuersi populi terrarum nomen tuum timere, sicut populus Isrel: et probent quia nomen tuum inuocatum est super domum hanc, quam edificaui. Si egressus fuerit populus tuus ad bellum contra inimicos suos, per uiam quocunque miseris eos, orabunt te contra uiam ciuitatis quam elegisti, et contra domum quam edificaui nomini tuo, et exaudies in celo orationem eorum et preces eorum, et facies iudicium eorum. Quod si peccauerint tibi , et iratus tradideris eos inimicis suis, et captiui ducti fuerint in terram inimicorum longe uel prope, et egerint penitentiam in corde suo in loco captiuitatis, et conuersi deprecati fuerint te in captiuitate  sua, dicentes: Peccauimus, inique egimus, impie gessimus, et reuersi fuerint ad te in uniuerso corde suo, et tota anima sua, in terra inimicorum suorum, ad quam captiui ducti fuerant, et orauerit te contra uiam terre sue, quam dedisti patribus eorum, et ciuitatis quam elegisti, et templi quod edificaui nomini tuo; exaudies in celo, in firmamento solii tui, orationem eorum et preces eorum, et facies iudicium eorum, et propitiaberis populo tuo, qui peccauit tibi: et omnibus iniquitatibus eorum, quibus preuaricati sunt in te: et dabis misericordiam coram eis, qui eos captiuos habuerint, ut misereantur eis. Populus enim tuus est, et hereditas tua, quos eduxisti de terra Aegypti, de medio fornacis ferree,  ut sint oculi tui aperti ad deprecationem serui tui et populi tui Isrel et exaudies eos in uniuersis, pro quibus inuocauerint te. Tu enim separasti eos in hereditatem de uniuersis populis terre, sicut locutus es per Mosen seruum tuum, quando eduxisti patres nostros de terra Aegypti , Domine Deus. Factum est autem, cum complesset Salomon orans Dominum omnem orationem et deprecationem hanc, surrexit de conspectu altaris Domini. Utrumque enim genu in terra fixerat, et manus expanderat ad celum. Stetit ergo, et benedixit omni ecclesie Isrel, uoce magna dicens: Benedictus Dominus, qui dedit requiem populo suo Isrel iuxta omnia que locutus est; non cecidit ne unus quidem sermo in omnibus  que locutus est per Mosen seruum suum. Sit Dominus Deus  noster nobiscum, sicut fuit cum patribus nostris, non derelinquens, neque proiiciens, sed inclinet corda nostra ad se, ut ambulemus in uniuersis uiis eius, et custodiamus mandata eius, et ceremonias, et iudicia, quecunque mandauit patribus nostris, et sint sermones mei isti, quibus deprecatus sum coram Domino, appropinquantes Domino Deo nostro die ac nocte, ut faciat iudicium seruo suo, et populo suo Isrel per singulos dies, et sciant omnes populi terre, quia Dominus ipse est Deus, et non est ultra absque eo. Sit quoque cor nostrum perfectum cum Domino Deo nostro, ut ambulemus in decretis eius, et custodiamus mandata eius sicut et hodie. Igitur rex et omnis Isrel cum eo immolabant uictimas coram Domino. Mactauitque Salomon hostias pacificas, quas immolauit Domino, boum uiginti duo  millia, et ouium centum uiginti millia, et dedicauerunt templum Domini rex et filii Isrel. In die illa sanctificauit rex medium atrii, quod erat ante domum Domini. Fecit autem ibi holocaustum, et sacrificium, et adipem pacificorum; quia altare eneum quod erat coram Domino, minus erat, et capere non poterat holocaustum, et sacrificium, et adipem pacificorum. Fecit ergo Salomon in tempore illo festiuitatem celebrem, et omnis Isrel cum eo, multitudo magna ab introitu Emath usque ad riuum Aegypti coram Domino Deo nostro septem diebus et septem diebus, id est quatuordecim diebus, et in die octaua dimisit populos. Iudei ergo loca in quibus Domino sacrificabant diuinis habebant supplicationibus consecrata , nec in aliis quam in Deo dicatis  locis munera Domino offerebant. Si enim Iudei, qui umbre legis deseruiebant, hec faciebant, multo magis quibus ueritas patefacta est  templa Domino edificare, et  ornare, eaque diuinis precibus, et sanctis unctionibus suis cum altaribus et uasis, uestibus quoque, et reliquis ad diuinum cultum explendum utensilibus, deuote et solemniter sacrare, et non in aliis locis quam in Domino sacratis ab episcopis, et non a chorepiscopis, qui sepe prohibiti sunt, nisi  summa exigente necessitate, missas celebrare, nec sacrificia offerre Domino debemus. Et hoc si summa necessitas agere compulerit, non in domibus, quia in  sacris canonibus sacrificia in domibus offerri prohibita sunt, sed in tabernaculis, diuinis precibus a pontificibus dicatis, et in mensis Domino sacratis, et in sacra unctione a pontificibus delibutis, pro summa  necessitate, et non pro libitu cuiusquam et pigritia agatur.  Satius ergo est, missam non cantare , aut non audire , quam in illis locis ubi fieri non oportet: nisi  pro summa contingat necessitate, quoniam necessitas non habet legem. Unde scriptum est: uide ne offeras holocausta tua in omni loco quem uideris, sed in loco quem elegerit Dominus Deus tuus . Et in Exodo legitur: uos uidistis, quia de celo locutus sum uobis: Non facietis deos argenteos, nec deos aureos facietis uobis;  altare de terra facietis mihi, et offeretis super illud holocausta et pacifica uestra; oues uestras et boues in omni loco in quo memoria fuerit nominis mei . Et sicut non alii quam sacrati Domino sacerdotes debent missas cantare, nec sacrificia super altare offerre: sic nec in aliis quam in prefatis Domino sacratis locis missas cantare aut sacrificia offerre licebit. Si autem, ut legitur in concilio Laodicensi  capite 26, quod  hi qui non sunt ab episcopis ordinati tam in ecclesiis quam in domibus exorcizare non possunt, multo magis  maioris gradus ministeria, nisi ab eis qui ad eos gradus sunt sacrati quibus fungi debent officia agi uel sacrificia offerri licet. Quod autem  oblationes  in domibus offerri non debent, in eodem concilio capite 58  prohibitum habetur, ita: Non oportet in domibus oblationes celebrari ab episcopis et presbyteris. Solemnitates uero dedicationum ecclesiarum et sacerdotum per singulos annos solemniter sunt celebrande, ipso Domino exempla dante, qui ad festum dedicationis templi, omnibus id faciendo dans formam, cum reliquis populis eamdem festiuitatem celebraturus uenit, sicut scriptum est: Facta sunt encenia in Hierosolymis, et hiems erat; et ambulabat iehsu in templo, in porticu Salomonis . Quod autem octo dierum sint encenia celebranda, in libro Regum , peracta dedicatione templi, reperies .

II. De ecclesiarum uero consecratione  quoties dubitatur, et nec certa scriptura, nec certi testes existunt, a quibus consecratio sciatur, absque ulla dubitatione scitote eas esse consecrandas, ne talis trepidatio faciat deteriorationem: quoniam non monstratur esse iteratum quod nescitur factum. His, fratres, testimoniis Scripturarum apostolica auctoritate confirmatis, consultis uestris breuiter respondisse sufficiat. uobis tamen preuidendum est, et omnibus predicandum, ut illicita non agantur, et Domini precepta conseruentur, et fideliter peragantur. Rogamus autem uos, fratres,  ut dicta apostolici replicemus, corripite inquietos, consolamini pusillanimes, suscipite infirmos, patientes estote ad omnes. uidete ne quis malum pro malo alicui reddat; sed semper, quod bonum est sectamini in inuicem, et in omnes. Semper gaudete sine intermissione orate, in omnibus gratias agite. He est enim uoluntas Dei in Christo Iesu in omnibus uobis. Spiritum nolite exstinguere, prophetias nolite spernere; omnia autem probate, quod bonum est tenete. Ab omni specie mala abstinete uos. Ipse autem Deus pacis sanctificet uos per omnia, ut integer spiritus uester, et anima, et corpus sine querela in aduentu Domini nostri Iesu Christi seruetur . Data calendis Martii, Lampadio et Oreste uiris clarissimis consulibus .



EPISTOLA III . AD SABINAM.


Laudat in ea studium cultumque in ecclesiam, quodque stirpis honores uanamque pompam religioni posthabeat.

Singulare membrum Ecclesie, [* 1Kb] tue religionis amplitudinem existere, et a nobis reuerentissime coli, satis est omnibus manifestum. In ipso enim apice nobilitatis, multo nobiliorem Ecclesie deuotionem impendis, et magis leta Christi agnitione preceptis eius obtemperas, et in fide potius exsultas, quam tanti generis flore iactaris. Summa uirtus  est uicisse gloriam carnis, et magna est Christi gratia  nobilitatem moribus superasse, domina filia merito illustris. Certa igitur existens, dilectissima, uite huius,  quecunque sunt, spatia eternis diuinisque officiis illustrare contende, ut qui insignem te prestitit, reddat sibi per secula clariorem.

Quapropter tuam hortamur dilectionem, ut bonum, quod cepisti, semper implere non differas; quia non laudatur initium, sed finis. Sapientiam enim te hortamur diligere et scrutari, ut rationabiliter et sapienter disponas et iudices ea que tibi commissa sunt, dicente Domino per prophetam: Erudimini, qui iudicatis terram. Time ergo Dominum, et mandata eius serua, et dilige eum totis uisceribus, et proximum tuum sicut teipsum. Deus altissimus creauit sapientiam in Spiritu sancto, et uidit, et dinumerauit ea terram, et mensus est, et effudit illam super omnia opera sua, et super omnem carnem secundum datum suum prebuit  illam diligentibus se. Timor Domini, gloria et gloriatio, et corona exsultationis. Timor Domini delectabit cor, et dabit letitiam et gaudium in longitudinem dierum. Timenti Dominum bene erit in extremis, et in die defunctionis sue benedicetur. Dilectio Dei honorabilis sapientia; quibus autem apparuerit in uisu, diligunt eam in uisione, et in agnitione magnalium suorum. Initium sapientie timor Domini; et cum fidelibus in uulua concreatus est, et cum electis feminis graditur, et cum iustis et fidelibus agnoscitur. Timor Domini, scientie religiositas. Religiositas custodiet, et iustificabit cor, iucunditatem atque gaudium dabit. Timenti  Dominum bene erit, et in diebus consummationis illius benedicetur. Plenitudo sapientie est timere Dominum, et plenitudo a ructibus illius. Omnem domum illius implebit a generationibus, et receptacula a thesauris illius. Corona sapientie, timor Domini, replens pacem et salutis fructum; et uidit, et dinumerauit eam, utraque autem sunt dona Dei. Scientiam et intellectum prudentie sapientia compartietur, et gloriam tenentium se exaltat. Radix sapientie est timere Dominum, et rami illius longeui. In thesauris sapientie, intellectus et scientie religiositas: exsecratio autem peccatoribus, sapientia. Timor Domini expellit peccatum; nam qui sine timore est, non poterit iustificari. Iracundia enim animositatis illius, subuersio illius est. Usque in tempus sustinebit patiens, et postea redditio  iucunditatis. Bonus sensus usque ad tempus abscondet uerba illius, et labia multorum enarrabunt sensum illius. In thesauris sapientie significatio discipline; exsecratio autem peccatori cultura Dei. Fili, concupiscens sapientiam, serua iustitiam, et Deus prebebit illam tibi. Sapientia enim et disciplina, timor Domini; et hoc, quod beneplacitum est illi, fides et mansuetudo, et adimplebit thesauros illius. Contumax non sis, et incredibilis timori Domini, et ne accesseris ad illum duplici corde. Ne fueris hypocrita in conspectu hominum, et non scandalizeris labiis tuis. Attende in illis, ne forte cadas, et ponas scandalum anime tue, et adducas inhonorationem tibi et reuelet Deus absconsa tua. Pro fide et iustitia, ac pro salute anime certa semper, et pro adiutorio fratrum uiriliter  age, ut a Domino recipias remunerationem. Scriptum est enim : Fili, conserua tempus, et deuita a malo. Pro anima tua non confundaris dicere uerum.  Est enim confusio adducens peccatum, et est confusio adducens gratiam et gloriam. Ne accipias faciem aduersus faciem tuam, nec aduersus animam tuam mendacium. Non reuerearis proximum tuum in casu tuo, nec retineas uerbum in tempore salutis. Non abscondas sapientiam tuam in decore eius. In lingua enim agnoscitur sapientia, et sensus, et scientia, et doctrina in uerbis ueritatis , et firmamentum in operibus iustitie. Non contradicas ueritati ullo modo, et de mendacio ineruditionis tue confundere. Non confundaris confiteri peccata tua; et ne subiicias te omni homini pro peccato. Noli resistere contra faciem potentis; nec coneris contra ictum fluminis. Pro iustitia agonizare pro anima tua, et usque ad mortem certa pro iustitia, et Deus expugnabit pro te inimicos tuos.  Noli citatus esse in lingua tua; et inutilis et remissus in operibus tuis. Noli esse sicut leo in domo tua, euertens domesticos tuos, et opprimens subiectos tibi. Non sit tibi manus tua porrecta ad accipiendum, et ad dandum collecta. His fulta Scripturarum auctoritatibus semper sta recta, et a uia ueritatis ne auertaris, ut gratiam Dei acquiras, et bonorum hominum amicitia fruaris: tantoque tua uoluntas  facilius ab amore huius seculi exeat, quanto et impellitur, dum uocatur. Nam nos et presentes uos uidere cupimus, et absentibus per epistolam saltem colloqui desideramus. Unde et optamus, ut uos beatus Petrus apostolorum princeps ad sua limina feliciter perducat, quatenus in omnipotentis gratia perfrui uestra presentia mereamur. [a 1Kb] Data XII calendas Nouembris  . Lampadio et Oreste uiris clariss. coss.




EODEM TEMPORE. [1Kb]
PROSPER EX MANICHAEO CONuERSUS.





PROSPERI ANATHEMATISMI ET FIDEI CATHOLICAE PROFESSIO. *





CAPITULA SANCTI AUGUSTINI QUAE DEBEANT PUBLICA uOCE RELEGERE ET MANU PROPRIA SUBSCRIBERE IN QUIBUS SUSPICIO EST QUOD MANICHAEI SINT.


I. Qui credit duas esse naturas ingenitas diuersis principiis existentes, unam bonam, quod est Deus, alteram malam, quam non creauit Deus, sibi inuicem aduersantes, anathema sit .

II. Qui credit duas naturas bellum inter se gessisse: et partem nature Dei in eodem bello principibus tenebrarum, et omnibus gentibus ad malam naturam pertinentibus fuisse permixtam et ab eis teneri colligatam, oppressam, inquinatam, per quod et credi facit Dei naturam esse mutabilem et coinquinabilem, anathema sit.

 III. Qui credit partem Dei ligatam et inquinatam teneri in demonibus, et in omnibus animalibus, fructuumque  generibus, et per escas Manicheorum electorum solui atque purgari; ut credatur pars Dei polluta teneri in cucumeribus, in melonibus, et radiculis, et porris, et quibuscunque uilissimis herbulis , et ei subueniri, cum ab electis Manicheorum ista eduntur, anathema sit.

Iu. Qui credit hominem primum  non a Deo factum, sed a principibus tenebrarum genitum, ut pars Dei, que in eorum membris captiua tenebatur, copiosius et abundantius in eo teneretur, anathema sit.

u. Qui credit eo modo creatum hominem, quod masculi et femine principes tenebrarum concubuissent,  et fetus suos maiori principi tenebrarum dedissent, et ille omnes comedisset, et cum sua coniuge concubuisset, atque ita ex illa Atlantem quem blasphemant patrem Ade generasset, ligans in illo magnam partem Dei, que ligata fuerat in omnibus fetibus principum tenebrarum, quos ei manducandos dederunt, anathema sit.

uI. Qui credit principes tenebrarum ligatos esse in celo uelut sphera, habentes in se colligatam in angustiis atque angoribus uitalem substantiam, hoc est partem Dei, et modo liberari de membris eorum, cum beatus pater, qui lucidas naues habet diuersoria et habitacula, id est solem et lunam, uirtutes suas transfigurat in feminas pulchras, quas opponit concupiscendas masculis principum tenebrarum; et in  masculos pulchros, quos opponit concupiscendos feminis principum tenebrarum, ut per ipsam concupiscentiam soluatur ex eis uitalis substantia, id est pars Dei, et ex eorum membris liberata purgetur, anathema sit.

uII. Qui credit partem Dei, que de admixtione  gentis tenebrarum non potuerit liberari atque purgari, damnari eam, et in eternum affigi  horribili globo, in quo globo includitur gens tenebrarum, anathema sit.

uIII. Qui credit legem que data est per Moysem non esse a bono et uero Deo datam, et  Spiritu Dei boni et ueri locutos prophetas qui fuerunt in populo Isrel, et in canone Scripturarum diuinarum habentur apud catholicam Ecclesiam, anathema  sit.

IX. Qui credit non habuisse ueram carnem Filium Dei Iesum Christum, neque ex semine Dauid natum esse de uirgine Maria, neque uerum corpus habuisse, nec ueram carne mortem fuisse perpessum, et a mortuis resurrexisse, sed tantummodo spiritum fuisse , sic autem in carne apparere uoluisse, ut et caro putaretur que non erat; atque hoc modo contradicit Euangelio, Domino ipso dicente: uidete manus meas et pedes meos: palpate et uidete, quia spiritus ossa et carnem non habet, sicut me uidetis habere . Qui ergo sic confitetur Christum Deum uerum, ut integrum etiam hominem neget, anathema sit.

X. Quicunque aduentum Spiritus Paracleti, quem  Dominus in Euangelio promittit esse uenturum in apostolos, post ascensionem Domini, in die Pentecostes, non statim credit impletum; sed post multos annos in Mane uel in Adimanto discipulo eius uenisse credit anathema sit.

XI. [* 1Kb] Quicunque carnem hanc quam gestamus, id est corpora humana, resurrecturam negat, anathema sit

XII. Qui animas humanas transfundi iterum in aliis corporibus uel animalibus credit, anathema sit.

XIII. Quicunque solem et lunam naues esse celestes dicit, ad animas uel Dei substantiam transferendam,  et honorem eis, uel luci isti uisibili aliquid diuinitatis ascribit, et non sicut reliquam creaturam ad ministerium humanum a Domino celi ac terre conditam, anathema sit.

XIu. Qui credit omnem carnem quadrupedum, serpentium, uolatilium et natatilium, uel omnium que in mundo sunt, non a Deo uero creatam, sed a principibus tenebrarum, anathema sit.

Xu. Qui symbolum uel orationem Manicheorum non detestans, sed uenerans, aut recordari, aut ore proferre uoluerit, anathema sit.

XuI. Qui credit animas humanas ex substantia Dei esse, et corpora humana a principe tenebrarum uel facta uel fieri, anathema sit.

XuII. Qui credit diabolum non esse a Deo factum  angelum bonum, et propria uoluntate per superbiam lapsum factum esse diabolum, eumdemque asserit non esse inter reliquos angelos a Deo creatum, sed semper ceternum Deo fuisse, anathema sit.

XuIII. Qui credit Manem, siue Manicheum, qui suprascripta omnia que anathemate et damnatione sunt digna predicauit, Spiritum sanctum habuisse Paracletum, cum ea omnia docere non potuit Spiritus ueritatis, sed spiritus falsitatis, anathema sit.

XIX. Anathema etiam ipsi Mani, uel Manicheo, qui omnes supradictas impietates, et alias sacrilegas et damnabiles fabulas docuit et conscripsit, et credendas miseris persuadere conatus est, intendens spiritibus seductoribus, et doctrinis demoniorum et mendaciloquorum.

 XX. Anathema Adimanto, et omnibus discipulis ac sectatoribus eius; et, sicut iam dictum est, qui in eum Spiritum Paracletum uenisse credit, anathema sit.

XXI. Omnibus etiam supradicte peruersitatis auctoribus, et doctrine, uel legi eorum, uel omnibus secretis, et catholice fidei contrariis, orationibus ac sacrilegiis eorum, et cunctis scripturis eorum que citra canonem habentur Ecclesie, quas fides recta non suscipit, anathema sit.





ABIURATIO ET PROFESSIO PROSPERI.

In Christi nomine, ego Prosper hanc chartulam anathematis Manicheorum relegi, et anathema dicens omnibus, suprascriptis erroribus, manu propria  subscripsi, et repudiatis omnibus eorum impietatibus, fide plenissima doctrinis eorum et traditionibus anathema dixi et dico; et me quecunque Ecclesia catholica confitetur credere et sequi in omnibus sub testificatione diuina polliceor atque promitto. Not. sub die XIII calendas Decembris, Olybrio Iuniore uiro clarissimo consule .





NOTA IACOBI SIRMONDI, S. I.

In codice Ecclesie Lugdunensis, qui hec capitula nobis suppeditauit, subiiciuntur concilio Carpentoractensi: sed consulum ordo exigit ut antecedant. Olybrius enim anno Christi 526 consulatum gessit,  Mauortius anno sequenti. His porro simillima sunt, nisi quod pauciora que apud S. Augustinum tomo X in appendice leguntur sub hoc titulo: Commonitorium B. Augustini ad Ecclesiam  sub qua cautela Manichei, si conuersi fuerint, suscipi debeant.





OBSERuATIO PHILIPPI LABBE, S. I.

In ueteri codice, qui est in bibliotheca collegii Geruasiani Parisiis, diciturque fuisse liber prioratus S. Saluii episcopi et martyris ad ualentianas in marchia Francie scriptus tempore Hugonis prioris, post librum S. Augustini de Heresibus ad Quoduultdeum episcopum proxime sequuntur nonnulla, que lucem concilient precedenti opusculo.





ITEM AUGUSTINUS EPISCOPUS ECCLESIAE CATHOLICAE.

Iam anathemaui Manicheum, et doctrinam eius et spiritum qui per eum tam exsecrabiles blasphemias locutus est, quia spiritus seductor erat, non ueritatis,  sed nefandi erroris, et nunc anathemo supradictum Manicheum et spiritum erroris ipsius. Ego Felix qui Manicheo credideram nunc anathemo eum et doctrinam ipsius et spiritum seductorem qui in illo fuit, qui dixit Deum Patrem suum genti tenebrarum miscuisse naturam, et eam turpiter liberare, ut uirtutes suas transfiguret in feminas contra masculina demonia, ita ut postea reliquias ipsius partis sue configat in eternum labe tenebrarum. Has omnes et ceteras blasphemias Manichei anathemo.

Ego conuersus unus ex Manicheis scripsi, quia si discessero antequam gesta subscribantur sic suum habendus ac si Manicheum non anathematizauerim.

 Felix conuersus ex Manicheis dixi sub testificatione Dei me omnia uera confiteri, de quo scio esse Manicheos uel Manicheas in partes Cesarienses Mariam et Lampadiam uxorem Mercurii argentarii, cum quibus etiam apud electum Eucarisum pariter orauimus, Cesariam et Lucillam filiam suam, Candidum qui commoratur Thipasa, uictorinam, Hispanam, Simplicianum Antonini patrem, et Paulum et sororem suam qui fuit Hippone, quas etiam per Mariam et Lampadiam sciui esse Manicheas. Hoc tantum scio. Quod si aliud inuentum fuerit me scire supra quam dixi, me reum ego ipse confiteor.





COMMONITORIUM SANCTI AUGUSTINI EPISCOPI AD PRESBYTERUM MANICHAEUM.

Sine causa tergiuersaris, cum longe appareat qualis  sit. Qui tecum locuti sunt fratres, indicauerunt mihi. Bene quia non times mortem, sed eam mortem debes timere quam tibi ipse facis talia de Deo blasphemando, et quod intelligis mortem istam uisibilem quam omnes homines norunt separationem esse mentis a corpore non est magnum intelligere. Sed quod adiungis de uestro separationem esse boni a malo, si mens bonum est, et corpus malum, qui ea commiscuit non est bonus: dicitis quia Deus bonus ista commiscuit. Ergo aut malus est, aut malum  timuit. Quid tu gloriaris quia non times hominem, cum Deum talem tibi fingas qui tenebras timuit, ut commisceret bonum et malum. Noli autem extolli animo sicut scripsisti, quia uos magnos facimus eo quod impedire uolumus uenena uestra, ne ad homines pestilentia serpat. Non enim apostolus quos canes appellat, magnos facit cum dicit: Cauete canes; aut illos magnos faciebat, quorum sermonem dicebat serpere ut cancer. Itaque denuntio tibi in nomine Christi, ut si paratus es soluere questionem, in qua defecit precessor tuus Fortunatus, et ita hinc ierat, ut non rediret nisi cum suis disputatione collata inueniret quid contra respondere posset, disputes cum fratribus. Si autem ad hoc non es paratus, discede hinc et noli peruertere uias Domini et illaqueare,  et uenenis inficere animas infirmas, ne adiuuante dextera Domini nostri quomodo non putaueris erubescas.





COMMONITORIUM SANCTI AUGUSTINI EPISCOPI ECCLESIAE CATHOLICAE, QUOMODO SIT AGENDUM CUM MANICHAEIS QUI CONuERTUNTUR, ET QUOS PeNITET HUIUS NEFANDI ERRORIS.

Cum anathematizauerint eamdem heresim Manicheorum secundum formam infra scriptam; libellumque dederit unusquisque eorum confessionis et penitentie sue, atque anathematis eorum petens [* 1Kb] in ecclesia uel catechumeni, uel penitentis locum, si libellus eius [** 1Kb] episcopo placuerit, eumque susceperit, det ei epistolam cum die et consule, ut nullam de superiore tempore molestiam, uel de publicis legibus, uel de disciplina ecclesiastica patiatur. Et post ipsum  diem si aliquibus indiciis Manicheus apparuerit, sentiat iustitie seueritatem, que talibus rebus adhibenda est, id est, ut ab eius consortio, uel amicitia, uel quacunque societate christiani se abstineant secundum apostolicam disciplinam .

Commendentur autem qui epistolas ab episcopo acceperint religiosis catholicis uicinis uel cohabitatoribus suis, siue clericis, siue laicis, per quorum erga se curam frequentent audientiam sermonis Dei, et quorum testimonio possint innotescere. Nec facile admittantur ad baptismum si catechumeni sint, nec ad reconciliationem, si penitentie locum acceperint, nisi periculo mortis urgente, uel si eos aliquanto tempore probatos esse cognouerint episcopi per eorum testimonium quibus fuerint commendati.

 Forma ergo, secundum quam debent hanc heresim qui corriguntur, anathematizare, ista est.

I. Qui credit duas esse naturas, etc., que paulo ante sunt excusa nonnullis omissis, ut in nota articuli XI strictim obseruauimus.





ITEM FORMA EPISTOLAE [*** 1Kb] , QUAM DAT EPISCOPUS CONuERSIS ISTA EST.

Quoniam te Manicheorum auditorem penitet fuisse, sicut ipse confessus es anathema dicens blasphemiis et impiissime atque immundissime heresi eorum,  ex quo te non nisi fides catholica saluum fecit, habebis hanc epistolam aduersus eos qui tibi temporis preteriti errorem, quantum ad istam nefariam pertinet sectam, obiiciendum putauerint, que scripta est die illo et consule illo.

Electis uero Manicheorum qui se conuerti dicunt ad catholicam fidem, etiamsi et ipsi secundum superiorem formam eamdem heresim anathematizauerint, non facile dande sunt littere; sed cum Dei seruis esse debebunt, siue clericis, siue laicis, in  monasterio, uel in xenodochio, donec appareant penitus ipsa superstitione caruisse: et tunc uel baptizentur, si non fuerint baptizati, uel reconcilientur, si penitentie locum acceperint, ne acceptis cito litteris loca, in quibus fuerant commendati, deserant.


Explicit commonitorium beati Augustini episcopi de heresi Manicheorum sub exsecratione anathematis.




ANNIS DXXX-DXXXI.
[* 1Kb] BONIFACIUS PAPA II.





NOTITIA.


 [a 2Kb] Bonifacius natione Romanus, ex patre Sigisbuldo, [b 1Kb] sedit annos 2 dies 26. Fuit autem temporibus Athalarici regis heretici, et  Iustiniani Augusti. Hic cum Dioscoro ordinatur sub contentione. Qui Dioscorus ordinatur in basilica Constantiniana, Bonifacius uero in basilica Iulii. Et fuit dissensio in clero et senatu dies 29  . Eodem tempore defunctus est Dioscorus pridie idus Octobris. [c 1Kb] Ipsis diebus Bonifacius zelo et dolo ductus, cum grandi amaritudine sub uinculo anathematis et chirographi reconciliauit clerum, quem chirographum ecclesie archiuio  reclusit, quasi [d 1Kb] damnans Dioscorum, et congregauit clerum, cui tamen in episcopatu nullus subscripsit, dum plurima multitudo fuisset cum Dioscoro. Hic presbyteris, et diaconibus, et subdiaconibus, et notariis scutellas de adeptis hereditatibus obtulit, et alimoniis multis in periculo famis clero subuenit. [e 1Kb] Hic congregauit synodum in basilica beati Petri apostoli, et fecit constitutum,  ut sibi successorem ordinaret. Quo constituto cum chirographis sacerdotum, et iureiurando, ante confessionem beati apostoli Petri in diaconum uigilium constituit. Eodem tempore  [a 1Kb] facta iterum synodo, hoc censuerunt sacerdotes omnes propter reuerentiam sancte sedis: et quia contra canones hoc fuerat factum, et quia culpa eum respiciebat, ut successorem sibi constitueret, ipse Bonifacius papa reum se confessus est maiestatis, quod diaconum uigilium sua subscriptione chirographi ante confessionem beati apostoli Petri constituisset, ac ipsum constitutum in presentia omnium  sacerdotum et cleri et senatus incendio consumpsit. [b 1Kb] Eodem tempore uenit relatio ab Afris episcopis de constitutione, et ut cum consilio sedis apostolice omnia Carthaginensis episcopus faceret. Qui Bonifacius sepultus est in basilica beati Petri apostoli, sub die 17 mensis Octobris,  post consulatum Lampadii. Et [c 1Kb] cessauit episcopatus menses 2 dies 15.





BONIFACII PAPAE II EPISTOLAE ET DECRETA. 



EPISTOLA PRIMA . BONIFACIUS PAPA II AD CAESARIUM ARELATENSEM. Eius rogatu confirmat ea que in synodo Arausicana fuerant definita.


Dilectissimo fratri [1 1Kb] Cesario Bonifacius.

Per filium nostrum Armenium presbyterum et abbatem  litteras tue fraternitatis accepimus [2 1Kb] quas ad nos ut apparet inscius adhuc sacerdotii mihi commissi sub ea qua in Deo tenemur caritate direxeras: quibus credideras postulandum, ut id quod a beate recordationis decessore nostro papa Felice pro catholice fidei poposceras firmitate mea explicaretur instantia. Sed quia id uoluntas superna disposuit, ut quod per nos ab illo speraueras, a nobis potius impetrares; petitioni tue, quam laudabili fieri sollicitudine concepisti, catholicum non distulimus dare responsum. Indicas enim (quod aliqui episcopi Galliarum, cum cetera iam bona ex Dei acquieuerint gratia prouenire, fidem tantum, qua in Christo credimus, nature esse uelint , non gratie; et hominibus ex Adam, quod dici nefas est, in libero arbitrio remansisse  non etiam nunc  in singulis misericordie diuine largitate conferri: postulans ut pro ambiguitate tollenda confessionem uestram, qua uos e diuerso fidem rectam in Christo, totiusque bone uoluntatis initium, iuxta catholicam ueritatem, per preuenientem Dei gratiam singulorum definitis sensibus inspirare, auctoritate sedis apostolice firmaremus. Atque ideo, cum de hac re multi Patres, et pre ceteris beate recordationis Augustinus episcopus, sed et maiores  nostri apostolice sedis antistites, ita ratione probentur disseruisse latissima, ut nulli ulterius deberet esse ambiguum, fidem quoque nobis ipsam uenire de gratia, supersedendum duximus responsione multiplici; maxime cum secundum eas quas ex Apostolo direxisti sententias, quibus dicit: Misericordiam consecutus  sum, ut fidelis essem ; et alibi: uobis datum est pro Christo, non solum ut eum credatis, uerum etiam ut pro eo patiamini ; euidenter appareat fidem, qua in Christo credimus, sicut et omnia bona, singulis hominibus ex dono superne uenire gratie, non ex humane potestate nature: quod etiam fraternitatem tuam, habita collatione cum quibusdam sacerdotibus Galliarum, iuxta fidem gaudemus sensisse catholicam: in his scilicet in quibus uno, sicut indicasti, consensu difinierunt fidem, qua in Christo credimus, gratia Diuinitatis preueniente conferri; abiicientes etiam nichil esse prorsus secundum Deum boni, quod sine Dei quis gratia aut uelle, aut incipere, aut operari, aut perficere possit, dicente ipso Saluatore nostro: Sine me nichil potestis  facere. Certum est enim atque catholicum, quia in omnibus bonis, quorum caput est fides, nolentes nos adhuc misericordia diuina preueniat, aut uelimus; insit nobis cum uolumus; sequatur etiam ut in fide  duremus, sicut Dauid propheta dicit: Deus meus, misericordia eius preueniet me : et iterum: Misericordia mea cum ipso est ; et alibi: Misericordia eius subsequetur me . Similiter et B. Paulus dicit: Aut quis prior dedit ei, et retribuetur illi? quoniam ex ipso, et per ipsum, et in ipso  sunt omnia . Unde nimis eos qui contra sentiunt admiramur, usque eo uetusti erroris adhuc reliquiis pregrauari, ut an Christum non credant Dei beneficio, sed nature ueniri; et ipsius nature bonum, quod Ade peccato noscitur deprauatum, auctorem nostre fidei dicant magis esse quam Christum, nec intelligant se Dominice reclamare sententie dicenti: Nemo uenit ad me nisi datum fuerit illi a Patre meo . Sed et B. Paulo simul obsistere clamanti ad Hebreos: Curramus ad propositum nobis certamen, aspicientes in auctorem fidei, et consummatorem Iesum Christum . Que cum sint, inuenire non possumus quid ad credendum in Christo, sine Dei gratia, humane deputent uoluntati, cum Christus auctor consummatorque sit fidei. Quapropter  affectu congruo salutantes, supra scriptam confessionem uestram consentaneam catholicis Patrum regulis approbamus. Illos autem qui precedente fide cetera, sicut indicas, uolunt  gratie deputare, sua professione constringimus, ut multo magis dono gratie etiam fidem cogantur ascribere, preter quam nichil est boni, quod secundum Deum quilibet ualeat operari, sicut beatus apostolus dicit: Omne quod ex fide non est peccatum est . Quod cum ita sit, aut nullum bonum gratie deputabunt, si ei fidem subtrahere moliuntur; aut si quod bonum esse dicunt de gratia, ipsa necessario fides erit gratie deputanda. Si enim nichil boni est sine fide, fides autem ipsa uenire negetur ex gratia, nullum, quod absit, bonum  erit gratie deputandum [* 1Kb] . Ait enim Iacobus apostolus: Omne donum bonum, et omne donum perfectum desursum est descendens a Patre luminum . Sed et ipsi fatentur, ut dicis, dona cetera donari per gratiam; ipsa autem bona per fidem subsistere non ambigunt uniuersa. Ipsa ergo necessario fides erit gratie deputanda, a qua bonum, quod gratie tibuunt, separare non possunt. His itaque breuiter assignatis, contra reliquas Pelagiani erroris ineptias, quas illa uidetur epistola continere, quam a quodam tibi mandasti sacerdote transmissam, respondendum non duximus: quia speramus de misericordia diuina, quod ita per ministerium tue fraternitatis atque doctrinam, in omnium, quos dissentire mandasti, dignabitur cordibus operari, ut ex hoc omnem bonam  uoluntatem non ex se, sed ex diuina credant gratia proficisci, cum se senserint id iam uelle defendere, quod nitebantur pertinaciter impugnare. Scriptum est enim: Preparatur uoluntas a Domino , et alibi: Scio quia non possum esse continens,  nisi Deus dederit, et hoc ipsum erat sapientie, scire cuius esset hoc donum . Deus te incolumem custodiat, frater carissime. Data uIII, calendas Februarias, [1 2Kb] Lampadio et Oreste uiris clarissimis consulibus .





STEPHANI AD BONIFACIUM LIBELLI TRES. *



LIBELLUS PRIMUS.

Domino meo sancto ac per omnia beatissimo, et reuera uenerando patri patrum uniuersali patriarche Bonifacio  Stephanus exiguus episcopus.

Non irrationabili usus fiducia adeo nec ignorans meam mediocritatem, sed cum anima contrita et spiritu humili, et cum multis lacrymis hanc meam uobis offero supplicationem, ideo acceptabilem esse  coram te, beatissime pater, existimo: quoniam et antea et hi qui Deo cum lacrymis supplicabant, tanquam cum holocautomatibus et arietibus atque tauris, sed cum decem millibus agnis pinguibus, confidentes orabant: Cor enim contritum et humiliatum Deus non spernet . Ergo nec tu ipse, sanctissime pater, me multis circumdatum malis, et ad Deum solummodo atque uestram paterna consuetudine pietatem respicientem habetis despectui. Quoniam nullus ecclesiasticus ordo illam uestram, que a Saluatore omnium et primo pastore uobis et collata, potest precellere potestatem, exiguum est uel humile in quo prouidentia uestra respicit. Quantum uos apud Deum omnes precellitis, tanto uos necesse est cogitare, quia hec est probatio Deum amantium,  ut post Deum pater et doctor sancte Ecclesie Petrus uestre et totius mundi testatur. Quia Domino dicente tertio: Amas me? pasce oues meas , tradit prius uobis mandata ostendens, et per uos deinde omnibus per uniuersum mundum sanctis Ecclesiis condonauit. Denique per hoc quia uenerabiles effecti ante uos, et quanti sanctam illam sedem habere meruerunt, corpore quidem in Romana gloriosa degentes ciuitate, spiritu autem ea que rite agebantur omnia ornantes et transgressi, et plurimi ex corpore Ecclesie ab inimicorum calumniantium uiolentia sunt liberati a Deo et uenerabili apostolica sede. Unde deprecor, iudicate humilem, et pauperem, sicut scriptum est , iustificate. Mihi enim in seculari uita erat antea prouincialis ordo militie, mediocriter  sicut erat meam uitam humiliter transiebam. Sed quia Proclo beate memorie quiescente, qui factus fuerat Larissee Ecclesie episcopus, oportebat eidem presulem Ecclesie ordinari, decretum factum est communiter tam cleri quam populi, metropolitani  atque eorum quorum assensus erat actui necessarius, et secundum priscam consuetudinem tribus electis, Alexandro Sciatensi presbytero, et . . . presbytero, ac me exiguo: meliori testimonio sortito electionis palmam promerui. Sed ego conscius mei, indignum me tanto negotio esse iudicaui; totum autem Dei gratie atque clementie libenter assensi, ad latronem atque publicanum et alia huiusmodi plurima exempla respiciens; quos ab extremis malis et, ut dicendum est, ab ipso fundo malorum subito Deus eripuit, animabar; et quedam mihi data est spes boni propositi. Igitur ex omnibus in me electionem contulerunt, in decreto pariter subscribentes. Et quia ordinationem secundum priscam consuetudinem non alibi, sed in eadem ciuitate fieri oportebat, conuenit  sancta prouincie synodus, et totius ciuitatis possessores, omneque corpus Ecclesie, et communi omnium testimonio nichil consuetudini detrahente, in Ecclesia sum ordinatus episcopus. Tantam enim alacritatem rei istius habebat, factumque amplectebatur Probianus Dei amator, Demetriade ciuitatis episcopus, ut etiam prouocaret in Ecclesia Dei laudem in mee humilitatis exercere personam. Et ut nichil de me ipso dicente, ex his qui me uoluerunt atque elegerunt, datur intelligi, secundum Deum ordinatio ista prouenit. Quapropter deprecor, beatissime pater, ut mansuete hec audire digneris, non enim laudem labiorum meorum diligens, sicut scriptum est, hec suggero: quoniam qui in se gloriatur, apud Deum probatus esse non potest: sed ut uobis ista cognoscentibus  calumnia que aduersus me excitata est euidenter appareat. Quanta uero deinde dixerint et prouinciales episcopi, et sancte clerus Ecclesie ostendens se pro mea electione gaudere, superfluum iudicaui uestris auribus. Quiescente igitur bonorum omnium inimico, et Deo mea non respiciente peccata, et nullam perturbationem sustinebat Ecclesia, et erat caritas omnium celans delictum, sicut scriptum est. Sed nescio unde incitati Antonius timoratus presbyter atque dispensator, et Probianus defamator Demetriade ciuitatis episcopus: illum dico, beatissime, Probianum, qui alios festinantes meas laudes dicere repellens, ipse in Ecclesia Deo titulos mee laudis exercuit, pariter Demetrium Dei amatorem Sciatensis ciuitatis episcopum; et alios sue portionis suadentes  esse participes, nec subscriptiones que in decreto continentur erubescentes; nec Probianus suam laudem et totius Ecclesie testimonium, sed nec illa que dixerunt uel egerunt, quomodo meam amplectentes fieri ordinationem, quomodo et ante ordinationem gratam meam sibi fuisse personam; quomodo et celebratam ordinationem libenter tulisse; ad regiam urbem subito profecti sunt, et quamdam componentes accusationem sanctissimo eiusdem ciuitatis archiepiscopo Epiphanio querelas deposuerunt; dicentes, meam ordinationem sanctis canonibus minime conuenire; sperantes ut in meo loco alter subrogaretur episcopus. Ergo ista me incipiente dicere, angustia me utique detinet. Si enim dixero que in me exercuerunt,  uel tempestatem que nunc uite mee imminet, aut illa que minantur, quia seuiora existunt, ne quis me proteruum aut audacem esse iudicet aliqua dicentem de tanto ac talis Ecclesie presule. Si uero ista tacuero ut mihi est , unde enim habeo auxilium? sed magni Dei et Saluatoris nostri Iesu Christi, et uestre beatitudinis, et pietatis serenissimi imperatoris me committens iudicio, tacere non potui. Cum ergo mea accusatio ad sanctissimum archiepiscopum Epiphanium peruenisset , commonitorium, sicut ipsi uocant, faciens ad nomen Andree uiri religiosissimi, diaconis et notariis sancte sue Ecclesie, ad Thessaliam  direxit prouinciam; precipiens me a sacro recedere ministerio, ut pote non secundum canones ordinatum; nulla accusationum probatione, nec canonica euocatione usus, alios episcopos eiusdem prouincie et clerum sancte nostre Ecclesie a mea communione suspendit, et quod est nouissimum, nec cibos aut que sunt necessaria de rebus ecclesiasticis me habere permisit: sed que in conuictis solent fieri, hec in me antequam aliqua examinatio iudicii proueniret exercuisse dignoscitur. Etenim in his qui reuera delinquunt plurime misericordie sunt ab Ecclesiis constitute. Hec ergo Andreas uir religiosus, quem suggessi superius, in me iussus est exercere. Utque eius iudicio, qui me a communione suspendit, responsurum meam presentiam exhiberet, Eustathium  Gomfiensis ciuitatis episcopum, atque Elpidium Thebanum, sed et Stephanum Laminensem, quasi magis mee illicite ordinationis, pariter exhibere iussus est. Demetrium autem et Probianum uiros religiosos, qui antea magna pars mee fuerant electionis atque ordinationis habens apud se is qui me ad causam compellebat, in meam perniciem omnino fouebat. Me autem predictus uir religiosus Andreas ibidem non inuenit, quia ad Thessalonicensem magnam ciuitatem fueram paulo ante profectus: clero autem, et quantos alios potuit reperire congregatis, commonitorium eis relegit, et epistolam ad eos directam. Erant autem ad clerum tales littere facte ab eodem sanctissimo uiro: gestaque confecit apud defensorem ciuitatis, quorum exempla exiguis meis libellis subdere non omisi. Factus est autem breuis  de sacris uasis atque rebus ecclesiasticis: et aliqui ab ecclesiasticorum sollicitudine ab Antonio uiro religioso, qui conniuebat ubique uiro religioso Andree, sunt remoti: qui predictus Andreas ad Thessalonicensem magnam ciuitatem ueniens, mihi, et Elpidio atque Stephano predictis Dei amatoribus episcopis, que iussa atque interminata sunt, ostendit. Ego uero nec accusatorum nec aliquorum conatus metuens, sed ad Deum solummodo, et ad leges sancte Ecclesie, et ad principatum sanctarum Ecclesiarum traditum uobis respiciens, mox inter acta dixi ut si oporteret me ad aliquem accusantem respondere, aut de mea ordinatione aliquid iudicare dignatur, causam me dicere necesse est; sed alibi, apud quem sacrorum  canonum lex custoditur, et usque hactenus consuetudo seruatur, memoriam faciens uestri sancti capitis, et apostolice sedis; dicens, uos esse dominos huius examinationis; supplicans nichil in me debere noui fieri, aut quod potest bene composita disturbare. Nam qui locus mihi remedii remansisset ad uos beatissimos iudicii dominos, si hec non dixissem? Sed nec hoc solum dixi, sed aliqua cause profutura documenta ostendi. Significant autem ista gesta que facta sunt, que meis exiguis libellis adiunxi, et decretum in me factum et titulos laudis. Ego quidem arbitrabar hanc fidem flagitationis cause mee esse potuisse, si uobis, quibus a Deo datum est iudicare, nominatis incompetens se persona subtraheret, Non est enim Deus perturbationis, sed pacis  . Nec hec quidem uel alia ad quietem meam sufficere potuerunt: sed inuitus ad regiam urbem sum deductus. Et nisi quidam timentes Deum, et repositam promissionem uisitatione carcerum prospicientes atque exspectantes, meam presentiam adesse promitterent, uinctus utique fueram homo nullum nocens, sicut arbitror, nisi cur eligentibus me consensi, et spei Dei me committens ordinari promerui: et quia fiducialiter dixi quod si oporteret examinationem aliquam fieri, ab eo fieri deberet qui est huius examinationis dominus constitutus: et alia que in me facta sunt, atque exerceri non dubito. Compellor autem, et nec aliquod tempus respirationis habeo; nec quis pro me cogitet in tantis cladibus, potero reperire. Deteriora uero ab his qui minantur  me sustinere confiteor, damnationem, exsilium, et quante criminum sunt uicissitudines immerenter exspecto. Quapropter unicum nunc a uobis, et uestre apostolice sedi confidens, remedium postulo: Spes enim, ut diuinum dicit eloquium, non confundetur . Quod si quis esset qui presideret, quem sancti canones in hoc negotio iudicem esse decernerent, oportebat, sicut existimo, eum prius de accusatorum uita iudicare et cognoscere; quia accusatores esse non possunt illius qui, quamuis humilis, episcopatus honorem promeruit. Sed quia propter fiduciam uestri, sicut dixi, offendi, hec sunt pro meis partibus premissa, et in quibus malis superius nominaui, sum constitutus; ideoque supplico uobis, si qua est Dei misericordia, si qua pietas, si qua dilectio  transite, et hic ipsum in sancto Spiritu, secundum beatum apostolum, auxilium mihi ferentes, uestri et uestrorum decessorum illius beate sedis recordantes, quia nullum unquam ab aliquo iniuste noceri passi sunt. Siquidem cito succurratis oppresso, confido me a malis meis ea celeritate saluari: si autem, quod absit, mea peccata uestram morauerint pietatem, saltem si aliquid ab insidiantibus uelociter fuerit actum, et sic sanctis canonibus adesse uos conuenit, et exsequi in his que pretermissa sunt. Hoc enim opus uestrum est, beatissime, die ac noctu sanctorum Patrum, et uenerabilis atque apostolice uestre sedis leges atque constituta in omnibus quidem Ecclesiis, precipue autem in uestra Illyricana prouincia custodire.  Et alia manu. Stephanus exiguus episcopus sancte Larissee Ecclesie huic libello a me facto manu propria subscripsi, et domino meo sanctissimo ac per omnia beatissimo, etiam uenerandissimo patri patrum et uniuersali patriarche Bonifacio destinaui.

Abundantius Demetriade ciuitatis episcopus surgens e consessu dixit: Pretermittere non potui audiens nomen Probiani. Is de quo agitur Probianus ipse est qui meam Ecclesiam inuasit, et me ueniente ad beatitudinem uestram cum litteris episcopi, captans absentiam meam per temeritatem locum meum usurpauit, et secundum sanctos canones non debet episcopus nominari: aduersus quem rogo beatitudinem uestram, ut sedis apostolice mihi disciplina subueniat.  Bonifacius episcopus dixit: Et libelli oblati recitatio, et prosecutio fratris et cepiscopi nostri Abundantii gestis indatur; et si qua sunt alia desideramus agnoscere. Theodosius Echiniensis ciuitatis episcopus prouincie Thessalie per interpretem dixit: Et alium libellum idem sanctissimus Stephanus metropolitanus episcopus ad beatitudinem uestram per meum direxit obsequium; quem peto ut uestri sensibus relegi censeatis. Bonifacius episcopus dixit: Libellus quem offert, susceptus a notariis recitetur. Cumque susceptus fuisset, Menas notarius recitauit.



LIBELLUS II.

Domino meo sancto ac beatissimo et reuera uenerando patri patrum et archiepiscopo atque patriarche  Bonifacio data supplicatio a Stephano exiguo.

Que antea in spe erant, et metuere ac tremere, et sanctam apostolicam uestram sedem inuocare faciebant, hec cum apprehendissent atque constringerent meam miseram uitam, amplius magis uestram beatitudinem appellare compellunt. Ecce tempus acceptabile, ecce nunc dies salutaris . Libera me ab inimicis meis, et a persequentibus eripe me: etenim circumspersa est aqua mihi usque ad animam, uenerabilis pater, et abyssus nouissima circumdedit me: ascendat ex corruptione uita mea, sicut scriptum est. Si enim miserationes Dei non preuenerint, ego quidem opus factus sum, quale ipsi uoluerunt, inimicorum meorum. Ploro autem atque lugeo, quia  tum etiam ecclesiasticus ordo periclitatur. Quoniam enim secundum multam misericordiam Dei, qui hominibus peccata minime reputat, in ciuitate Larissa, que est prouincie Thessalie, electus sum atque ordinatus episcopus; ex his quidam qui me elegerunt, et sepius scriptis suis suam electionem firmauerunt, ut dignus sacerdotio iudicarer, uidentes mei studii esse, antiquam consuetudinem in nostris sanctis Ecclesiis reuocare, separantes me apud beatissimum presulem sancte regie urbis Ecclesie accusauerunt. Ille autem accusationem suscipiens, nichil ante discutiens de his que oportet requiri de episcopo accusato, continuo me ab omni ecclesiastico ministerio separauit; aliquem de religiosis clericis sancte sue  Ecclesie cum litteris, quas commonitorium nominant, ad prouinciam Thessaliam dirigens. Et cum ista nec ciuilitati nec mundanis legibus conueniant, nec ordo canonum hoc fieri euidenter admittat, ut ante examinationem iudicii uindicta procedat; olim quam maxime diuina predicante Scriptura: Auditum inanem ne admittas; sed tamen cum uenisset in Thessalonicam uir religiosissimus, qui preceptum deferebat et aliqua mecum per contentionem exercere uoluisset, continuo ei dixi: Apostolicam sedem, id est uestram beatitudinem, causas nostre prouincie et audire conuenit et finire. Sed regie urbis sanctissimus archiepiscopus non quiescens, etiam me contra canones exhiberi precepit. Et cum uenissem conuentum faciens episcoporum qui ibidem commorabantur, hoc denuo  allegare non distuli, sancti ac beati capitis uestri sedem apostolicam implorans, et consuetudinem que usque hactenus in nostra tenuit prouincia, non debere conuelli: et supplicabam, ne auctoritas sedis apostolice, que ut a Domino nostro Iesu Christo et a sacris canonibus data est, ita et per antiquam consuetudinem seruata est, in aliquo uiolaretur. Sed nec a sua uoluit intentione recedere: sed assumens audientiam unum studium habuit, ut in sanctis Thessa lie prouincie Ecclesiis dominus atque iudex esse uideatur. Ego igitur fluctuantem tempestatem respiciens, ad sanctum tutissimum uestrum portum confugi, et petitionem faciens, hec ipsa suggerens ad uestram beatitudinem destinaui; supplicans, ut in me pietatem Dei et sancte Ecclesie, que periclitantibus  semper succurrit, ostendas. Sentientes autem, ut arbitror, mee uite insidiatores, quia non despicitis que acta sunt, sed exsequimini, sicut sanctitatis uestre mos est, et ordinem sanctarum Ecclesiarum uindicatis, omni conatu usi sunt, ut antequam aliqua ordinatio uestra proueniat, suam perficiant uoluntatem. Cum igitur nichil approbatum de me fuisset, nec ulla culpa esset canonice ultionis digna inuenta, sententiam protulerunt, et condemnantes me a sacerdotali officio suspenderunt: cum me constet non demissum fuisse pro meis plenius partibus allegare; sed et petenti aliqua mee cause profutura ostendere, non esse permissum. Quapropter supplicabam, ut non ante sententia diceretur quam que acta sunt ad uos beatissimos referatur, ut inde uestra cause  discussio seruaretur. Quod dictum magis eos aduersum me amplius incitauit; putantes de sacrarum ecclesiarum regie urbis iure aliquid minui, quod ego apostolicam uestram sedem uisus sum nominasse. Etenim dixi, quia auctoritas sedis apostolice, que a Deo et Saluatore nostro summo apostolorum data est, omnibus sanctarum Ecclesiarum priuilegiis antecellit, in cuius confessione omnes mundi requiescunt Ecclesie. Sententia igitur lecta iustam denuo uestram audientiam imploraui, apud quam nulla cuiuslibet disceptatio uestram potest disturbare iustitiam: sed timor Dei qui inest in uobis, ipse unicuique sua facit per uos iura restitui. Arbitror autem, uenerabiles, quia despicientes illi que olim in me gesserunt, rursus  et in secundis eadem erunt acturi: et suspicor quia non usque ad hoc acquiescant; sed etiam circa corpus mee miserie suas exerant inimicitias; ut me obeunte nullus possit accusator existere. Nam cum relicta fuisset sententia, mox in custodiam Dei amatoribus sacre Ecclesie defensoribus datus sum. Sed aliqui Deum timentes, et meam miserantes miseriam, quod essem undique destitutus, in sua fide susceperunt, multam pro me quantitatem pecunie promittentes, quia non recederem, sed obseruaturum esse in regia ciuitate: hunc habentes magnopere tractatum omnes qui aduersum me ista concinnauerunt, ut non possim ad uestigia uestre beatitudinis conuolare, et pro Dei mandato aliquam misericordiam a uobis percipere. Deprecor igitur uos, miseremini homini  humili et externato animo, adiuuate me per gratiam que uobis a Domino est collata. Si enim et alia peccata dimittere potestatem a uerbo Dei percepistis, diuina dicente Scriptura, quia quod in terra solueritis, hoc et in celis esse solutum ; quanto magis habebitis potestatem in his que aduersum me acta atque decreta sunt? Tibi enim derelictus est pauper, pupillo tu es adiutor ; quia ego ab omni humana spe derelictus esse cognoscor. Et alia manu. Stephanus exiguus huic supplicationi mee subscripsi.

Bonifacius episcopus dixit: Que lecta sunt ecclesiasticis indantur annalibus. Et adiecit: Quoniam diei pars maior exempta est, futura sessione, si qua alia superesse credis, intimare non differas.



SESSIO SECUNDA.


Post consulatum Lampadii et Orestis uu. CC. sub die u iduum Decembrium in consistorio beati Andree apostoli, presidente uenerabili uiro papa Bonifacio, una cum Sabino Canosie ciuitatis, Abundantio Demetriade ciuitatis, Caroso Centumcellensis ciuitatis, Felice Numentane ciuitatis episcopis; residentibus etiam Sanctulo, Mercurio, uiuulo, Petro, Euentio, Albino, Urso, Petro, Epiphanio, Benedicto, Seruo Dei, Gaudioso, Petro, ualentino, Renato, Florentio, Hilario, Paulo, Bacauda, Innocentio, Andrea, Gaudioso, Philippo, Crescentione, Libertino, Ianuario, Sebastiano, Cyriaco, uiuulo, Dulcitio, Ioanne, Pullione, Andrea, Bono, Laurentio, Seleuco, Rustico, Celestino, Barbaro, Laurentio, et Redempto presbyteris,  astantibus quoque Tribuno, Agapito, Donato et Probo diaconibus; Tribunus archidiaconus dixit: Theodosius Echiniensis ciuitatis episcopus prouincie Thessalie, sicut preterita sessione constituistis, obseruat: quid iubetis? Bonifacius episcopus Ecclesie catholice urbis Rome dixit: ueniat. Cum ingressus fuisset, Bonifacius episcopus dixit: Ingressus quid desiderat prosequatur. Theodosius Echiniensis ciuitatis episcopus prouincie Thessalie per interpretem dixit: Elpidius Stephanus et Timotheus uenerabiles episcopi fratres mei Thessalie prouincie, per me offerendas sacre beatitudini uestre preces destinasse noscuntur; eas quoque me offerente uobis recitari precipite. Bonifacius episcopus dixit: Hec  etiam chartula notarii recitatione pandatur. Cumque suscepta fuisset, Menas notarius recitauit.

Domino nostro sancto et beatissimo, et reuera uenerando patri patrum et archiepiscopo, Bonifacio patriarche, Elpidius, Stephanus et Timotheus exigui episcopi.

Necessitates que nos constringebant olim uestra cognouit beatitudo; et paruum componentes libellum, sanctissime pater, dudum mala que pertulimus, et seuiora que exspectamus declarantes significamus; et quia uoluntati atque minis eorum qui aduersus nos ista moliuntur seruientes unum habent studium, ut Stephanus Dei amator episcopali priuetur officio. Sed adhuc eo loquente alter nuntius deteriora significans uenit. Factis enim prioribus, audientes sanctissimus  regie urbis Ecclesie presul, et que cum eo fuerat sancta synodus, in pristina uoluntate persistentes, eripuerunt a nobis Stephanum Dei amatorem pastorem nostrorum  et sancte Larissee Ecclesie, que est metropolitana ciuitas prouincie Thessalie; condemnationis sententiam componentes sicut eis complacuit, adiecerunt non licere eum ad Thessaliam proficisci prouinciam. Sed predictus Dei amator uir sepius inter acta contestatus est sanctissimum regie urbis presulem, et synodum que cum eo conuenerat, quia non licet eos istam audientiam assumere, et quam maxime aliquid decernere, sed apostolice sedis id conuenire beatitudini. Illi autem contemnentes eius contestationem, et quam maxime  inde amplius incitati, immisericordem sententiam protulerunt. Illum quidem sic putauerunt a sancta nostra Ecclesia remouendum; ius autem in nostra prouincia sibi facere preparabant: ut exemplo isto nemo audeat de sanctarum Ecclesiarum nostrarum iure quidquam dicere, nec memoriam facere antiquitatis uel eorum que usque hactenus tenuerunt. Quia studii eorum est, ut sub ordinationem et ius sancte regie ciuitatis Ecclesie nos miseros efficiant. Pro quibus omnibus lugentes die ac noctu omnium Saluatori Iesu Christo Deo nostro lacrymas fundimus, et miseram nostram pretendimus canitiem, supplicantes ne nos in manibus eorum tradi patiamini. Pro his enim et uestram appellamus beatitudinem et apostolicam sedem; et per eam ter beatum Petrum  atque sancte Ecclesie primum pastorem Christum  Dominum nostrum audire et adorare credimus: sperantes ut miserorum hominum petitionem, quam cum anima tribulatione atque doloribus plena porreximus, minime despiciatis; sed ista congrua emendatione corrigentes, rebus istis succurrentes, remedium dare dignemini, quia defecit spiritus noster , sicut in Psalmis dictum est ab eo qui in angustia animi supplicabat: quatenus Dei amator uir, qui sedis apostolice ius custodire contendens tanta uisus est pericula sustinere, apostolica auctoritate suo restituatur officio, prospicientes in futurum ut consuetudo sanctarum Ecclesiarum nostre prouincie nullatenus conuellatur. Quia si non Dei misericordia et uestra iuuamina nos preuenerint, tertius aut quartus nuntius similia deportans ueniet,  quia non usque ad Stephanum Dei amatorem eorum conquiescit intentio, sed et aliis plurimis ista facient, et non ante quiescent quam ut ad effectum desideria sua perducant. Et alia manu. Elpidius exiguus episcopus sancte Thebane Ecclesie supplicans per Ioannem presbyterum meum, quia pre dolore manus mee subscribere non potui, me iubente subscripsit. Timotheus exiguus episcopus sancte Dicesariensis Ecclesie supplicans subscripsi. Patricius exiguus presbyter sancte Dei Laminensis Ecclesie ad regiam urbem ueniens pro persona Stephani sancti episcopi mei, ipso iubente supplicans subscripsi.

Bonifacius episcopus dixit: Que lecta sunt transcribantur. Et adiecit: Si quid est aliud, suggeratur. Theodosius Echiniensis ciuitatis episcopus Thessalie  prouincie per interpretem dixit: Ex relectione libellorum uestra cognouit beatitudo que acta sunt contra sanctos canones et ordinationem decessorum uestrorum. Nam constat uenerandos sedis uestre pontifices, quamuis in toto mundo sedes apostolica Ecclesiarum sibi iure uindicet principatum et solam ecclesiasticis causis undique appellare necesse sit, specialiter tamen gubernationi sue Illyrici Ecclesias uindicasse. Et nota sunt uobis omnium precedentium scripta pontificum; uerumtamen quarumdam epistolarum exemplaria profero, quarum fidem fieri ex uestro nunc scrinio postulo.

Bonifacius episcopus dixit: Prolate epistole recitentur, et scriptorum fides in sedis apostolice requiratur scrinio. Cumque suscepta fuissent exemplaria  litterarum, Menas notarius recitauit.



APPENDIX AD SCRIPTA BONIFACII PAPAE II.





[EPISTOLA II.]





OBSERuATIO PHILIPPI LABBE, S. I. IN SEQUENTEM EPISTOLAM.

Hanc falsam et adulterinam predicant Baronius, Bell. aliique uiri eruditi, nec diffitetur ipse Binius tum hic, tum in notis ad conc. Carth. uI, ubi impostorem, ueteratorem et mendaciorum concinnatorem appellat Isidorum Mercatorem, seu quem alium sub eius larua latentem. Et uero id luce meridiana clarius euincunt cum alia plura, tum uerba Romanorum pontificum.  S. Leonis, Hormisde et Gregorii Magni. Non est credibile, inquit Bellarm. lib. XI, cap. 25, de Rom. pont. Gregorium a Bonifacio illa uerba sumpsisse, siquidem stylus omnino Gregorianus est; quo argumento exsufflantur omnes pseudo-Isidori merces. Facessant hec, inquit Baronius ad 16 Octobris; non innititur uel fulcitur palcis Dei Ecclesia, que est columna et firmamentum ueritatis, sed detegamus technam et aperiamus imposturam, etc. Eumdem uide ann. 419, n. 92 et seq.; 530, num. 5.



[a 6Kb] EPISTOLA II  BONIFACII PAPAE II AD EULALIUM ALEXANDRINUM EPISCOPUM. De reconciliatione Carthaginensis Ecclesie.


Bonifacius episcopus Eulalio cepiscopo salutem.

Olim ab initio tantam percepimus a beato Petro apostolorum principe fiduciam, ut habeamus auctoritatem uniuersali Ecclesie  subuenire, et quidquid nociuum est auctoritate apostolica corrigere et emendare. Ad hoc enim diuine dispositionis  prouisio gradus diuersos et ordines constituit esse distinctos, ut dum reuerentiam minores potioribus exhiberent, et potiores minoribus dilectionem impenderent, una concordie fieret ex diuersitate contextio, et recte officiorum generaretur   administratio singulorum. Neque enim uniuersitas alia poterit ratione subsistere, nisi huiusmodi magnus eam differentie ordo seruaret. Quia uero queque creatura in una eademque equalitate gubernari uel uiuere non potest, celestium militiarum exempla nos instruunt : quia dum sint angeli, sint archangeli, liquet quia non  equales sunt, sed in potestate et ordine  differt alter ab altero. Si ergo inter hos qui sine peccato sunt constet istam esse distinctionem, quis hominum abnuat, libenter illorum se dispositioni submittere? Hic  enim pax et caritas mutua se uice complectuntur, et manet firma concordia, ac in alterna et Deo placita dilectione sinceritas. Quia igitur unumquodque salubriter tunc completur officium, cum fuerit unus ad quem possit recurri, prepositus: uota nostra caritatem tuam latere nolumus, ne qui particeps fuit sollicitudinis, gaudiorum fructus  reddatur extorris. Et ideo Carthaginensem  Ecclesiam ad communionem nostram redisse  tradentibus significamus alloquiis, et mandatorum,  que legatis nostris dedimus, seriem in omnibus fuisse completam. De qua parte, ut ad dilectionem tuam plenius perfecte gaudium perueniret, libelli Eulalii [* 1Kb] fratris et consacerdotis nostri Carthaginensis episcopi, et Iustiniani clementissimi principis Orientis sacrarum exemplaria credidimus destinanda, indicantes nichilominus per Orientis partes  plurimos episcopos sic fecisse. Superest ut a nobis contendentibus precibus diuinitas exorata concedat, quatenus de aliarum quoque Ecclesiarum redintegratione gratulemur. Ea uero que significare curauimus, in eorum sacerdotum, qui fraternitati tue uicini sunt, curabis perferre notitiam, ut et ipsi de affectu tante rei gratias nobiscum celestis misericordie beneficiis referre non cessent. Aurelius enim prefate Carthaginensis Ecclesie olim episcopus, cum  collegis suis  superbire temporibus predecessorum nostrorum Bonifacii atque Celestini contra Romanam Ecclesiam cepit: sed uidens se modo  peccatis  Aurelii Eulalius a Romane Ecclesie communione segregatum, humilians recognouit se , pacem et communionem Romane Ecclesie petens, subscribendo  una cum collegis suis, damnauit apostolica auctoritate omnes scripturas que aduersus Romane Ecclesie priuilegia facte quoquo ingenio fuerunt.





EXEMPLAR [* 1Kb] PRECUM EIUS, ET IUSTINIANI PRAEDICTI PRINCIPIS. 

[a 1Kb] Prima salus est recte fidei regulam custodire et a constitutis Patrum nullatenus deuiare: et quia non potest Domini nostri Iesu Christi pretermitti sententia, dicentis: Tu es Petrus, et super hanc petram edificabo Ecclesiam meam . Et hec que dicta sunt rerum probantur effectibus, quia in sede apostolica extra maculam semper est catholica seruata religio. De qua spe et fide minime separari cupientes, et Patrum sequentes constituta, anathematizamus omnes qui contra sanctam Romanam et apostolicam  Ecclesiam superbiendo suas erigunt ceruices; sequentes in omnibus apostolicam sedem, et predicantes eius omnia constituta, et per omnia spero, ut in una communione uobiscum, quam sedes apostolica predicat, esse merear, in qua est integra et uera Christiane religionis et perfecta soliditas, promittens sequestratos a communione Ecclesie catholice, id est non consentientes sedi apostolice, eorum nomina inter sacra non recitanda esse mysteria. Quod si in aliquo a professione mea deuiare tentauero, his quos damnaui complicem mea sententia me esse profiteor. Hanc autem professionem meam manu mea subscripsi, et Bonifacio  sancto et uenerabili pape urbis Rome direxi, damnans et antecessores et successores meos, et omnes  qui S. Romane et apostolice Ecclesie priuilegia cassare nituntur. Hinc enim superne misericordie documentum perdocetur , quando et mundani principes causas fidei cum reipublice ordinatione coniungunt, et Ecclesiarum presules, quod ad dispensationem suam pertinet, officii memores exsequuntur. Talibus enim indigebat post discordie procellas religio Christiana  rectoribus, qui compressis prouida dispensatione turbinibus, diu peregrinatam pacem depulsa tempestate reducerent, ut in futura post secula ad propositi sui exempla tendentes, sibi ascribendum indubitanter ostenderent, quidquid Domino placitum posteris pro sua imitatione fecissent. Benedicamus Dominum, fratres carissimi, nostris hoc diebus fuisse concessum, et totis orationum et curarum uiribus annitamur, ut que Dei ope bene cepta sunt, ipso adiuuante per omnia compleantur. Sperandum enim est ut ad compagem corporis sui reliqua, que adhuc diuisa sunt, membra festinent, et a potioribus minora non discrepent. Ad quod, cum me dilectio tua Christiane studio caritatis hortatur, debet quod inuitat sequi, et quod amandum suadet amplecti. Similem  enim iam fidei curam gerentes, per religiosam patientiam, par etiam premium de boni operis speramus affectu. Neque enim difficultatibus est cedendum. Non enim fatigatur asperis fides, nec ad celorum ardua per procliue tenditur, nec remunerationem citra laboris exercitium quis meretur. Unde ne facientes bona deficiamus, specialiter admonemur etiam testante Psalmista: Beati qui custodiunt iudicium, et faciunt iustitiam in omni tempore ; quia non initium laboris remunerationem premii consueuit inuenire, sed terminus. Ergo studium sollicitudinis assumentes, quibus est una in communione societas et credulitas, quemadmodum de unitate sedis apostolice et Constantinopolitane Ecclesie pariter exsultamus in Domino, ita de reliquorum quoque  redintegratione letemur,  et curemus premium , ut fidem integritatemque nostram immaculatam ab omni contagione seruemus. Nosti enim, frater carissime ac sanctissime, quia ecclesiastica seruant uincula concordiam, que nos ab hereticorum tueatur insidiis, per quam etiam canonum custoditur integritas . His in robore suo omni circumspectione seruatis, remedia sperantur. Habet enim ecclesiasticarum ordo regularum, et ipsius forma iustitie, ut medicina rationabilis benigne et fideliter sperantibus non negetur, nec quisquam est ita ab humanitate discretus, quem non a rigore districtionis inclinet cauta simplicitas. Sed ut caute hoc, ceterasque querelas aut errores alicuius eui  ualeas expedire, dilectissime frater, personam  meam te in hoc oportet induere, scientem in huiusmodi causis  quid cauendum sit, et ita omnia preuidendum, ut a te non ambigas rationem dispensationis huius Deo esse reddendam, ita tamen ut eos qui uobis fuerint communione sociati, uel per uos sedi apostolice uestra nobis scripta declarent, quibus etiam et quam continentiam libellorum obtulerint ,  inseratur. Sic quoque humilitatem debemus tenere in mente, ut inde  ordinis nostri dignitatem seruemus in honore, quatenus in nobis, nec humilitas timida, nec ratio sit superba. Omnipotens Deus, carissime, sua te protectione custodiat, atque ad celestis remunerationem patrie  multiplici  animarum fructu perducat. Deus te incolumem custodiat, reuerendissime frater. Amen. Datum uIII kalendas Octobris  Iustiniano tertium et Oreste (ualentino II et Oreste, uiris clarissimis consulibus .




ANNO DOMINI DXXuII.
MONTANUS EPISCOPUS TOLETANUS.




PROLEGOMENA.





MONITUM AD LECTOREM

Auspicamur, lector optime, a Montano SS. PP. Toletanorum editionem, quoniam e tota retro antiquitate is primus est, non qui monumenta litteraria ediderit, sed cuius scripta ad nos usque peruenerint. Quis enim dubitet Montano aliquos precessisse in sede Toletana doctos presules, ac scribendi laude preclaros? De Audencio, quem Toletanum antistitem fuisse nemo ambigit, scitum est Gennadii elogium, cap. 14, his uerbis: Audencius episcopus Hispanus scripsit aduersus Manicheos et Sabellianos, et Arianos, qui nunc uocantur Bonosiaci, librum quem pretitulauit de Fide aduersum omnes Hereticos: in quo ostendit antiquitatem Filii Dei ceternalem Patri fuisse, nec initium Deitatis tunc a Deo Patre accepisse, cum de  beata Maria uirgine homo, Deo fabricante, conceptus et natus est. uirum eumdem in Scripturis exercitatum habentem ingenium uocat Trithemius. Sed hoc Audencii opus, sicut et alia aliorum, periit. Montanus itaque primus occurrit, cuius epistole seculo sexto conscripte, atque a S. Ildephonso laudate, temporis edacitatem superantes, in uariis mss. reperte sunt, ex quibus edite primum a D. Garcia Loaysa, deinde  ab em. Aguirrio in sua Collectione conciliorum Hispanie: postremo a P. Florez ad quamplures mss. codices gothicos, ut ipse asserit, collate, multo emendatiores quam in prioribus editionibus exhibite sunt in appendice ad tom. u Hispanie sacre. Eius nos editionem secuti sumus, nullis ex nostro uariantibus lectionibus adnotatis, quoniam ms. codicem, ad quem epistolas exigeremus, nullum habuimus. uariantes igitur descripte sunt ex ipsa Florezii editione: adnotationes uero ad imam oram adhibitas ex em. card. Aguirrio desumpsimus, quas tamen nostris animaduersionibus ad calcem auximus, locum obscurissimum epistole secunde quoquomodo illustraturi, qui nulli hactenus editori non negotium facessit. Quod uitam Montani eius epistolis prefigimus, non uanum  nobis consilium uisum est iniisse, ut de auctore rationem prius redderemus, quam eius representaremus scripta. Itaque in ceteris Patribus edendis eamdem obseruauimus methodum. In Montano uero, quoniam elogium illius a S. Ildephonso conscriptum breuius est, nos uite eius historiam paulo longiorem contexuimus, colligentes ea que ab aliis historicis scripta reperimus. uale.





MONTANI uITA.

Montanus Ecclesie Toletane post Celsum antistes  floruit tempore Amalarici regis Gothorum, prefuitque illi ab anno 522 usque ad 531, secundum seriem presulum Toletanorum D. Ioannis Baptiste Perezii canonici Toletani, et Clar. Loayse, et Aguirrii, quam auctiorem et correctiorem dabimus ad calcem tom. II.

Ex sancto Ildephonso intelligimus, quot quantisque uirtutibus eluxerit. Fuit enim summa animi uirtute preditus, in dicendo eloquentissimus, in gubernando prudentissimus, omnibus summis honoribus dignus, atque uite innocentia commendatissimus et beatissimus.

Et quidem eius sanctitatis eminentia abunde comprobatur antiquissima fidelique traditione, qua S.  Ildephonsi etate omnium ore ferebatur, sanctissimum  presulem putida calumnia ab hominibus inuidis appetitum, insigni miraculo suam innocentiam uindicasse, carbones accensos tandiu in propriis uestibus sustinendo quoad sacra mysteria ipse perageret; quin tamen interea uestes uel leuissimum ceperint detrimentum, ignisue quidquam de ui sua remiserit. Cuius simili purgatione posterioribus seculis S. Anselmum aliosque sanctissimos uiros, Spiritu sancto inspirante, usos legimus.

Eloquentia Montani atque eius doctrine splendor satis apparet ex duabus epistolis, que ad nos usque peruenerunt. Prima fratribus filiisque dilectissimis territorii Palentini, altera D. eximio Thuribio scripta: necnon ex concilio Toletano II, cui prefuit:  cuius canones qui sedulo perlegerit, abs dubio in illis animaduertet quamdam sermonis castimoniam aurea secula redolentem, et Gothorum temporibus perraram.

Insigne fuit abs dubio per omnem Hispaniam Montani nomen; et eius sapientie fama adeo percrebuit, ut synodus II Toletana habita anno 527 hoc modo inscribatur: Synodus habita in ciuitate Toletana apud Montanum episcopum; sepiusque a Patribus postremo in capite nominatur, asserendo, sequens concilium a Montano conuocandum, et apud eum debere celebrari.

Octoginta tribus annis post prefatam synodum transactis, in synodo Carthaginensi habita sub rege Gundemaro anno 610 referunt Patres acta concilii  Toletani II sic indigitati: apud sanctum Montanum. Que uerba superioribus adiuncta perspicue comprobant non solum sapientiam, uerum etiam sanctitatem Montani in Hispania fuisse percelebrem.

Quamuis sanctorum Boletanorum fastis non sit ascriptus, fraudari non potest elogio sancti Ildephonsi, qui eum beatissimum sacerdotem appellat, necnon Patrum Carthaginensium conclamatione sanctum Montanum denominantium.

Licet uirtutum omnium laude floruerit, maxime uero zelo domus Domini ardere uisus est, et pro fide orthodoxa sarta tecta tuenda atque sacrorum canonum disciplina instauranda, contra errorum monstra et prauos usus in Hispania grassantes assidue preliari.  Id epistole iam laudate testantur, undique zelum spirantes; siue presbyteros Palentinos chrisma conficientes, atque aliene sortis episcopos ad consecrandas basilicas adsciscentes acriter coarguit; siue ipsorum leuitatem atque uecordiam perstringit, qui abominandam Priscilliani heresim abiicientes, eius nomen honorare pergerent; siue dum probatissimo presbytero Thuribio auctoritatem suam ad hec mala cercenda committit. Denique quanta ueneratione Romanorum pontificum monita suspexerit, quantoque studio conciliorum sanctorum canones obseruari curauerit, exemplo erit quod ex epistola secunda non improbabiliter coniicimus, atque latius in notis ad eam exponemus. Cum enim quidam illegitime electus ac ordinatus episcopus, Celso metropolitano Montani  predecessore, comprouincialibusque episcopis insciis, Ecclesiam Palentinam inuasisset, Montanus ad Toletanam sedem euectus, sontem diu impunitum esse non est passus, neque multorum precibus adduci potuit, ut contra sancti concilii Niceni decreta quidquam de illorum seueritate remitteret.

Que omnia eo magis Montani uirtutem commendant, quo mirabilius est, pastorem adeo integerrimum, saneque Patrum suorum doctrine ita tenacem iis temporibus floruisse, cum Ariana heresis totam fere Hispaniam occupauerat, cum Gothis regibus in throno iactabunda consedens. Ipse uero non in aliquo remoto angulo latuerit, uerum in media ipsa Hispania coram principe heretico, totoque aulicorum  Arianorum grege tam insignia pietatis et in orthodoxa religione tuenda indefessi studii testimonia prebuerit. Ex quo maximam in hanc sanctam metropolitanam Ecclesiam Toletanam gloriam redundare nemo non uidet: atque inde omnes intelligent, quam merito eam catholicam dixerit Eufemius a Montano quartus huius sedis episcopus in subscriptione III concilii Toletani: nempe quia pastores semper habuisset, qui Montano similes a recta atque orthodoxa catholice Ecclesie fide uel inter ipsas errorum tenebras maximasque persecutionum procellas nunquam desciuerint.

Obiit Montanus anno ultimo Amalarici regis, episcopatus sui nono, Incarnationis dominice 531: atque in hunc annum referenda sunt que quamplurimi historici cum nostrates, tum exteri tradunt de direptione  Toletana a Gallis facta post uictoriam de Amalarico impio crudelique catholice Clotildis uexatore reportatam. Qua ex re non temere opinamur, sanctissimum presulem non tam senio quam dolore confectum, cum uidisset urbem tanta calamitate oppressam, Ecclesiam sponsam suam omni uita cariorem bonis suis exspoliatam, uasa sacra usque ad sexaginta abrepta, patinas quindecim, librorum Euangeliorum thecas uiginti, omnia ex auro mundissimo conflata atque pretiosissimis gemmis ornata, oculos tanta clade defatigatos clausisse; eamque rem omnium luctuosissimam mortem illi maturauisse. Pro coronide damus uerba S. Ildephonsi, quibus tanti uiri elogium expressit, Lib. de uiris illustr. cap. 3.

 »Montanus post Celsum prime sedis prouincie Carthaginis Toletane urbis cathedram tenuit: homo et uirtute spiritus nitens, et eloquii opportunitate decorus, regimen honoris retentauit ac disposuit condigno celestique iure, simul et ordine. Scripsit epistolas duas ecclesiastice utilitatis disciplina confertas; e quibus unam Palentie habitatoribus, in qua presbyteros chrisma conficere, episcoposque aliene diecesis alterius territorii Ecclesias consecrare, magna perhibetur prohibere auctoritate, sacrarum Litterarum testimoniis affirmans id ipsum fieri penitus non licere. Amatores quoque Priscilliane secte, licet non operarentur eadem, quia tamen memoriam eius amore retinerent, abdicat et exprobrat, commemorans, quod in libris beatissimi Thuribii episcopi ad Leonem papam missis, eadem Priscillianorum heresis  detecta, conuicta, atque decenter maneat abdicata. Aliam uero epistolam ad Thuribium religiosum, in qua collaudans eum, quod culturam destruxerit idolorum, committit ei sacerdotalis auctoritatem uigoris per quam presbyteros chrisma conficere, et episcopos aliene sortis alterius diecesis Ecclesias consecrare magna compescat inuectione. Hic uir antiquissima fidelique relatione narratur, ad exprobrationem infamie tandiu prunas tenuisse in uestimento ardentes donec coram sedis sue sacro altari totius misse celebritatem per semetipsum expleret. Peractis autem solemnibus, nec prune ignem, nec uestis inuenta est amisisse decorem. Tunc Deo relatis gratiarum actionibus, per simplicem naturam ignis conuicta est et  fallacia detestabilis accusantis, et innocentia beatissimi sacerdotis. Gloriosus habitus fuit temporibus  Amalarici regis. Annis nouem pontificatus tenuit dignitatem.«





MONTANI EPISTOLAE. 



EPISTOLA PRIMA [1 1Kb] .

Dominis dilectissimis, fratribus filiisque territorii Palentini Montanus episcopus in Domino eternam salutem.

I. Cunctarum Ecclesiarum Domini potissimos [a 1Kb] presules per Ezechielem prophetam  terribilis illa commonitorii dictio sub speculatoris nomine concutit, dicens: Fili hominis, speculatorem dedi te domui Isrel: audiens ergo ex ore meo sermonem,  annuntiabis eis ex me. Si dicente me ad impium: Impie, morte morieris: non annuntiaueris ei, neque locutus fueris, ut auertatur a uia sua impia, et uiuat; ipse quidem in iniquitate sua morietur, sanguinem autem eius de manu tua requiram, et cetera, que huius lectionis ordo de admonentis admonitique animis [b 1Kb] exquirendum ostendit.

II. Hac ergo uoce permotus, huius officii necessitudinem me suscepisse non nesciens, studere curaui, ne cuiusquam perditi animam de manu mea Christus inquirat; presertim cum Toletane urbi metropolitani priuilegium uetus consuetudo tradiderit; et eo magis non solum parochiarum, sed et urbium cura huius urbis sollicitet sacerdotem. Ergo, ut Apostolus  dicit: Quid horum uultis? in uirga ueniam ad uos? an in caritate et spiritu mansuetudinis ? Noua namque presumptio presidentium uobis presbyterorum nostros pulsauit auditus, si tamen noua  tantum, et non detestabilis dici possit, que ab initio fidei catholice nunquam preter nunc subrepsisse probatur, ut id quod per manus summi pontificis Trine Diuinitatis inuocatio sanctificare consueuit, presbyter ignarus discipline conficere sibi chrisma presumeret. Hoc si ignauie est, tam demens sacerdos esse non debuit; si presumptionis est, hunc schismaticum esse quis nesciat, qui inauditam rem et religioni contrariam, senescente iam mundo, talis  temerator inducat [c 1Kb] .

III. Reuoluatur manibus uestris, o presbyteri, sacratissimus Numeri liber , in quo uestri officii in septuaginta seniorum personis auspicatus est honor; et inuenietis quorum negotiorum uobis prerogatiua concessa sit. Adiutores uos Deus [d 1Kb] nostri laboris secundo dignitatis gradu esse uoluit, non temeratores sacrarum quarumdam rerum esse [e 1Kb] permisit. Sic Nadab et Abiud ignem offerentes alienum , id est sui officii non debitum, diuinus ignis absumpsit. Sic Chore, Dathan atque Abiron Moysi [f 1Kb] , Dei gratia, et diuinis eloquiis perfruenti inuidentibus, ac dicentibus: [2 54Kb] Non soli [g 1Kb] tibi locutus est Dominus, quia omnis congregatio sancta est , nouis schismaticis interitus noue perditionis [h 1Kb]  aduenit, ut ieiuno ore insatiabiliter terra absorberet, quos indignatio diuina damnasset. Quid memorem Oziam , qui non contentus regalibus fascibus, ne fungeretur et sacerdotis  officio, contra ius fasque potestatiuo elatus [a 1Kb] cothurno, oblationem expiationis solis sacerdotibus debitam offerre pararet, sic ultione celesti lepra perfunditur, ut munere sacerdotis et regni ex eo usque ad obitum permaneret [b 1Kb] ? Ozam pariter, quantum ad ipsum erat, deuoto officio, iuuencis calcitrantibus, ne arca Dei laberetur, sustinere parantem diuinitus percussio illata consumpsit : ostendere scilicet uolens, quia nullis omnino causis, nec sub occasione humilitatis presumentibus, diuina officia et sacramenta celestia, ab eo cui non incumbit officium, contingi aliquatenus debent.

Iu. Caueant ergo, caueant qui sibi putant esse licitum quod aliis non ignorant [c 1Kb] esse illicitum; ne similis eos [d 1Kb] horum quos memorauimus, pena percellat. An forsitan sanctorum Patrum regulas et  constitutiones synodicas ignoratis, quibus precipiuntur [e 1Kb] parochenses presbyteri non per uiliores personas, sed aut per semetipsos, aut per rectores sacrariorum annuis uicibus chrisma a presidente sibi episcopo petant? Credo quod qui petere iusserunt, potestatem consecrandi penitus abstulerunt. Prouidebit [f 1Kb] ergo caritas uestra, ne post huius humilitatis nostre interdictum, donec et consuetus uobis a Domino preparatur antistes, quisquam uetita iterare presumat, et incipiat grauiorem ecclesiastice districtionis sustinere censuram. Utatur quisque honoris sui concesso priuilegio, quod proprium scit [g 1Kb] ordinis presbyterii; non quod summi pontificatus est, improbus minister assumat. Quisquis post hanc admonitionem  in huiuscemodi rebus aliquatenus fuerit deprehensus, sub anathematis insolubili uinculo se nouerit esse damnandum. Cui in hoc ipsum non parum humanitatis conceditur, quod nunc eum transire patimur impunitum.

u. Sane si Dominus uoluerit, cum tempus paschalis festiuitatis aduenerit, si uobis ad petendum impossibile est, datis litteris uestris indicare debetis [h 1Kb] , et nos sacri huius liquoris ultro poterimus transmittere gratiam, dummodo [i 1Kb] non presumatur [i 1Kb] illicita.

uI. Pari ratione cognouimus quod ad consecrationem basilicarum aliene sortis a uobis episcopi inuitentur, et licet sint unius fidei copula nobiscum  in Christo connexi, tamen nec prouincie priuilegiis, nec rerum Domini noscuntur utilitatibus conuenire, quia iam ad ipsum huiuscemodi fama perlata [k 1Kb] est. Ideoque salubri ordinatione censuimus, ut si quando talis necessitas incubuerit, litteris nos informare debeatis, et aut per nos, aut per eum qui nobis ex fratribus et cepiscopis nostris uisus fuerit, et consecratio ecclesiarum, Deo auspice, poterit celebrari.

uII. Preterea perditissimam Priscillianistarum sectam tam actis quam nomine a uobis precipue nouimus honorari. Rogo, que est ista dementia in eius amore superflue labi, quem in opere non uelis imitari? Nam, ut pauca de eius spurcitiis in notitiam uestri deducam, exceptis iis que in Diuinitate profanus erupit, et ore sacrilego blasphemauit, omnium  uitiorum in eodem congeries, ueluti in sordium sentina confluxit, ut sectatricum pudorem impudefactus adulter eriperet [l 1Kb] ; et ut ad sceleris nefarii effectum facilius perueniret, maleficii usum gesta etiam ei assignant. Quid tandem in hoc [m 1Kb] religioni congruum fidelis cuiusquam anima ueneratur, qui non solum a sanctis sacerdotibus refutatus est, uerum etiam mundani principes iustitia legum suarum eum pro memorati sceleris qualitate damnarunt?

uIII. Hunc talem fuisse, plenius discet qui beatissimi ac religiosissimi uiri Thoribii [n 1Kb] episcopi ad sanctum papam urbis Rome Leonem libros editos legit, in quibus hanc sordidam heresim explanauit, aperuit,  et occultam tenebris suis, perfidieque nube uelatam in propatulo misit. Ex ipsis etenim libris, qualiter cauere, quid respondere contra sacrilegos possit, pius lector inueniet. [o 1Kb] Unde, queso, ut perfidiam cum auctore damnantes atque anathematizantes, recte fidei regulam teneatis, et de omnibus suprascriptis cautiores exhibere uos procuretis, quo facilius nec mihi de taciturnitate possit esse damnatio, et uobis de obedientia fructum maximum coram Saluatore Deo nostro prouidere possitis. Pax Domini cum omnibus uobis. Amen.



EPISTOLA SECUNDA [1 2Kb] .

Domino eximio, precipuoque Christicole, domino  et filio Thuribio [1 6Kb] Montanus episcopus.

I. Alumnum te fidei catholice, et sancte religionis amicum, etiam in actis mundialibus conuersantem ualde et nouimus et probauimus. Cum enim adhuc floreres in seculo, ita claritudinis [a 1Kb] tue uita perpatuit, ut secundum sententiam Domini et que sunt Cesaris Cesari non negares, et Deo que sua sunt, deuota mente persolueres. Iure etenim auctorem [b 1Kb] te diuini cultus in hac presertim prouincia nominabo. Putasne quanta tibi apud Deum maneat merces, cuius solertia uel [c 1Kb] instantia [d 1Kb] et idololatrie error abscessit, et Priscillianistarum detestabilis ac pudibunda secta contabuit? Si tandem adhuc et in nomine [e 1Kb] honorare desistant, cuius per tuam admonitionem collapsa esse opera non ignorant. Nam de terrenorum dominorum fide quid loquar?  Cui ita tuum impendisti laborem, ut feroces cohabitantium  tibi animos ad salubrem regulam et normam regularis discipline perduceres. [f 1Kb] Que tamen ex Palentino conuentu ad nos peruenerint, celsitudini uestre indicare curaui: quo facilius per uestram increpationem nefanda presumptio in posterum conquiescat.

II. Quidam  presbyteri ausu temerario res sacras non tam consecrare quam uiolare presumunt: et cunctis ab initio fidei catholice seculis inusitatum sui ordinis hominibus, nisi tantum summis pontificibus debitum, ius consecrationis chrisme, nescio quo typo, an dementia dicam, indubitanter assumunt: quod quam sacrilegum sit, piissimam conscientiam tuam latere non credo; et ideo spero, ut pro eneruanda hac ipsa superfluitate, seuerissimi sacerdotis auctoritate utaris, et tante rei  temeratores districtiori increpatione cerceas. Qui  si post datam admonitionem nefas iterare presumpserint, contumacia eorum sententia conuenienti damnabitur.

III. Simili ratione cognouimus, eo quod necessitudine consecrandarum basilicarum fratres nostri aliene sortis episcopi in locis istis inuitati conueniant: et licet sit in toto orbe sponse Christi thalamus unus, eiusque antistites una in eodem fibula caritatis et fidei unione connexi; quod tamen priuilegium [1 7Kb] decessori nostro, necnon dominis et fratribus nostris Carpetanie uel Celtiberie episcopis  uester cepiscopus a 1Kb] fecit, in exemplaribus caritati uestre direximus; ut scire possitis improba petitio qualem potuisset habere profectum [b 1Kb] .

Iu. Et certe municipia, id est Segouiam, Brittablo, et Caucam eidem non quidem rationabiliter, sed pro nominis dignitate concessimus: ne collata benedictio, persona uagante, uilesceret. Quod ipsi tantummodo, dum aduiuit, prestitum fuisse cognoscite. Hoc ergo prouidere uolumus, ut consuetudinem antiquam nulla ratione pretermittere debeatis. Quod si hec nostra admonitio in uobis nichil profecerit, necesse  nobis erit Domini nostri exinde auribus intimare, pariter et filio nostro Ergani suggerere, et huiusmodi ausum precepta culminis eius uel districtio iudicis non sine uestro detrimento seuerissime uindicabunt:  tanta etenim, tribuente Domino, eius est pietas, ut nichil de hoc quod ius antiquum custodisse probatur, immutari permittat. Diuina uos custodiat Trinitas. Amen.



[ELEUTHERIUS TORNACENSIS.]





uITA S. ELEUTHERII A GUIBERTO ORD. MINORUM ORDINATA.



 PROLOGUS.---1. Reuerendo patri ac domino [a 1Kb] Ioanni, Dei gratia uenerabili Tornacensi episcopo, Guibertus, origine Tornacensis, professione Minor, merito minimus, [b 1Kb] spiritu consilii tam sapienter armari,  quam uiriliter animari.

Petistis, domine reuerende, ut actus et preconia gloriosi confessoris Christi Eleutherii uel ordinare debeam, uel diligentiori lima, uel meliore stylo presentibus et posteris explanare. Pia petitio, per quam etas posthuma tanti pastoris concelebrando perpetuet sanctitatem, et generatio presens, eius inherendo uestigiis, amplius inflammetur ad Dei et proximi caritatem. Hi sunt cibi quos in noualibus Patrum esse sacra pagina protestatur , dum sanctorum exemplis posteritas informatur. Noui petitionis istius originem ex gloria Christi, qua mirificatur in sanctis, ex gratia speciali qua uestre ciuitatis antistitem et patronum sincerius in Christo diligitis, ex prouidentia pastorali qua clero uestro consulitis,  ex beneuolentia singulari quam talis et tantus ad me homuncionem tantillum et pene nullum ostenditis, deriuari. Quare me quasi compellitis aut garrire neniis, aut potius ineptire. Ego igitur dum in capite memetipsum introrsum metior, per incertos affectus distrahor et deducor. Nam inter sollicitudines continuas lectionum et inter labyrinthos inegressibiles questionum, sermonum paradigmata, consiliorum axiomata, quibus immergor et alteror assidue, durum  mihi scribere, durius tante dignitatis imperio contraire. Nam preces uestras cur imperium non appellem?

 Non quia nudato supplicat ense potens,
Sed quia dudum inita familiaritas, conciuilitatis indentitas, patria, parentela, sanguinis et affinitatis propinquitas, et cetera id genus, que uel reuerentiam conciliant uel conciliatam continuant, exigunt et requirunt, ut uestre uoluntatis affectum, uestri affectus appetens beneplacitum censere debeam imperium et preceptum. Hoc autem exsequendum utilius peteretis a personis pluribus etate grandeuis, fide claris, opere uulgatis, ore promptis, memoria tenacibus, omni denique sublimium meritorum dote potioribus, quos habetis ad manum tam de uestrorum canonicorum numero, quam de uestre dieceseos diuersis collegiis monachorum. Exsilis enim eloquii mei mediocritas tenues admodum fruges parit, et ad  tanti confessoris gloriam exprimendam, nullis secundi cespitis fructibus ingrauescit. Ego igitur et fraudatus tempore, et occupatus animo, cui magis est humilitas appetitui, quam uerborum urbanitas uoluptati, uel historica narratio consuetudini, facio quod iubetis, offerens seriem uite sancti pontificis, et officium cum suis appendiciis, sicut ex parte uestra rogatus fueram, mitto uobis, et ut apertius tenor pagine uideatur, sub certis, si placet, [c 3Kb] titulis distinguatur.




CAPUT PRIMUM. Fabulosa origo urbis Tornacensis. Fides Christi a S. Piato illata.


1 1Kb] 2. Recensentes diligentius cosmographias et chronica temporum, gentium historias et annales, Tornacum Gallie Belgice legimus antiquissimam et notissimam ciuitatem, que potentia, nobilitate, gloria, super alias sibi finitimas singularem uindicat dignitatem: que [a 1Kb] mari contermina, dulcibus aquis [b 1Kb] irrigua, frugibus copiosa, diuitiis et deliciis est referta. Cuius ager diffusus in siluis, pictus in pratis, peculiosus est in pastoribus, et in pascuis pecorosus. Cuius fluuius, Scalda dictus, ipsam alluens et confluens, Galliam diuidit et Germaniam, potestatem uidelicet imperialem et regalem. [c 1Kb] Hanc siquidem ciuitatem  Priscus [d 1Kb] Tarquinius, Romanorum rex quintus a Romulo, decimo regni sui anno per Romanos edificasse legitur, et sumptuosis consurgens edificiis alterius Rome nomine censebatur. Anno siquidem [e 1Kb] centesimo quadragesimo tertio ab Urbe condita ciuitatis eiusdem edificata sunt fundamenta, circa tempus illud quo sacrosanctum Domini templum a Chaldeis succensum est, et Ierusalem ciuitas sancta per Nabuchodonosor est euersa. In diebus illis transmigrauit Ezechiel, et rex Ioachim legitur captiuatus, et Romanorum rex Tarquinius interemptus. Successit eidem [f 1Kb] Seruius, qui minorem Romam, que nunc Tornacum dicitur, super centum uiginti quinque ciuitates uel oppida sublimauit, ut ex iis census et tributa colligeret, que Romanis postmodum destinaret. Sed insolens facta pre multitudine uirium, anno 24  Seruii regis desiit ab impendiis tributorum, et sic annis 40 ab eius constitutione dicta ciuitas quieuit in pace. Sed Romani missis legionibus in rebelles prelium suscitant, et post plurimos hinc inde congressus anno Seruii trigesimo quarto sub onere tributorum pristino rependendo cum Romanis pacem sibi conciliant et reformant. Nec amplius dicta est secunda Roma, sed Hostilis ciuitas appellata est. Sed labente tempore cum regnaret [g 1Kb] Artaxerxes, qui regnum destruxit Aegypti, ciuitas Hostilis destructa est, et Eleazaro principante Iudeis, uicesimo sexto [h 1Kb] Ptolemei regis anno reedificata, Neruius appellata est. Prius altera Roma pro glorie dignitate; secundo ciuitas  Hostilis a fortitudine; tertio Neruius a [i 1Kb] Seruio Romanorum rege: sed prima littera mutabatur, ne fortasse seruitutis elogio notaretur.

3. Cum autem procedente spatio temporis [i 1Kb] Iulius Cesar ad obtinendam Galliam mitteretur, et in bellorum exercitiis occupatus per decennium moraretur,

Quem tenuit geminis bellantem Gaillia lustris
tandem de Gallia triumphauit, qui barbaras nationes et indomitas sublimauit. Nam

Cappadoces Cilicasque feros Taurosque subegit,
Quem domitus cognouit Arabs, et dedita sacris
Incerti Iudea Dei.
Et ut egregius ille historiographus ait: Eius post multam sanguinis fusionem paruit Gallia ditioni:

   Nimiumque rebellis
 Neruius, et cesi pollutus sanguine cocte 
Sicut manifestius legitur in secundo libro Iulii Cesaris, qui inscribitur belli Gallici a se confecti. Iisdem uero temporibus [k 1Kb] Turnus rex Neruiorum populo prefuit: a quo ciuitas Tornacus nomen accepit. Quia sicut Turnus contra Aeneam, sic iste contra Iulium fortiter dimicauit.

[2 1Kb] Post mortem Iulii Cesaris regnante Augusto Cesare, anno imperii eius quadragesimo secundo, anno ab orbe condito quinquies millesimo centesimo nonagesimo nono, et ab Urbe condita septingentesimo quinquagesimo secundo, et a prima conditione [l 1Kb] Tornaci quingentesimo nonagesimo fere tertio, Dominus iehsu Christus in Bethleem de uirgine nascitur, et  secundo [m 1Kb] Neronis anno  a Romanis Tornacensis ciuitas [n 1Kb] restauratur.

4. Cucurrerunt apostoli, tam uite prodigi quam laboris, ad exteras nationes: Christum ubique terrarum disseminant: disseminatus germinat uiros catholicos et fideles. Et dum secundum Prophetam  implent faciem orbis semine, purgantur zizania uitiorum; fruges exuberant morum et fidei discipline. Successerunt post apostolos martyres, confessores temporibus opportunis mundi tenebras illuminantes, radiis ueritatis fulgentibus. Sic enim ad illuminandam noctem uite presentis astra queque suis uiribus in celi faciem ueniunt, donec in  matutino Luciferum homines effulgere cernunt. Nocturnum etenim spatium dum descendentium succedentiumque stellarum cursibus illustratur, magno celi decore peragitur; sic certe donec in matutino glorie Lucifer uerus appareat, nox militantis Ecclesie sibi succedentibus erudita doctoribus rutilat et coruscat. Pro patribus ergo nati sunt filii, uiri scilicet apostolici, qui sapientie luce perfusi, et fidei feruore succensi, diuersa mundi climata sunt sortiti. Nam sicut Thomas sortitus est Parthos, Mattheus Aethiopes, Bartholomeus citeriorem Indiam, Andreas Scythiam, Ioannes Asiam, Petrus Pontum, Galatiam, et ceteri ceteras illustrauere prouincias; sic postmodum Parisiensem populum [a 1Kb] Dionysius cum sociis adiit, Lucianus Beluacensem expetiit, Ambianensem  Quintinus, Suessionensem Crispinus et Crispinianus; Piatus uero populum Tornacensem. Qui cum esset nobilis genere, sed nobilior fide, Beneuentanus origine, predicator officio, dulcis eloquio, martyr desiderio, sed apostolus zelo, gentes indomitas, et incultas post multam predicationis instantiam conuertit ad fidei disciplinam. Regnantibus autem Diocletiano et Maximiano, post multa genera tormentorum, tandem precisione capitis in eodem territorio Tornacensi meruit obtinere desideratum diutius brauium et coronam, relinquens post eius martyrium filios et nepotes, quos per Euangelium in Christo genitos sue reddidit glorie participes, et fidei catholice confessores.



CAPUT II. S. Eleutherii ortus, educatio, exsilium, episcopatus.


[1 1Kb] 5. Igitur post huius uenerabilis beati patris excessum, procedente tempore, sed uitio succedente, gente multiplicata, sed non magnificata letitia, magna pars populi Tornacensis reuertitur ut canis ad uomitum, et ueritatis deficiente doctrina, recrudescit infidelitas et peccatum. Et quoniam cum senio delicta nullatenus moriuntur, nec scelera temporibus obruuntur, nec obliuione facinus sepelitur; mutatus est status optimus, periit in Tornaco plurimorum fides, et sicut scriptum est , cepit populus abire post sordes. Nam omnis arbor eradicabitur, que a Patre celesti  non plantatur: ergo  ramis succisis, foliis excussis, fructibusque dispersis succisa est arbor typica Danielis , intantum ut fugerent uolucres in ramorum cacuminibus habitantes. Succisa est, non simpliciter exstirpata, quia germen radicum ipsius perseuerauit, et pullulauit in terra. Nam cum esset ciuitas idololatrie ludibrio prostituta, uitiorum spinis obsita, repertus est in ea uir sapiens, fide conspicuus, doctrine Piati sectator precipuus,  nomine Hireneus. Hic dum suos posteros informauit ad fidem, sua sapientia liberauit a crimine ciuitatem. Iste est Hireneus, qui confessus publice Christum, suscepto [b 1Kb] martyrio migrauit feliciter ad triumphum.

6. Hic [c 1Kb] filium re ac nomine Serenum genuit, qui diuitiarum gloria, parentum potentia, ueritatis sapientia, pietatis affluentia plenus fuit. Huius uxor Blanda tam uero quam proprio nomine uocabatur, ut putares quia cordis serenitas et sermonis suauitas quodam spirituali coniugio ditarentur. Et quia arbor bona fructum bonum ex se producit, et quod patrem uiderit facientem, filius idem facit, declinantes aliquantisper ad uesperam senectutis, dum ob cultum fidei propagandum uacant officio copule coniugalis, diuino munere suscipiunt heredem, tam bonorum  suorum quam pietatis ac fidei successorem. Filium autem iam in Christo renatum, et de sacro fonte susceptum, Eleutherium uocant, et quod esset futurus ornamentum seculi, quasi nominis [d 10Kb] interpretatione presagiunt et designant. Nonne iam renouata uideri poterat illa predicta per angelum futura letitia , cum Ioannes natus est de iustis parentibus et etate prouectis Elisabeth et Zacaria? [e 1Kb] Regnantibus ergo ualentiniano et Marciano imperatoribus puer Eleutherius Tornaci nascitur, loco scilicet oppidano.

[2 1Kb] 7. Puer autem magistris traditus litteris imbuendus, adolescebat in gratia, crescebat in sapientia: Creatori caritatis ardorem, sibi castitatis decorem, proximis humilitatis honorem sedulus exhibebat:  corde pius, ore sobrius, opere strenuus, uultu uerecundus, gestu maturus, affectu deuotus, affatu beneuolus, uestitu modestus, gratiosus in omnibus apparebat. Tantam in se demonstrans speciem honestatis, ut in exterioris dispositione hominis legi posset interioris habitus gratie et uirtutis. Sic enim in exterioris domus uestibulo coniicitur facile bonitas interior que latet in domo. Inde est, quod Medardus, futurus postmodum Nouiomensis episcopus, spiritu prophetie preuentus, eumdem fore predixit episcopum Tornacensem, cum adhuc idem Eleutherius in scholis positus etatem ageret puerilem.

8. Sed et hoc multum eius laudibus proficit, quod inter malos puer bone indolis fuit. Sicut enim grauioris culpe est, inter bonos bonum non esse; sic  maioris est preconii inter malos etiam bonum esse. Inde Iob magnis effertur laudibus , quia frater fuit draconum et socius struthionum. Et de Loth dicitur , quoniam aspectu et auditu iustus erat, habitans apud eos qui de die in diem animum iusti iniquis operibus cruciabant. Sic sanctus iste, in nationis praue et peruerse medio, sicut luminare lucebat in mundo, sicut scriptum est  in amoris Cantico : Sicut lilium inter spinas, sic amica mea inter filias. Spina est inter spinas, inter inquietos inquietus, lilium inter lilia, inter disciplinatos pacificus; spina inter lilia, Saul inter prophetas: sed cum iis qui oderunt pacem erat pacificus, et sic lilium inter spinas.

[1 1Kb] 9. Factum est autem in diebus illis, ut tribunus [a 1Kb] Scandinensis, qui et Tornacensi preerat ciuitati, congregatis senioribus populi, cum effrenata multitudine paganismi decerneret in communi, ut sine delectu conditionis aut sexus indifferenter omnes fidei Christiane cultores ab urbe Tornaco cum ignominia pellerentur, et suis omnino possessionibus priuarentur. Propelluntur igitur ad iniuriam Christi Serenus et Blanda et unicus eorum filius Eleutherius ab urbe  Tornaci, propriis nudati possessionibus, destituti prediis et gloria temporali. Sed uirtutis exercitium, quod latuerat in prosperitate, magis ac magis innotuit in aduersitate. Sic enim unguenta redolere latius nesciunt nisi commota: sic aromata [b 1Kb] fragrantiam non expandunt, nisi fuerint igne succensa: sic grani sinapis uirtus nequaquam cognoscitur, nisi theca ualide conteratur; non contritum leue est, contritum amplius inardescit et acrimoniam latentis energie uehementer ostendit. Sic in persecutione uirtus animi declaratur: sic quod latebat in parentibus et filio, luculentius aperitur. Unde alia littera dicit : In die mandauit Dominus misericordiam suam, [c 1Kb] et in nocte declarauit. Donum enim Dei gratuitum, quod in tempore serenitatis infunditur, in  tribulationibus declaratur. Sed quid paleis ad triticum? dicit Dominus .

10. Ut igitur disiungerentur et locis, qui disiungebantur et actibus, mota est persecutio quasi uentus. Et sicut inualescente uentorum turbine uentilatis paleis, et adulterinis granis, et uacuis iamiam reiectis, post regyrationes multiplices grana solida conglobantur ad inuicem, ut unius masse quamdam inseparabilem faciant portionem, [d 1Kb] sic a ciuitate regia eliminati christicole et fideles, non diuisi sed uniti, non contriti sed exciti, uiuidius glomerantur ad Eleutherium et parentes, et in loco, qui Blandinium appellatur, basilicam in honore B. Petri construunt et edificant: ubi ad Serenum multi gentilium familiaritatis antique gratia, necnon et pro meritorum eius  excellentia confluentes, relicto gentilitatis errore, renati fonte baptismatis, idololatrie sordes abiiciunt, catholice fidei cultum suscipiunt, ritum mutant.

[2 1Kb] 11. Refulgente iam sole, qui prius erat in nubilo, serenitas aspirauit, cetu fidelium in ecclesia congregato. Gratulabatur cetus fidelium orthodoxorum,  uidebantur rediisse tempora prophetarum  cum sub Zorobabel reedificaretur templum. Quin imo, iucunda nos imaginatio protrahit ad Machabeorum consideranda tempora, cum Machabei fratres suos dispersos reuocant, leges lapsas erigunt, renouant ceremonias, mundant sacra, damna longe desolationis eximio uirtutis compendio redimentes. Recolamus Ecclesie nascentis infantiam, pauperum Christi statum, uidebimus consimilem humilitatis modulum, a quo sumpsit ecclesia Tornacensis exordium et progressum. Non de lateribus eius aruina pendebat, quando nullus proprium aliquid asserebat. Sed ne plebs humilis uelut acephala per licentie campos uaga, uel [e 1Kb] tetre per hereses dyscola periculis subderetur, Theodorus in primum episcopum Tornacensem  a paucis fidelibus confirmatur. Sed [f 1Kb] interiit diuino percussus spiculo, paucorum dierum tempore euoluto. Sic per apostasie uitium primus angelus corruit; sic Saul primus Hebreorum rex propter peccatum inobedientie reprobatus fuit : sic primus episcopus Tornacensis ultione diuina percellitur, ut secundum Sapientis eloquium pestilente mulctato paruulus sapientior habeatur  Nam cum exiguo concedatur misericordia, potentes potenter supplicia patientur. Sed qui sedes superborum euertit, et humiles pro eisdem constituit, Eleutherium in episcopum eligi procurauit, et eius electione confirmata per [g 1Kb] summum pontificem, gratuito consecratus est in episcopum Tornacensem post Theodorum [h 1Kb] .



CAPUT III. Mortua a S. Eleutherio resuscitata; ceci, claudus, leprosus sanati; Tornacences ad fidem conuersi; peccatum Chlodoueo regi indicatum.


[3 1Kb] 12. Sublimatus Eleutherius infula pastorali, bonis operibus impleuit pontificem, cuius officium mereri magis studuerat quam mercari, uiuens ordinabiliter sibi, socialiter proximo, sed humiliter in presentia Creatoris: compositus ad mores, feruidus in dilectione, mansuetus in societate, stabilis in promisso, fortis ad patientiam, pronus ad concordiam, rigidus ad censuram. Erat enim in iudiciis rectus, in iubendo discretus, in dispensatione industrius, in agendo strenuus, in auxiliando sollicitus, in consiliis fidus, in responsionibus circumspectus. Qui dum oratione  sua reficeret quadam [i 1Kb] uice spiritum, ecce uesana quedam tribuni filia Scandinensis, que latenter eum dilexerat, ab antiquo uexata spiritu libidinis opportunitatem nacta solitudinis, uerecundie tollens signaculum, irruit in secretum locum, interrumpit illud diuinum alloquium. Proh pudor! Fatetur affectum,  petit concubitum, turbat in pontifice pectoris sabbatismum. Sed ecce alter Ioseph, qui relicto pallio fugit, et egressus est foras, relinquens femine uestem, ne relinqueret castitatem. At illa protecta pallio, postquam eam salubriter pontifex sanctus admonuit et corripuit, spiritum exhalauit.

13. Audiens tribunus filie miserabilem obitum obstupescit. Sed si Christi fidem uero corde profiteri uoluerit, B. Eleutherius de diuina confisus misericordia, suscitandam eius filiam repromittit. Annuit pater, et celebratis ex more missarum solemniis, terram sanctus baculo percutit pastorali: et dum patri fidem facere super promisso nititur, factus est terre motus horribilis. Quid plura? Patris infidelitas certis indiciis aperitur. Pernoctans igitur sanctus in oratione,  mane ceptum aggreditur. Sed iterato terre motu patris infidelitas confirmatur. Qui compunctus ad tempus tertio redit, pedibus pontificis se prostrauit, reatum aperit, fictionem ostendit, recipit filiam in Christi nomine per B. Eleutherium suscitatam. Que catechizata fidei rudimentis, sexque dierum purgata ieiunio, regeneratur in Christo; quam Blanda uenerabilis mater episcopi de sacro fonte suscepit, Blande nomen eidem imposuit. Que tribuni filia postmodum Blandinio nomen dedit. Hanc pater ad infidelitatem rediens, multis affecit molestiis eo quod esset fidelis. Sed uirgo Christum lucrifaciens, patris [a 1Kb] abdicatione ereptum sibi patrimonium paruipendens, perseuerans in fide, [b 1Kb] quieuit in pace. Sepulta in uilla Blandinii pridie [c 1Kb] calendas Iunii ante B. Petri sacrarium et  altare.

[1 1Kb] 14. uolens autem Dominus generare sibi populum substantiuum, corripuit Tornacenses peste mortis subite, qua percussit ibidem aliquos paganorum. Latebant uulnerum signa, nesciebatur effectuum causa: sentiebatur funerum pena, querebatur inefficax medicina. Nam quodam noctis crepusculo cum armis Blandinium pergunt, sanctum orantem inueniunt, catenis uinciunt, Censorino Cesari tribuno sistunt, ter uirgis cesum incarcerant et reludunt. Sed eadem nocte uisitans eum angelus, eidem assistit, fores carceris aperit, uiam qua Blandinium pergat, ostendit, uincula disrumpit, uinctum educit.

15. Eductus gratias agit, et diem postmodum missarum uacat solemniis, factus in exstasi, positus in  excessu mentis, obsecrat pro tribuno, Deum precibus sollicitat pro salute populi Tornacensis. Constitutus est in illa mentis affectione, et experta paucis orationis dulcedine, que sensum humanum omnino transcendit, quam nec sonus uocis, nec lingue motus, nec enuntiatio uerborum ulla distinguit, sed quam deuota mens infusione celestis illustrata luminis, angelicis non humanis designat eloquiis, sed conglobatis in unum sensibus, et mortificatis affectibus, uelut de  quodam fonte copiosissimo ubertim effundit. Quam dum offert sanctus pontifex in ministerium holocausti statim refert [d 1Kb] xenium in signum muneris impetrati. Nam promissione mox certificatur angelica quod eius oratio est exaudita.

16. Ergo quia per omne flagellum Ierusalem eruditur, et per uexationem intellectus acies aperitur, mox super paganos manus Domini pestem exaggerans aggrauatur. Prodire non possunt in publicum, coguntur demonia negare responsum, finaliter decernunt gentiles tribunum occidere, si non in omnibus uoluerit Eleutherio consentire. Qui uenientes ad sanctum, lacrymis fusis, prosternunt se pedibus sancti pontificis. Impletum est illud Isaie uaticinium: uenient ad te curui filii eorum, qui humiliauerunt te,  et qui detrahebant tibi, adorabunt uestigia pedum tuorum . Post hec indicto septem dierum solemni ieiunio, die octaua tribunus et populus induti saccis, exeunt de Tornaco. Quos numero signatorum et electorum sanctus ascribit charactere baptismatis et fidei sacramento. Nam uolentes de tenebris prodire ad lucem, et amplecti suauissimam Christi legem, sue conuersionis primitias baptismali lauacro necesse est consecrari, quatenus in nouam anime innocentiam et uite infantiam renascantur in aquis regenerationis deposita uetustate peccati. Celebrata est ergo cum gaudio dies illa solemnis quinto calendas Octobris, cum a gentilitatis errore per Eleutherium conuersus est ad fidem catholicam populus Tornacensis. Hec est dies, quam nulla debet delere  obliuio, sed exuberare uox laudis et gratiarum actio; cum tam indignatione quam miseratione conuersa est tanta populi multitudo modo mirabili et stupendo, sicut scriptum est : In indignatione mea percussi te, et in reconciliatione mea misertus sum tui. Sanctus ergo pontifex post hec ingreditur cum gloria ciuitatem, quem populus uniuersus excepit cum debita reuerentia sicut patrie defensorem.

[2 1Kb] 17. Latuerat diu lucerna sub modio, que iam posita super candelabrum cepit amplius illustrare domum. Nam dum ex pii pastoris presentia populus gratulabatur, crescit amplius exsultationis materia, quia [e 1Kb] cecus adductus ad pontificem illustratur: et infusa sibi luce fidei [f 1Kb] cecitas interior emundatur. Cecum etiam alium, nomine Mantilium, in die dominici  Natalis illuminat, qui destitutus temporali stipendio, desolatus ductoris suffragio, petens eleemosynam in ecclesia mendicabat. Increpatur ut taceat a pretereuntibus: misero compatiens sanctus ceco, proposita ceci illius euangelici parabola , qui rogatus ut taceret, clamabat amplius, signo crucis oculis eius impresso, restituit ei uisum: et die quo lux uera uenit in mundum ad illuminandum omnem hominem, sanctus, qui testimonium perhibebat  de lumine, oculos ceci aperuit, ut exterius perderet cecitatem, et interius agnosceret ueritatem. Claudum etiam a natiuitate sanctus [a 1Kb] uirtuti restituit progressiue.

18. Peritius quidam nomine, lepra percussus, et uelut abominabilis ab omnibus est contemptus. Hic iacebat ad ianuam ecclesie, que tunc temporis dicebatur Mantilia, prestolans electum Dei pontificem, ut ab eo sacramentum regenerationis acciperet, quem exspectauerat per dies circiter quadraginta. Quem sanctus aspiciens, et compatiens regenerauit unda baptismatis, et carni contulit beneficium integre sanitatis. Qui gratia sanctitatis effulgens, a B. Medardo postmodum primus abbas institutus est ciuitatis. Diffundebatur ergo magis et magis odor boni nominis  eius ad uitam gentium: lux claritatis ipsius Ecclesie replebat hemispherium.

19. Cuius fama compulit Ludouicum regem, ut intraret presulis ciuitatem. Ipse etiam est Francorum rex Ludouicus primus a B. Remigio baptizatus. Delectabat eum mirabiliter audire predicantem Eleutherium, et memoriter retinebat sermonem sapientie sale conditum. Hic peccatum post lauacrum baptismi commiserat quod confiteri uerecundia prohibebat. Quod sanctus uidens in spiritu regi detulit. Rex pudore suffusus et lacrymis, illico reatum cognouit, et obsecrans rex ut inter misse solemnia sanctus eius fieret aduocatus, pro ipso ueniam impetrauit, sicut rei probauit euentus. Nam mane consecrans Dominici corporis et sanguinis sacramentum, lucis in  ecclesia claritas fulsit per unius hore spatium, ubi per ministerium angelicum sanctus accepit qualitatis culpe notitiam, et quantum ad ueniam, certitudinis argumentum. Certificatus ergo rex per scriptum ab angelo reuelatum tam de culpa quam de uenia, Deo gratias agens et ad propria remeans, sancto Dei contulit gratuito multa dona. Sic ergo lucerna super candelabrum posita fulsit miraculis, qui postmodum diffulsit amplius secularibus documentis.



CAPUT Iu. S. Eleutherii itinera Romana, synodus habita, oppugnati heretici, uulnera illi ab his inflicta.

[1 1Kb] 20. Quoniam, ut ait Apostolus , hereses esse oportet, ut qui a Domino sunt probati fiant et hominibus manifesti, surrexerunt in diebus  illis hereses, unitatem diuine essentie, mysterium incarnationis Filii, processionem Spiritus sancti destruentes. Post uerborum autem iurgia, corporum  uerbera sequebantur, ita ut multi catholici per hereticorum uiolentiam et insidias in Schalde fluuio necarentur. Decimo siquidem ordinationis sue anno, presidente papa Anastasio, [b 1Kb] Gelasio iam defuncto, dyscolos reduxit ad fidem, et incredulos ad catholicam unionem: et quia frequenter erumpit in regulum quod occultius est confotum, quartodecimo sui presulatus anno uidens uipeream sobolem matris Ecclesie uiscera diuidentem, et contra diuinitatem unigeniti Filii Dei [c 1Kb] toxicatis linguis inuerecundius oblatrantem, Rome iam presidentem Symmachum adiit, sermones catholicos eidem obtulit, et susceptus ab eodem honorifice, reuersus ad natalia confudit hereticos et conuertit.

21. In diebus autem illis inualuit [d 1Kb] Acephalorum  heresis: reuertitur pontifex Christi Romam, et anno presulatus sui [e 1Kb] uicesimo quinto, mortuo iam Symmacho reperit [f 1Kb] presulantem Hormisdam cum quo super Ecclesie sue negotiis benigne contulit, et a papa reliquias uenerabilis, Marie scilicet Aegyptiace, cum B. Stephani protomartyris humero, pius pastor impetrans, has ad natalia deportauit, et dum reuerteretur, occurrenti sibi Tornacensi clero et populo cum debita ueneratione, montem S. Andree, qui tunc dicebatur mons Thesauri absconditi, legitur ascendisse; et cum reuerenter ostenderet reliquias populis qui aderant uniuersis, circumfulsit eas immensitas claritatis: et laborantibus in turba duabus mulieribus et quatuor uiris egritudine que uulgo dicitur sacer ignis, ante uiros posuit protomartyris humerum, ante  mulieres uero caput Aegyptiace gloriosum.

Procubuere omnes, intentique ora tenebant
et excitans sanctus populi multitudinem ad orandum, sanctos obsecrat, ut succurrant, protestatus cum fiducia, non cessaturam ab oratione multitudinem, donec curati fuerint qui laborant. O mira uiri constantia, procedens de corde puro, et conscientia bona, et fide non ficta! uere omnia possibilia sunt credenti. Unde ad tante uocis efficaciam sunt omnes communiter liberati. Ecce data est uoci sue tanta uirtutis efficacia, quod caro quam egritudo corroserat, quam erysipelas consumpserat, est etiam  continuo restituta.

[2 1Kb] 22. Iam tempus aduenerat, iam meritorum dignitas exigebat, ut post multiplicem pugne uictoriam,  uocaretur miles emeritus ad coronam. Sic enim ex legis ciuilis iustitia ascripti milites sacramento, pro republica fideliter militantes, olim expletis armorum  exercitiis, legitimis stipendiis soluebantur, et prediis unde uiuerent assignatis eisdem, tandem ad propria mittebantur. Certamen tamen forte dedit ei Deus, ut uinceret, et finis gloriosior appareret. Iam quadraginta ferme laborauerat annis in officio regiminis pastoralis. Nouem siquidem annis Ecclesiam Blandiniensem, triginta et uno rexerat Tornacensem. Resuscitauit ei Dominus aduersarios pertinaces hereticos, catholici dogmatis et Christi nominis inimicos. Sed quoniam in animarum grassabantur perniciem, pastor bonus eorum non ferens inquietudinem, ex decreto summi pontificis pepulit a septis et menibus ciuitatis eos duntaxat qui redire nolebant ad ecclesiastice gremium unitatis. Sed ne penam proprie iniquitatis ascriberent seuitie potestatis, ut Scripturarum auctoritas frontes obtereret impudicas,  diem ad disputandum de fide catholica statuunt, synodum episcopus conuocat, ut hereticos superet et confundat, et confusis indicat silentium et imponat. Conuocatis igitur utrimque partibus, exsurgens in medium, et manu silentium indicens, fidem confitetur catholicam et exponit publice pastor bonus.

23. Exponit enim qua ueneratione Deus Pater dicatur, quo sacramento iehsu Christus Dominus noster eius Filius habeatur, qua perfectione sanctus eius Spiritus nominetur, quomodo beata Trinitas unum in substantia, sed et ipsa personaliter est distincta, quis partus uirginis, que uerbi in carne natiuitas, quod sacramentum crucis, que utilitas diuini ad inferos descensus, que resurrectionis gloria et animarum de inferis captiuitas reuocata, quis etiam  ascensus in celum et exspectatio Iudicis affuturi, quid Ecclesia, que aduersus eam conuenticula uanitatis, que peccatorum remissio, que carnis resurrectio, que uita eterna, quis interitus sempiternus. Hec autem omnia diffusius prosequitur sermo eius. Quid plura? Fidem unanimiter catholici confitentur, heretici confunduntur, confusi fugiunt, et ad argumenta nequitie se conuertunt. Dedit ergo certanti uictoriam, qui certandi dederat audaciam, et uincendi fiduciam. Sic ergo Goliam robustum terribilibus armis et ingenti forma munitum pastor Dauid uno lapidis ictu prostrauit, exterorum castra turbauit, Allophylos effugauit. Iam enim septuagesimum primum agebat annum, cum adeptus est triumphum.

[1 1Kb] 24. uulpes Samsonis etsi facies legantur habere  diuersas, habent tamen caudas ad inuicem colligatas . uidentes autem filii damnationis eterne quomodo procedente temporis tractu catholicorum Ecclesia Tornacensis meritis et uirtute floreret, et eidem de die in diem prosperitas arrideret, collegerunt concilium aduersus Eleutherium, quomodo eum dolo tenerent et occiderent, et periret. Dicebant enim: Quid facimus, quia hic homo multa signa facit? Si dimittimus eum sic, probro ducimur, contemnimur, exsufflamur: uenite, occidamus eum, et eo mortuo dilatabitur nomen nostrum. Factum est igitur uerbum  in illis diebus, quod qui audierit, tinniant aures eius. Exierunt in dolo uiri sanguinum et dolosi, et unanimiter impetum fecerunt in ministrum altaris, sanctum pontificem, Christum Domini, ciuem celi. Cetera quis prosequatur siccis oculis? In manibus eorum uasa mortis, latebrose mentis hominibus post anguli latebras occultatis. At pater Eleutherius Christi hostia mox futurus, annorum numeros meritorum titulo iam grandeuus pariter et preclarus  cum [a 1Kb] Athanasio diacono et Andeno fideli discipulo, B. Marie uirginis egrediebatur templum. Et ecce generatio praua atque peruersa, semen Chanaan et non Iuda, uiperarum progenies, sceleste factionis satellites caput illud angelicis reuerendum aspectibus non uerentur profundis uulneribus arare, sulcare et [b 1Kb] uerrere, et faciem  illam ad celestis pulchritudinis figuratam imaginem notis turpibus deformare. Quid parricide nefarii, quid fraudulenti sicarii, uirum egregium de grege catholicorum eximitis, qui per incensam deprecationem allegans paulo ante feruenter obsecrabat in templo pro uobis? Sed illi minutatim ictibus iteratis et plagis impositis cultorem in uinea, pontificem ante ecclesiam, patronum in fundo, pastorem in caulis, patremfamilias in suo predio relinquentes seminecem abierunt, et, ut conformarentur Dominice passioni, discipuli, relicto pastore, fugerunt.

25. Audiens ergo quod factum est Censorinus, in maleficos uehementius excandescit, et eos sublaturus de medio truculentissimo crucis tormento proponit. Publice namque iustitie interest ut crudeli  supplicio deleantur qui nec Deum timent, nec Ecclesie deferunt, nec sanctos diligunt, nec censuram canonum reuerentur. Sed o mira patris et inolita pietas! Dei Filium imitans pro malefactorum salute iudicem deprecatur, qui tandem eius precibus et reuerentia temperatur. O quantus luctus fidelium! quanta precipue lamenta et gemitus egenorum! Lugent promiscui sexus uiri et femine, plangentes commune discrimen omnium, imo et proprium singulorum.



CAPUT u. Extremus S. Eleutherii morbus, mors, miracula.

[2 1Kb] 26. Flebat ergo Rachel filium uteri sui, nec poterat consolari.

Nam quis eam nisi mentis inops in funere nati
 Flere uetet?
In illis precipue cruentis exsequiis, quibus debet et compassionem animus, et irrigationem oculus, et ultionem iudiciaria manus. Defertur pontifex in sanguine suo manibus baiulorum ad domum propriam, in locum, quem supra diximus, oppidanum. Iubet stratum sibi construi cilicinum, et quinque superuiuens hebdomadibus, ut sanctitas eius excellenter emineat, in illo temporis interstitio cecum illuminat, afflictos et affectos uariis egritudinibus plures sanat. Et iam in spiritu prescius mortis sue, cum uicinam  corporis resolutionem attenderet, indicauit adstantibus suum exitum imminere, et eadem hebdomada se de carcere corporeo, de carnis ergastulo migraturum, sicut experientia declarauit per euidens argumentum.

27. uidens ergo quod transiret de hoc mundo ad patrem, cum dilexisset suos, in finem dilexit eos, uerba promens in mortis articulo super mel et fauum predulcia. Monet eos super unitate sectanda, penitentia facienda, castitate diligenda, patientia acquirenda, uanitate seculi contemnenda, et post morum exhortationem subnectit uerbis prolixioribus utilem de Diuinitatis et humanitatis fide sermonem. Mox inter dolores corporis et merores mentis, uelut in quodam meditullio constitutus, gemitus fudit et fletus; et in se quidem corpore patiens, Ecclesie uero  corde compatiens, conuersus ad Dominum fidem suam uerbis ignitis recitat, pro amicis et inimicis Deum obsecrat; Ecclesiam Tornacensem, et eos qui specialiter et deuote tenerent eumdem in memoria Domino recommendat. uidisti, inquit, Domine, agonem meum, nosti desiderium meum: ego enim iam delibor, et uiam uniuerse carnis ingredior: tempus est ut terre commendes, Domine, corpus meum. Sicut ceruus desiderat aquam fontis, uiator finem itineris, seruus remunerationem operis, ita sanctus perfrui conspectibus Saluatoris. Nonne nobis dixisse uidetur hoc uerbo cum tenderetur prolixior eius agonia, desiderio feror, corporea mole retrahor? Hanc sarcinam tempore prolixo portaui, diu super populum mihi creditum uigilaui: uellem ab hac obedientia  liberari, graui nimis indumento, quod gesto, exspoliari, subtiliore uestiri: in te, Domine, confido, te uidere desidero, te requiro, te semper in terris positus colui, cui me tota dilectione deuoui: libera me, Domine Deus meus, qui es in seculorum secula benedictus.

28. Et ecce mox certum exauditionis indicium, per aspectum scilicet et auditum. Fulgor enim magnus apparuit: uox de celo uelut alarum aquile sonuit: Eleutheri, tua est exaudita deprecatio, dignus est enim operarius cibo suo; Trinitatem catholice collaudasti, uiriliter et sollicite decertasti: nunc uero finaliter exauditionis efficaciam reportasti; quod cepisti, perfice serue meus, ne post bonum finem ducatur in irritum. Liber bonus euacuabitur, sed restaurabitur, in ignis incendium iacietur, sed uoluntas  Domini est, ut post hec Ecclesie reueletur. His dictis, uox audita cum claritate uisa disparuit. Sanctus autem in gratiarum actiones mirabiliter mox erupit. Quas qui uidere desiderat, sermones eius, quos propriis locis factos causa uitande prolixitatis omisimus, diligenter legat.

[1 1Kb] 29. Sollicitudine non pigros semper legimus exstitisse sanctos; et, quoniam hereticorum sermo serpit ut cancer, libros et sermones multiplices construxerunt, ne fidei uallum irrumperetur, uel pertinaciter, uel latenter, et ideo per documenta sanctorum  firmum stat fidei fundamentum. Inde est quod beatus pontifex Eleutherius in extremis agens et accersiens Andenum, iubet ut post ipsius patris excessum dilectus filius Romam acceleret, et munimenta fidei, que sanctus confecerat, summo pontifici Bonifacio representet. Et iterum conuersus ad orationis dulcedinem, uidit a sinistris Satanam assistentem. uolebat enim interrumpere sermonem orantis, uel terrore sue presentie conturbare spiritum exeuntis; sed funestus ille furcifer apparebat in irritum ei duntaxat, in quo nichil reperturus erat proprium uel funestum. Quem sanctus obiurgans uerbis, confusum expellit ostenso sancte crucis signaculo. Hinc monemur, fratres, ut, cum extrema debiti finis imminet hora, exercere nos debeat oratio  continua. Si enim ad ignota uel longe posita loca nos in hoc mundo transire disponimus, modo nos proximorum orationibus commendamus, modo nos ipsos in ipso profectionis articulo continua lacrymarum inundatione perfundimus, obsecrantes Deum, ut placidis itinerum congressibus properemus. Et si nos tam studiose manentes adhuc in seculo istud agimus, quanto studiosius in fine talia facere nos debemus?

30. Unde et beatus presul incessanter orabat ad Dominum, recommendans in manus eius spiritum suum: et percepto corporis et sanguinis Dominici sacramento, corona laureatus immarcessibili, cum immenso lumine, cunctis qui aderant uidentibus et gaudentibus, transiit inuitatus ad epulas paradisi. Sic pretiosa margarita quondam ab hominibus conculcata,  nunc thesaurizatur in celis, honoratur ab angelis, fruitur presentia Trinitatis, digna thesauro regio, digna palatio, digna celo: nec amplius ergastulo clauditur, paupertate premitur, exsilio relegatur, sed libere contemplatur. Hic est enim B. Eleutherius, proprius apostolus Tornacensis euangelico ministerio, martyr sanguine proprio. Martyrem enim causa facit et pena: causa fuit in eo martyrii libertas fidei catholice, pena fuit acerbitas passionis illate. Confessorem eum nichilominus reddidit rigor abstinentie, uigor penitentie: uirginem mentis puritas, et carnis integritas, quibus emicuit gratiose, nunc uero floret in patria gloriose.

31. Huius corpus sepulture tradidit gloriosus pontifex Nouiomensis et confessor Christi Medardus, eidem  in Tornacensis populi regimen proxime successurus, et solemnibus procuratis exsequiis, que magis sunt uiuorum solatia, quam subsidia mortuorum, illud uenerabile sancti Spiritus organum de communi consilio in B. Petri Blandiniensis ecclesia est sepultum: ut, qui fidem puer inter infideles tenuit, adolescens eamdem docuit, pro qua ueteranus occubuit, in illius tumularetur ecclesia, cuius fides perseuerabit in seculum illibata.

[2 1Kb] 32. [a 1Kb] uere pretiosa est in conspectu Domini mors sanctorum, sicut in die depositionis confessoris  Christi factum est manifestum. Quedam enim mulier ceca et muta, dum ante altare ducitur, ducta dimittitur, dimissa soporatur, soporata curatur. Soporata siquidem modicum, uisionem uidit, que aurem exterius eidem aperuit, dum reuelauit interius intellectum. Quid plura? Locutionis usum mulier recuperauit et uisum. Apparuit enim mulieri gloriosus pontifex Eleutherius cum Christi martyribus Nicasio et Piato, sanctisque confessoribus Eligio et Amando; qui signum crucis mulieris impressit oculis, et quasi baculum igneum ori eius iniiciens, curauit egritudines patientis. O Christi confessor et martyr, merito uenerabilis Eleutheri, qui gemino gratie priuilegio militantem Ecclesiam illustrasti, fragilitatis nostre defectus oculo respice pietatis: et tui presidio  patronatus, nostros, pater, expone gemitus ante diuine presentiam maiestatis, ut exuti tunice mortalis onere, liberati concupiscentie carnalis inquietudine, tui simus participes brauii et corone, prestante Domino Iesu Christo, cui cum Patre et Spiritu sancto est omnis honor et gloria sine fine. Amen.

[1 1Kb] 33. Regimini Tornacensis Ecclesie uenerabilis Christi confessor et pontifex Eleutherius annis quadraginta quinque legitur prefuisse qui nature soluto debito, celo quoque reddito spiritu, fidelem meruit habere successorem, beatum scilicet Medardum Nouiomensem episcopum, quem, dum adhuc uiueret, debilitate confractus et senio, [a 1Kb] pro consecrandis ecclesiis et ordinibus celebrandis habuerat adiutorem: et sic procedente postmodum prolixioris temporis spatio, prefuit unicus tantum pontifex in Nouiomo  pariter et Tornaco. Annis enim amplius quam sexcentis proprio uiduata pastore legitur ciuitas Tornacensis. Sed benedictus Dei Filius, qui dispendiis compatitur animarum, dispersos colligens, et lapsos erigens secundum modum et ordinem opportunum. Anno siquidem incarnationis Dominice millesimo centesimo quadragesimo sexto, presidente papa Eugenio, patrocinante B. Bernardo, restitutus est proprius episcopus in Tornaco. Tunc enim Anselmus, ecclesie B. Medardi Suessionensis dudum monachus, merito fame et uite conspicuus, cum iam pluribus annis abbatis gessisset officium in ecclesia B. uincentii Laudunensis, Rome [b 1Kb] est in episcopum ab Eugenio consecratus, qui post restitutionem cathedralis regiminis in Tornaco primus dignitatem habuit  infulatus; et sic diuina gestum credimus esse Prouidentia,  quod dignitas cathedre Tornacensis in B. Medardo perdita, per B. Medardi filium fuit Tornacensibus restituta.



CAPUT uI Eleuatio corporis S. Eleutherii, mortuus resuscitatus, egri sanati.

[2 1Kb] 34. Igitur in illius fluentis temporis intercapedine, quo due dicte dieceses leguntur unite, presidebat Heidilo, uir multo preditus preconio, [c 1Kb] uigesimus sextus a B. Eleutherio, cuius tempore grassata legitur Normannica rabies in [d 1Kb] Tornaco. Temporibus autem dicti pontificis, mirificauit amplius Dominus sanctum suum: reuelauit Christi fidelibus confessorem Eleutherium, non sustinens amplius [e 1Kb] occultari tam uenerabilis glebam corporis, tam pretiosum  erarium, tam nobile margaritum, et cuius spiritus iam gloria coronatus fulgebat in celis, eius corpus sepulture traditum, singulari gratia uenustatum iam spirabat in terris. Factum est igitur, ut quedam Tornacensis matrona, nomine Thecla, nobilis genere, morum nobilior dignitate, dum purgatis sensibus cordis et mente quiesceret, et oculis corporis obdormisset, abriperetur in spiritu, et fieret in excessu. uidebatur enim sibi uidere quasi per somnium hominem dealbatum, blandum, amabilem, alacrem et modestum: admonetur secretius ab eodem ut pergat Blandinium, repertura B. Eleutherii reliquias inter corpora sepulta sanctorum. Admonetur nichilominus ut eat ad episcopum Heidilonem, et eidem sibi factam referat uisionem. Que dum differt exsequi quod iubetur,  succedentibus noctibus, eadem sibi uisio tertio presentatur:

Thecla soror, que te suspensam insomnia terrent? Non est insomnium uel somnium phantasticum, quod uidisti, sed magis describendum oraculo, uel uerius limpidissime uisioni.

   Herent infixi pectore uultus
uerbaque, nec placidam membris dat cura quietem.

35. Quod igitur uidit tertio repetitum, factum est ei certitudinis argumentum. Mane facto Thecla consurgens aggreditur profectionem, exsequitur uisionem, reuelat Heidiloni pontifici uisionem, conuocantur presules urbium uicinarum, celebrantur solemnia uotiua missarum, et, oratione fusa feruentius, omnes tam promiscui sexus quam differentis status, cum  timore reuerentie ad locum ueniunt destinatum.  Episcopi uero sarculos habentes in manibus competentes, quasi effodientes thesaurum, gauisi sunt uehementer, cum inuenere sepulcrum: et, eleuato corpore de sarcophago, geminatur letitia tam in populo quam in clero.

36. Thecla uero percipiens reuelationis sue stipendium, orans eadem hora demigrans perrexit ad Dominum, postquam percepit a presule Dominici corporis sacramentum. O felix matrone transitus, non interitus, de quo iocundatur imprimis sanctorum exercitus laurea coronatus. A facie quidem malitie iusta collecta est et rapta, ne malitia forsan intellectum ipsius immutaret.

[1 1Kb] 37. Dum sic iugis solemnitas tenderetur, ecce gaudii materia renouatur. Intrauit enim mulier uidua,  pro defuncto filio desolata. Quem cum misisset in agrum causa custodiendi pecoris, puerum demon impetiit, cuius erat similitudo et species ut leonis, qui de saltu procedens et rugiens, impetens et occidens, illico fugit, et in latebrosa nemora se recepit. Cognita mater misera tristis euentus serie, resoluta muliebri mollitie, gemitibus indulget et lacrymis, et crebris suspiriis intabescit, ut, etsi matrem nescias, matrem agnoscas: manifestat doloris affectum, et in modo dolendi lacrymarum excessum, et sicut Iacob, filium existimans a bestia deuoratum, planctum agebat continuum. Puer unicus non comparebat, et ideo mulier solatium non habebat. uersa est solemnitas in merorem, in compassionem letitia. Clerus et populus internum lacrymis egerebat dolorem, et indultis  paulisper suspiriis, recuperata spei [a 1Kb] fiducia, B. Eleutherium deprecatur, ut eius filius suscitetur. Compatiens clerus et populus, idem flagitabat uotis et precibus. uere secundum sententiam Domini : Impossibile est orationes plurium non exaudiri. Benedictus nempe Dominus, qui post tempestatem tranquillum facit, et post luctum consolationem inducit: nubilo siquidem repulso tristitie, protinus introduxit serenum letitie. Motus est terre locus, in quo puer iacebat exanimis, et subito circumfulsit eum claritas immensa de celis. Resuscitatus est puer, letificata est mulier, magnificatus est in populo gloriosus Christi pontifex et minister, et post eius resurrectionem, qui mortuus fuerat aperire cepit beati pontificis pietatem, et datam eidem a Domino  celitus potestatem. Quid enim illius potentie potest obiici, qui Omnipotentem concordem habet eius per omnia uoluntati? Quid enim mirum si sancti iam in anima Christo conformes effecti pro dispensatione presenti circa res corporales mira faciunt, ipso prestante, cuius gratia iam participes eius diuinitatis existunt?

[2 1Kb] 38. uere propheta magnus in die declarationis sue surgens apparuit, qui filium uidue tam solemniter suscitauit. Nonne iam implebatur in Sancto spiritus Elisei, cum filius suscitatus redditus fuisse legitur Sunamitidi? sicut scriptum est :  Puer mortuus iacebat in lectulo eius, et incubuit Eliseus super puerum, posuitque os suum super os eius, et oculos suos super oculos eius, et manus suas super manus eius, et incuruauit se super eum, et calefacta est caro pueri. Os siquidem blande propitiationis et obsecrationis ad Deum oculos pie miserationis et manus efficacis operationis adhibuit, et sic mortuus resurrexit. Sic etiam sui ducis insignia renouabantur in milite, qui defunctum [b 1Kb] reddidit unicum matri sue. Accepit itaque mulier de resurrectione filium suum. Reuirescit commune gaudium, commendatur sancti patrocinium, comprobatur eius sanctitas, pietas et potestas per indicium multipliciter manifestum. O mira bonitas et stupenda, dum in eadem solemnitate suscitatur iuuenis, moriturque matrona!  Scriptum est enim de Domino : Ego occidam, et ego uiuere faciam: percutiam et sanabo. Sed utrobique pietas, dum iuuenis reuocabatur ad gratiam, matrona uero nobilis et iam Christo sponso nubilis uocabatur ad gloriam.

39. Quid inter hec, fratres, animaduertitis? nisi quod de mortuis fiebat liquidum argumentum, quod ad eius transierat Sanctus consortium qui uite et mortis habet imperium? Aut certe, quia fides resurrectionis propria est catholice religionis, decebat ut fides, quam Sanctus docuerat uerbo, in eius eleuatione confirmaretur exemplo, nam si suscitatus est mortuus, et nos similiter resurgemus. Suscitatio mortuorum resurrectionis est qualecunque uestigium, eo quod utrobique reuocatur ad uitam quod fuerat uita  priuatum. Sed tamen suscitationis et resurrectionis est differentia, cum suscitatus reuocatur ad tempus ut iterum migraturus e uita; in resurrectione uero uita humana perpetuabitur in eternum, uel in gloria uel in pena. Siue hoc aliquis, siue aliud dixerit, certi sumus iuuenem resuscitatum ad Dei gloriam et ad sancti pontificis efficaciam comprobandam. Unde et de Lazaro resuscitando legitur : Infirmitas hec non est ad mortem, sed ut per eam Filius hominis clarificetur. Et si quid eorum que Dominus facere non disponit aliquis sanctorum rogauerit, nullo modo fieri Dominus id permittit. Ex quo plane concluditur ut si quid a Domino sanctorum precibus obtinetur, eorum in celis efficacia declaretur.

[3 1Kb] 40. Sed ecce, dum miraculis que dies sanctus  eleuationis attulit uacabamus, digressionem aliquantulam passi sumus. Nam et fluuius dum per alueum defluit, si ualles concauas ex latere contingit, in eas illico sui impetus cursum diuertit, et in alueum postmodum se refundit. uenatoribus etiam solet contingere ut desistant a bestia, quam sectantur, si forte uiderint aliam ex inopinato statim emergere. Repetat igitur fluuius aluei consuetam uiam, uenator sectatam bestiam, stylus materiam inchoatam. Nemus etiam contra legem in templo Domini plantamus, si tantum uerborum foliis insistamus. Certum est enim quoties in foliis segetis culmi proficiunt, minori plenitudine  spicarum grana turgescunt. Igitur in illa die solemni, quam sumus hactenus prosecuti, Dominus ad sancti pontificis declarationem duobus cecis oculorum restituit uisionem: continuantur gaudia gaudiis, dum succedunt ad inuicem signa signis. Eadem enim die tres paralytici sunt curati, dum redditur ad instrumenta sensuum transitus spiritui animali, et sic membris stupidis et insensibilibus restituitur plenarie sensus et motus. Claudus etiam in uirtute deficiens progressiua, consolidatis plantis et basibus, statim exsiliens ambulabat. Mulier etiam fluxum sanguinis diu passa legitur ipso die sancti confessoris precibus ab egritudine pristina liberata. Hec igitur et huiusmodi, tam ardua, tam insolita, supra spem et facultatem admirantium existentia, manifestant  expresse reuerentiam, que sancto fiebat pontifici, Domino placuisse, qui sic suum declarauit sanctum, ut in necessitatibus existentes portus solatium inuenirent, ad cuius patrocinium fugerent, sicut ad auxilium opportunum.



CAPUT uII. Ope S. Eleutherii Feriolus uinctus soluitur, Libertinus a morte suscitatur.

[1 1Kb] 41. Crebrescebant de die in diem Christi magnalia, fulgebant luce clarius miracula per Sancti merita, concurrebat ad Blandinium cateruatim frequentia populorum. Odor bonus occultari non poterat, sed de gente in gentem pertransiens, de regno ad populum alterum exhalabat. In odorem enim unguentorum Sancti Tornacense territorium uisitabant  alienigene peregrini. Secundo igitur eleuationis ipsius anno, sacerdos quidam, nomine Feriolus, a uienna Tornacum uenerat peregrinus. Qui cum esset inunctus oleo pietatis et profusus exterius ad opera caritatis erga misero misericorditer se agebat, super quem perituri benedictio ueniebat. Erat autem in diebus illis Libertinus quidam tribunus populi Tornacensis. Hic hominem quemdam, pene mortis addictum, stipatus populi multitudine, pertrahebat miserabiliter ad tormentum. Intuens eum Feriolus, et patienti compassus, deuote tribunum obsecrat ut damnato misericorditer condescendat. Ille uero monitis acrior precibusque insolentior est effectus, et offensionem animi loquebatur sine causa et titulo: uultus irrationabiliter inflammatus; os enim turbidum,  corpus trepidum, truces oculi, spuma candescens, facies feruescens, clamor immanis, nec parcens opprobriis, satis indicare poterant passionem cordis irati, et conuersus ad satellites: Ite, inquit, et arripite sacerdotem hunc sacrilegum, et uinctum catenis ad patibuli ducite cruciatum. uere secundum iudicem populi et minister eius. Unde et dum superbiret impius, pauper iniuste duris est compedibus obligatus. Semper uirtus est contraria uitiosis, sacrilegis exosa sanctitas, corruptis integritas, luxuriosis frugalitas, crudelibus dura misericordia; sed et impiis pietas non ferenda. Sic iudicant impii sedentes in loco iudicii,  sic innocentia destruitur, ubi tyrannizans seuitia debacchatur.

[2 1Kb] 42. Non obliuiscitur misereri Deus, sed iustum in tribulatione liberat, cum probatur per patientiam eius uirtus. Nec conturbat iustum, quidquid eidem acciderit, sed imminente tentationis articulo se ad Dominum in oratione conuertit. Unde Feriolus mortis exspectans sententiam, dum ante Blandiniensem transiret Ecclesiam, ubi congregatus erat clerus et populus ad sancti confessoris Eleutherii memoriam celebrandam, ad orationem conuertitur, et Christi confessorem toto cordis affectu suscitans deuotissime deprecatur, et commemorans martyrii brauium, confessoris titulum, uirginitatis preconium illibatum, postulat auxilium opportunum. O sancte, inquit, presul  Eleutheri, si uera sunt que de tuis audiui meritis, oppresso subueni; uinctum libera per tue pietatis mysterium. His dictis, de satellitum manibus liber euadit, et ad ecclesiam concito gradu pergit: et dum staret ante sepulcrum beati confessoris in ecclesia, uincula, quibus tenebatur adstrictus, repentino motu soluta sunt, et catena diuisa.

43. Tunc pestes Erebi, sceleris contagia, monstra
Inferni, ciues Plutonis, mortis alumni,
Tartareum chaos egressi, funduntur in orbem,
Concilium deforme mouent, glomerantur in unum
Qui nec Deo gloriam, nec loco reuerentiam, nec misero misericordiam, nec innocenti iustitiam exhibentes, et qui in sordibus fuerant amplius sordescentes, proh nefas! catenam iterato collo eius iniiciunt, manus uinciunt, ut abscedat a septis ecclesie, flagellis  et minis concitant et propellunt.

Quid tale immanes unquam gessisse feruntur
uel Sinon Punica pinu uel rupe profunda
Scyron, uel Phalaris tauro, uel carcere Sylla?
Omnes sanguinem sitiunt innocentem, omnes unanimiter pari uoto configere crucis patibulo sanctum Domini sacerdotem.

Quis furor o ciues, que tanta licentia ferri?

Stans autem ante sepulcrum beati confessoris Feriolus inter timoris et fiducie terminos constitutus, sancti preconia replicat, replicans obsecrat, obsecrans impetrat, impetrans liber exsultat, et ex intimis Domino sabbatizat. Positus igitur inter hostium cuneos timens et tremens, ad celum eleuans oculos, confessorem Domini deprecatur, ut humilitatis eius oratio non spernatur. O gloriose, inquit, pontifex  Christi Eleutheri, tu Blandam tribuni filiam, diuino beneplacito tuo merito suscitasti; patrem uirginis, et populum Tornacensem iugo fidei catholice submisisti. Per te mulieris uidue filius legitur mirifice suscitatus: te ceci, te muti mirificant, tua miraculorum opera Deum laudant. Tuam, pater, inuoco pietatem, ut tuam iterum manum mihi sentiam adiutricem. Mirum uisu: repente catena soluitur, soluta frangitur, fracta prosilit, prosiliens tribunum in media facie percutit, et percussum occidit.

Diuerso interea miscentur menia luctu.

[3 1Kb] 44. Sed uxor tribuni precipue fortuito cruciatur  euentu, cuius solertia corpus exstincti defertur Blandinium: statuitur ante sepulcrum beatissimi confessoris, triste piaculum suis, turpe spectaculum alienis. S. Eleutherium humiliter obsecrant, et pro suscitatione mortui deuotis orationibus excitant et inuitant. Sed Sancti caritas nunquam excidit, quia iam Deo coniunctus, etsi fragilitatis [a 1Kb] symptomata, caritatis uiscera non abiecit. Nam in quemdam diuinum mutatus affectum, quid posset sapere, quid elargiri miseris, nisi pium? Nam si Deus caritas est, quanto quis Deo propius coniungitur, tanto caritate plenior comprobatur. Cum igitur una pro tribuno flentes implorarent misericordiam confessoris, fulsit immensa claritas ex supernis, et uox insuper est audita de celis. Orate, inquit, presbyterum, ut oret pro Libertino Dominum Iesum Christum. Assistentes  neminem quidem uiderunt, uocem tamen nichilominus audierunt. Instantes igitur orationi, crebrius reliquias confessoris Feriolus super defuncti corpus imposuit, et post horam undecimam, qui mortuus fuerat, resurrexit.

45. Conticuere omnes intentique ora tenebant, cum ea que mortuus uiderat audiebant. Referebat eis occursus demonum, diuersitatem penarum, que non solum iuxta uerbum prophet cum, sed et iuxta uersum peticum sensum excedebant humanum. Unde Mantuanus ille petarum egregius ait :

Non mihi si lingue centum sint, oraque centum,
Ferrea uox, omnes scelerum comprendere formas,
Omnia penarum percurrere nomina possim.
Referebat frequenter idem tribunus anime sue tristem  exitum, et formidabilem, et cateruam demonum attentius exspectantem. Qui cum in occursum properassent pauentis anime, prohibiti sunt tam ab archangelo Michele, quam ab Eleutherio confessore. Sic ergo demones sunt frustrati, quia missa est anima corpus reuisere proprium et reuerti.

46. Solebat etiam idem Libertinus tribunus inter cetera recitare, quod gloriosi confessoris notitia multorum spatiis temporum uelut oblitterata fieret et deleta; sed in nouissimis temporibus, cum mundus ad senectam uergeret, in nouam adolescentiam memoria refloreret. Quod iam nostris pro parte temporibus impletum cernimus et dolemus. Quin imo, si digna uox est beneficium capientem obligatum ad antidora se quelibet profiteri, etsi nichil dignum confessori  Christi possimus retribuere, qui ciuitatem Tornacensem et eius confinia solidauit in fide, tamen in copiosis actionibus gratiarum debemus eius memoriam in cordium nostrorum penetralibus sigillare. Quod si non fecerimus, uereor ne uel indeuotionis statuam, uel ingratitudinis simulacrum adoremus. Infausta hec prodigiorum soboles, quarum prima informis, secunda infamis, utraque sine laude, neutra est sine sorde. Indeuotionis enim obscuritas, et ingratitudinis obscenitas beneficia preterita sepeliunt, presentia corrumpunt, futura repellunt. Harum factum est incuria, ut non fuerit in honore debito  multo tempore Sanctus in patria sua.

47. Libertinus autem tribunus tandem soluto nature debito in sancta confessione, in fide catholica, in spe communi, in caritate non ficta, in manu Domini spiritum commendauit, et cum Censorino Cesare tribuno Scandiniensi in B. Marie uirginis ecclesia requiescit: et ut cesset omne figmentum, euanescat humanum commentum, catena, de qua supra dictum est, uiennam delata est in rei mirabilis et memorabilis efficax argumentum.



CAPUT uIII. Translatio corporis S. Eleutherii in urbem Tornacensem.

[1 1Kb] 48. Factum est in diebus illis miraculum nulla temporis antiquitate delendum. Clarescebant magis et magis merita confessoris, laudabantur in eo magnalia  Creatoris. Ciues igitur Tornacenses, sancti corporis absentiam amplius non ferentes, Blandinium properant, ecclesiam intrant, reliquias sanctas inueniunt, inuentas accipiunt, acceptas deferunt, ut in ecclesia B. Marie uirginis eas exponant magnificentius et recondant. Sic enim de diuina Iustitia credimus ordinatum, ut qui persecutione grassante latuerat apud Blandinium, ibidem acciperet quasi latentem sepulture locum. Et qui postmodum pontificatus sollicitudinem administrauerat in propatulo, clarescentibus eius meritis collocaretur clarius in Tor [.....] Ciues ergo predicti, sancti corporis secum ferentes reliquias, reuertebantur ad urbem cum letitia, sicut exsultare uictores sunt soliti capta preda.

49. Intuentes autem habitatores illius territorii  Tornacenses reliquias cum uiolentia deferentes,

   ipsi in certamina pugne
Succedunt, animasque in aperta pericula mittunt.
Intendunt acres arcus amentaque torquent.
Sternitur ecce solum telis, pugna aspera surgit.
Ergo sagitta uolat prenuntia mortis, et hostem
Impetuosa petit: quam totis uiribus actam,
Motu reflexo reuersam in se cum uulnere cepit, qui sagittam emisit.

Confixi propriis telis turbantur agrestes:
Pigritat affixus uagine mucro, nec extra
De facili prodit longo torpore quiescens,
Denegat officium uario delirus in ictu.
Mira res. Quidam insectantium uulnerati, quidam etiam cecitate percussi, quidam autem in uia semianimes sunt relicti. Et quia nullus ciuium uulnus excepit, Deo gratiarum actiones exsoluunt, et sic ad propria reuertentes.

 Letitiaque fremunt, animosque ad sidera tollunt.

50. Et ita cum totius gaudio ciuitatis in ecclesia Dei genitricis Marie collocatum est corpus gloriosissimi confessoris. Occurrebant Sancti reliquiis paralysi laborantes; uociferabantur in platea sedentes, qui reliquiarum attactu uiginti quinque numero con secuti sunt plenarie sanitates. Porrigebantur miracula de die in diem Sancti meritis. Unde et illis diebus ceci septem consecuti sunt beneficium uisionis, prestante Domino Iesu Christo, qui cum Patre et Spiritu sancto uiuit et regnat in secula seculorum. Amen.
[Figure: [Picture] 87Kb]




SERMONES S. ELEUTHERII. *



SERMO, SEU CONFESSIO DE SS. TRINITATE.


Dilectissimi, Dominum omnium Christum Iesum confitentes, sanctamque Trinitatem unitate uenerantes, ipsi soli subiecti estote, Deum immortalem timete, cui est honor in secula sempiterna. Trinitas sancta Deus, unus Deus siquidem Pater uerbi uiuentis, perfectus perfecti genitor est, qui neque ab aliquo initium habuit, neque in aliquo finem continebit. Qui enim ratione Pater ingenitus filii unigeniti ab alio esse haberet, qui et erat, et est. Unicus autem Filius Dei ex uno Patre Deo nasci uoluit, qui est sapientia Patris, per quem omnia creata sunt que existunt, que florent, que floruerunt: que nascentur, que peribunt. Filius uerus de Patre uero, eternus de eterno, immortalis de immortali, incorruptibilis de incorruptibili, inuisibilis de inuisibili, et unus Spiritus  sanctus, in quo permanet perfecta uita credentium, in quo sanctitas et sanctitatis fons et ministrator uere edificationis: per quem Deus in omnes credentes et super omnes, et Filius, qui per omnes. Quamuis uero Pater a nullo esse habeat, Filiusque ab ipso oriri obtineat, et Spiritus sanctus ab utroque procedat, non tamen hi tres dii sunt, sed unus et uerus  Deus, cuius Trinitas in personis ueneranda est, unitas in substantia adoranda est. Trinitas perfecta gloria, regnum sempiternum, regnum perenne et indiuiduum. Nunquam enim defuit filius Patri, aut filio Spiritus. S. Pater equalis Filio unigenito: Filius par Patri ingenito secundum potentiam diuinitatis: minor autem in susceptione nostre humanitatis Spiritus quoque sanctus non minor Patre et Filio, sed ceternus consolator merentium, fortitudo fragilium, septiformis, sempiternus et gratie largitor subtillimus. Filius uerus uera imago paterne lucis, et uerus splendor interne claritatis, uolens omnes homines ad agnitionem sui nominis peruenire, propter salutem eorum et peccatorum ablutionem de celestibus ad terrena descendit. Incarnatus est, homo factus est, passus est, deinde factus  obediens usque ad mortem. De cuius obedientia Paulus apostolus attestatur, dicens: Cum esset Filius Dei didicit ex his que passus est obedientiam: et consummatus factus est omnibus obtemperantibus sibi causa salutis eterne, appellatus pontifex a Deo secundum ordinem Melchisedech. Idem etiam Christus die tertia a mortuis resurrexit, deinde in celos, unde  descenderat, ascendit, et captiuitatem nostram admirabili uirtute sua duxit captiuam. Omnes igitur catholice fidei seruientes credant illum inde uenturum, et mortuos et uiuos iudicaturum. Illos autem qui Christum conuertibilem uel commutabilem asserunt sancta et catholica anathematizare debet Ecclesia. Igitur homo factus, id est carnem de sancta uirgine Maria suscipiens, quamuis factus sit in assumptione carnis et sanguinis, tamen id quod erat, Deus natura scilicet et ueritate persistens. Nec carnem dicite in deitatis naturam esse conuersam; nec in substantiam carnis inseparabilem Dei uerbi essentiam commutatam. Inseparabilis enim, et incommutabilis, et inconuertibilis est, idemque secundum Scripturas permanet Dominus omnipotens, qui est benedictus in seculorum secula.  Non potest esse maior, non potest esse minor; non magnitudine terminari, non tempore comprehendi. Quod enim celeste est, uel diuinum, est sine quantitate, et sine mole cognoscitur: neque ullis terminis continetur. uerbum Dei secundum subsistentiam confitemini, unum adorate Filium et Dominum nostrum Iesum Christum, non determinate, nec seorsum ponite Deum et hominem, uelut inuicem sibi dignitatis et auctoritatis unitate coniunctum; nec Christum specialiter nominate Deum uerbum, quod ex Deo est, nec alium similiter Christum specialiter qui de muliere natus est. Unum autem tantum Christum Dei Patris uerbum cum propria carne cognoscite, ueneremini, adorate. Unus enim est Christus Filius et Deus, non uelut quelibet coniunctio habeatur in  unitate dignitatis et auctoritatis hominis ac Dei. Nunquidnam potest natura unire sola dignitatis equalitas? absit. Pastor etenim dominici gregis Petrus, et uirgo electus Ioannes euangelista et apostolus, ad alterutrum equalis sunt dignitatis: propter quod Christi discipuli et ueritatis testes idonei uocantur. Horum tamen uterque non unus est. uos ergo, filioli mei karissimi, neque Deum aut Dominum, Christi uerbum, Dei Patris asserite; ne iterum apertius in duos diuidatis unum Christum et Dominum, et in sacrilegii crimen incidatis. Deum illi seipsum facientes et Dominum. Unitus quidem, sicuti diximus, Deus uerbum carni secundum subsistentiam. Deus quidem est omnium dominator, uniuersitatis creator omnium, et pretiosissimo sanguine suo redemptor hominum.  Euidenter autem denegat unitatem, qui diuidit in duos Christos eum qui unus est: ille apostata est, et uere infelix, uere perpetuo cruciatui subiiciendus. Illi diabolus et angeli eius in rapinam consurgunt, illi maligni spiritus in receptionem anime occurrunt: tormenta illi innumerabilia preparantur, et mala, que in uita sua egerat, oculis eius proponuntur. Igitur, ne in hec terribilia loca deueniatis, confitemini quod unus intelligatur iehsu Christus Filius Dei unigenitus, una seruitute cum propria carne uenerandus. Confitemini pura mente, laudate perfecto corde, glorificate benigno ore, qui ex Deo Patre natus est Filius unigenitus Deus. Quamuis iuxta naturam suam expers passionis exstiterit, pro nobis tamen secundum.  Scripturas carne perpessus est; et erat in crucifixo corpore proprie carnis impassibiliter ad se referens passionem. Gratia autem Dei pro omnibus hominibus mortem gustauit, tradens etiam proprium corpus, quamuis naturaliter ipse sit uita et resurrectio mortuorum. Nam ut mortem ineffabili potentia, et admirabili uirtute sua, et inestimabili magnificentia proculcaret, et prius in carne sua primogenitus ex mortuis fieret, et primitie dormientium, uiamque faceret humane nature ad incorruptionis recursum, gratia Dei pro omnibus, ut dictum est mortem gustauit, et tertia die resurgens seuissimas fauces inferni exspoliauit. Et ideo, licet dicatur quod per hominem facta est resurrectio mortuorum, tamen intelligere debetis hominem factum, uerbum quod ex Deo est, et per  eum mortis imperium esse destructum. Ut autem Scriptura attestatur, ueniet nouissimis temporibus unus Filius et Dominus in gloria Patris, ut iudicet orbem in equitate. Necessarium quoque est ut credatis incarnationem Domini nostri Iesu Christi, natiuitatem, circumcisionem, apparitionem, Euangelia, passionem, mortem, resurrectionem, et in celos ascensionem. Hec est enim fides recta. Sed quoniam Deum carne unitum iuxta subsistentiam uirgo concepit, uirgo peperit, idcirco eam Christi genitricem profiteamini: non quod uerbi natura existendi principium de carne sortita sit. Erat enim in principio uerbum, et uerbum erat apud Deum, et Deus erat uerbum: et ipse est conditor seculorum, Pater uniuersitatis. Tres quidem sunt qui testimonium dant in celo, Pater, uerbum  et Spiritus sanctus: hi tres unum sunt. Igitur omnium creatorem unum in substantia, Trinitatem in personis confitemini, ut ad celestia gaudia peruenire mereamini, ubi florent merita sanctorum, quorum gaudium et exsultatio non desinet usque in sempiternum, regnante Domino nostro Iesu Christo, cum Patre ceterno, cooperante gratia Spiritus sancti, cui sit laus, imperium, per omnia secula seculorum. Amen.





TRANSITUS S. ELEUTHERII EPISCOPI.

In illis temporibus dum beatus Eleutherius Tornacensis Ecclesie pontifex preesset secundus, litigatio magna inter Tornacenses clericos exorta est. Quidam enim heretici quasdam proprie hereseos nouitates proferebant, et predicationem ueritatis destruere conabantur, audentes mysterium diuine dispensationis  corrumpere, et negantes paranymphum celestem partum uirginis nuntiasse. Alii autem heretici confusionem inducentes, et unam carnis et deitatis naturam esse male componentes, diuulgabant tali confusione diuinam naturam unigeniti passibilem, et purum hominem esse qui de beatissima uirgine Maria natus est, impudenter asserebant. Alii uero Spiritui sancto aduersabantur. Alii autem Deo deuoti et seruientes, credebant ueritati, non obedientes falsitati. Tanta autem litigatio inter illos erat, ut etiam heretici catholicos Ecclesie Tornacensis filios inuaderent, et in fluuio qui dicitur Scalda multos obtruncatos submergerent. Eodem tempore beatus Tornacensis Ecclesie antistes Romam ierat, et secum caput  Marie Aegyptiace asportauerat. Ipsum enim ab Ecclesia Romana beati Petri apostoli occulte accepit, et in Ecclesia Christi genitricis Marie detulit. Hoc modo igitur uir Dei a Roma regressus cum magna exsultatione uniuersi populi suscipitur. Exsultant clerici, et dalmaticis induti, beato pastori suo obuiam procedunt, sed ex improuiso gaudium omnium geminatur. Ipse enim pontifex reliquias beate Marie, que tot et tanta mala sustinuit, afferebat. Cum autem Neruiam portam intraret in eodem loco miraculum magnum a Deo manifestatum est. Occurrentibus enim populis gaudentibus, similiter clericorum agminibus, palliatus, beatus antistes conscendens montem, qui dicebatur Mons thesauri absconditi; nunc autem dicitur Mons S. Andree, reliquias sancte Marie Aegyptiace,  et Humerum beati Stephani protomartyris omni populo ostendit. Subito autem circa reliquias capitis sancte Marie quedam claritas de celo adueniens apparuit: que etiam ab omnibus uisa est, donec intraret ecclesiam Christi genitricis. Super Humerum autem beati Stephani, lucidior claritas in modum circuli quasi argentei uisa est Cum uero ecclesiam totius populi uallatus caterua intraret, quatuor uiri, due mulieres magna infirmitate periclitabantur, que uocatur ignis gehenne Tunc uir Dei pietate motus, caput ante mulieres, humerum autem ante uiros posuit, dicens: Oremus omnes. Procumbentibus autem et orantibus illis ait: Sancte Stephane protomartyr, succurre his hominibus: Sancta Maria miserere huius feminei sexus. Non enim profecto  surgemus ab oratione, donec sani efficientur. Ad hanc uocem omnes liberati sunt. Caro autem, quam in ipsa infirmitate perdiderant, restituta est in ipsa hora. Mutus quoque assistens locutus est, dicens: Ecce reliquie beati Stephani et sancte Marie. Tunc omnes obstupefacti admirabantur. Illis temporibus reliquie sanctorum nec in auro uel argento ponebantur. Hec acta sunt nonis Octobris. Beatus siquidem Eleutherius iam Tornacensem Ecclesiam triginta annis et uno rexerat, Blandinensem uero nouem. Qui audiens filios Ecclesie perturbatos indoluit. Deinde auctoritate Romani pape decreuit, quatenus omnes heretici ab ipsa ciuitate eiicerentur, ut Christum Dei Patris Filium unanimiter confiterentur. Igitur a presule coacti, diem competentem elegerunt, in qua synodum  suam antistes Christi Eleutherius conuocaret. Aduenit dies in quo synodus conuocata erat, aduenerunt etiam filii catholici, hereticorum sectam confundentes, adfuerunt et nonnulli hereticorum illis contradicentes. Exsurgens autem sanctus uir Dei Eleutherius, et manu faciens silentium ait: Omnes Dominum Patrem et Filium eius, cum Spiritu sancto confitentes audite.



SERMO DE TRINITATE.

Credite in unum Deum, Patrem omnipotentem, et in Filium eius unicum Dominum nostrum Iesum Christum, qui ex Deo Patre natus est Filius unigenitus, immensus de immenso, immortalis de immortali, inuisibilis de inuisibili, sempiternus de sempiterno,  per quem et cum quo omnia que continentur in celo, uel in terra, aut in mari fecit Pater. Hortor ergo uos, dilectissimi, credite Dominum nostrum Iesum Christum propter salutem hominum et seculi liberationem de celis descendisse, incarnatum, et hominem esse passum sub Pilato preside. Preterea die tertia a mortuis resurrexisse, et iterum in celos, unde descenderat, ascendisse. Hec decreta, filii mei karissimi, tenere et obseruare debetis. His uos deuote oportet obtemperare, si gaudia uultis promereri celestia. His dogmatibus et decretis antiquorum Patrum obedite, considerantes et lucidissime intuentes quid sit incarnatum esse, et hominem factum Dei uerbum. uos enim asserere non debetis, quod natura Dei immutata sit, sed magis quod copulauerit  sibi anima rationabili carnem animatam, Christusque Dei Filius irreprehensibiliter, ineffabiliter, substantialiter homo factus sit, et filius hominis etiam sit appellatus. Itaque Christus iehsu qui ante omnia secula ex eterno Patre natus est, etiam ex muliere, id est beata uirgine Maria carnaliter procreatus est, non quod celestis ipsius natura de sancta uirgine sumpserit exordium, nec propter seipsam necesse habuit nasci secundo, post illam gloriosam natiuitatem quam habuit ex Patre. Non enim est competens, sed magis stultum affirmare quod iehsu Christus Dominus noster, qui ante omnia secula est ceternus Patri, post generationem Patris alterius indiguerit, ut per illam quam in uirgine assumpsit, esse inciperet. Sancta autem catholica uniuersalis Ecclesia affirmet  et credat, quod propter salutem hominum et peccatorum ablutionem sibi naturam copulauerit humanam; et processerit ex utero uirginali, utero impolluto, sed ab angelis dignissime celestibus conseruato. Ideo asserunt illum catholici Patres, et nos auctoritate maiorum carnaliter esse natum. Qui benignus et misericors omnes uolens ad semitam deitatis conuertere, ex ipso uirginali et incontaminato utero, ut supra dictum est, secum coniunxit carnem, et generationem sustinuit carnalem, sue carnis suam faciens natiuitatem. Deinde credite ipsum crucifixum esse, et tertia die a mortuis resurrexisse: non quia Deus uerbum in sua natura sub Pilato preside sit colaphis cesus, deinde patibulo crucis affixus, aut quia pro nobis transfixiones lancee atque clauorum, et tanta  uulnera sustinuerit , sed quia corpus illud, quod proprium factum est ipsius hec pro nobis sustinuit. Hec omnia idcirco dicitur pro omnibus hominibus ad peccatorum redemptionem passus esse. In eo etenim corpore quod patiebatur, inerat Deus, qui nullo modo pati poterat. Similiter mortem ipsius intelligere debetis. Naturaliter enim incorruptibile est et immortale uiuificans Dei uerbum. Sed quoniam gratia Dei, proprium corpus ipsius, iuxta sententiam doctoris gentium Pauli, mortem gustauit, ideo dicitur Deus pro nobis mortem esse passus, non quia mortem ipse expertus fuisset, quantum ad naturam ipsius pertinet , sed quod, ut superius diximus, uera caro ipsius mortem gustauerit. Ita carne ipsius resurgente iterum resurrectionem asserite, non quia in corruptionem cecidit, sed quod eiusdem corpus surrexit. Itaque, dilectissimi, deprecor fraternitatem uestram quatenus Deum uerum, et Filium eius Iesum Christum Dominum nostrum deuote ueneremini, adorate benigno corde, laudate pura mente, confitemini lacrymosis suspiriis, non sicut hominem eum uerbo glorificantes, ne inducatis quamdam speciem diuisionis, sed unum et eumdem honorate: quia non est corpus suum  a uerbo alienum. Nec etiam debetis contestari, quasi assidentibus duobus filiis, sed uno cum carne per unitatem. Preterea fides uestra credere debet quod Christus  Dominus noster mediator Dei et hominum factus est, et reconciliator ad pacem Deo Patri pro nobis, offerens se in odorem suauitatis. Ideo enim dicebat per prophetam: Sacrificium et oblationem noluisti; holocausta pro peccato non tibi placuerunt, corpus autem perfecisti mihi. In capite scriptum est de me, ut facerem uoluntatem tuam, Deus. Proprium enim corpus non pro se ipso obtulit, sed pro nobis in odorem suauitatis. Fratres mei, quis uestrum ultra dubitet, agnum uerum et immaculatum pro salute humani generis immolatum, et ab impiis Iudeis crucifixum? Ipse est, qui nos per admirabilem uirtutem et ineffabilem potentiam diuinitatis sue redemit, rebellesque et superbos Iudeos deuicit, et claustra gehenne exspoliauit, educens de uinculis captiuatos, emittens de  tenebrarum locis carceratos, clamantes et dicentes: O triumphator bone seculi, o pie debellator diabolice fraudis, te nostra, clementissime Iesu, in his tormentorum penis exspectabant lamenta, te, misericors Christe, flebilium in caliginosis locis conclamabant suspiria. Ecce aduenisti quem ab antiquis temporibus exspectauimus. Libera nos quem in terra positi olim deuote coluimus. Ipse est qui post destructionem diaboli, et liberationem sanctorum de tenebris clamantium die tertia resurrexit, et ascendens in regnum celeste sedet ad dextram Dei Patris. Ipse est Filius Marie, que uirgo de Spiritu sancto concepit, que in uirginitate illibata Deum et hominem peperit, que etiam post partum uirgo et Mater Saluatoris permansit. Qui se, ut supra dictum est, hostiam immaculatam,  hostiam Deo Patri placentem obtulit. Si quis autem dixerit, quia tam pro se ipso, quam pro nobis sacrificium se Deo obtulerit, non extremum effugiet supplicium, sed penas in interitu cum impiis dabit eternas. De Spiritu quoque sancto, cum discipulis suis diceret: Ille me clarificabit, hoc, filii, sentiemes unum Christum et Filium, non uelut alterius gloria egentem, confitemini gloriam a Spiritu sancto consecutum: quia eiusdem Spiritus me superior, me melior ipso est. Licet uero in substantia sua Spiritus eius sit, et intelligatur in persona proprietas, secundum id quod Spiritus eius est, et Filius, tamen ab illo non est alienus. Appellatus enim est Spiritus ueritatis, et ueritas Christus est. Igitur a Filio similiter, sicut a Patre  Spiritus sanctus procedit. Spiritus enim sanctus miracula per manus sanctorum apostolorum faciens, Deum glorificabat Iesum Christum, postquam per gloriosam resurrectionem suam in celum  ascendit: ideo a nobis et nonnullis catholicis uiris Christus creditur Deus natura existens, per Spiritum suum uirtutes et gloriosa miracula gentibus per uniuersum orbem dispersis demonstrans. Inde dicebat Dominus noster iehsu Christus, quia de meo accipiet, et annuntiabit uobis. Sed nequaquam idem Spiritus sanctus alterius participatione potens aut sapiens dicitur, quia perfectus est per omnia et in omnibus, et nullo penitus indigens bono. Nam paterne uirtutis et sapientie celestis, id est Filii, Spiritus sanctus creditur,  et idcirco ipsa re et uirtute subsistente uirtus et sapientia comprobatur. Dilectissimi fratres, hec est fides recta, et omnibus catholicis uiris tenenda, quam nisi quisque firmiter et recte crediderit, non poterit a consortio diaboli liberari. Unum in substantia, trinum in personis confiteamini, ut ad celeste regnum peruenire et eternis bonis perenniter gaudere mereamini; ubi gaudent angeli, letantur apostoli, exsultat martyrum turba gloriosa, plaudit confessorum et uirginum caterua, quos Redemptor mundi perenni laurea coronat, qui uiuit et regnat Deus, omnipotens, inuisibilis, eternus, incorruptibilis, cui est honor, laus, decus et imperium, potestas indeficiens, maiestas immarcescibilis, gloria perpes et uirtus ineffabilis cum Patre et Spiritu sancto per infinita secula  seculorum. Amen.

Si quis autem his decretis contradixerit a Patre, et Filio, et Spiritu sancto, anathema sit. His dictis beatus pontifex Eleutherus sedit. Catholici autem uiri qui ad sanctam synodum conuocati erant, uocem cum gaudio leuantes glorificabant Deum, dicentes: Trinitatem in unitate ueneramur et colimus, unitatem in substantia profitemur, et deuote adoramus, econtra confundantur heretici, deinde a sacra synodo recedunt confusi. Synodo autem ad propria reuertente, sanctus similiter Eleutherius ad aulam suam, que in oppidano loco continebatur, cum catholicis uiris iam septuaginta et uno existens anno regressus est. Interea per quinque annos Tornacensis Ecclesia, quibus sacerdos superuixit inuictissimus,  a catholicis uiris sublimatur. Interim autem hereticorum pars confunditur. Quid facerent? Consilium inierunt, quid de illo fieret exquisierunt, et dicebant: Si ita preualuerit apud nos, uita nostra contemnetur; si autem preualuerimus, uictoriam laudis adepti erimus. Sic illis in una dierum colloquentibus, ecce beatus pontifex, cum Athanasio diacono et Audeno fideli discipulo ab ecclesia beate Marie Tornacensis egrediebatur; quem uidentes heretici post angulum occultati  dicebant: Ecce destructor legis nostre, uenite occidamus eum. Igitur fustibus arrectis duriter ceciderunt eum, et relicto semiuiuo ante ecclesiam, plagis impositis occulte abierunt. Discipuli similiter, relicto pastore  suo, fugerunt. Quod audiens Censorinus Cesar, omnes patibulo crucis affixisset, nisi oratio uiri Dei preualuisset: fit per urbem tumultus populi, clamant iuuenes, lugent matrone, et uirgines cinere asperguntur, senes presulem semiuiuum uidere certantes, ipse autem exanimis iacebat, et a sancto eiusdem capite, et ut ab utroque latere sanguis emanabat. Tunc a ciuibus urbis parato, ut ipse rogauerat, stratu cilicino, intra domum suam delatus est: qui quinque postea uiuens per hebdomadas, in ipsa infirmitate cecum illuminauit, et nonnullos infirmos curauit. Igitur finis dierum beatissimi Eleutherii appropiauit, fratres suos et uere religionis cultores aduocauit, et palam corpus et sanguinem Christi percepit, se eadem hebdomada e carcere corporeo transmigraturum predixit.  Quid facerent? Patrem suum celestia desiderare uidebant, ipsumque iam deserere Christianos deflebant, quos blande allocutus ipse ait: Finem uniuerse carnis ingressurus, a Domino promissa mihi gaudia eterna percepturus, hortor uos, karissimi, odia fugite, concordiam seminate, schismata dissipate, uirtutem exsequamini, mala temporanea pro iudice uestro patiamini, quatenus dignum penitentie fructum Christo exhibere mereamini. Omnis etenim homo fenum, caro autem eius ut stipula agri. In matutino uirens florescit, in uespere arida labitur et uilescit. Patientes estote, casti permanete, Dominum timete, in omnibus bonis perseuerate. Audistis enim Dauid dicentem: Homo uanitati similis factus est. Itaque puluis sumus, in iudicio resurgemus ante tribunal Christi, teste Scriptura,  omnes astabimus. His dictis, tanta claritas oppidanum locum, in quo natus erat, affulsit, ut omnes qui ad exsequias tanti Patris uenerant facti quasi in excessu mentis spiritum eius ab angelo eleuari in nube uiderent, et cum claritate nubis celos penetrare, et claritatem cum ipso uolantem, nullatenus apparere. Sic unda sacri sanguinis perfusa uerus martyr et confessor in pace abiit. Pridie kalendas Iulii.

Hec acta sunt ab hereticis septimo calendarum Iunii et in ipso anno beatus Eleutherius obdormiuit in pace, regnante Domino nostro Iesu Christo, cui est honor et potestas per omnia secula seculorum. Amen.



SERMO DE INCARNATIONE DOMINI.

 Paterna auctoritas fraternam caritatem cohortatur ut credat, et ut a malis cesset clementer expostulat. Clamamus, nemo mortalis obaudit. Christum inuocamus, Christus celestis exaudit. uerumtamen infideles fideliter audiant, insipientes sapienter intelligant. Credimus Deum Patrem omnipotentem, uisibilium et inuisibilium creatorem. Adoramus Christum perfectum perfecti filium. ueneramur Paraclitum ab utroque procedentem Spiritum. Quemadmodum Pater absque initio est, sic etiam Filius, cuius Pater Deus est, sine principio permanet. Unigenitus eum ab ingenito descendens, semper Deus fuit, qui semper filius, cuius Patrem Deum esse confitemur, permansit. Antequam mundus fieret uerbum Pater habuit,  sapientiam obtinuit, et uirtutem non amisit. uerbum perhibent Patres catholici Dei fortitudinem, Dei sapientiam, quam semper fuisse non dubitamus. Ut autem certius ab initio ipsam fuisse sapientiam credamus, quid dicat aperte, audiamus: Ego ex ore Altissimi exiui. Cum enim Altissimus firmamentum stabiliret, firmaret terram, et fons aque de profundo abyssi erumperet, ego in altissimis cum Patre eram, cum ipso omnia disponens. Et iterum dicitur: Omnis sapientia a Domino Deo est, et cum ipso fuit semper, et est ante euum. Ut etiam ipse Pater ostenderet ab initio uerbum fuisse, apertius pronuntiat dicens: Eructauit cor meum uerbum bonum . Credimus illum sic esse Deum, ut Pater semper permaneat: quoniam uerbum, Sapientia et Fortitudo  eius est Filius. Siquidem de partu Marie uirginis prophete sunt preconiati. De natiuitate enim Christi Isaias propheta perhibet, dicens: Ecce uirgo in utero concipiet, et pariet filium, et uocabitur consiliarius, Deus fortis; cuius potestas et imperium permanebit in sempiternum . Unigenitus itaque Patris ingeniti Christus secundum carnem ex semine Dauid natus est, factus homo uisibilis, cuius Pater Deus est inuisibilis. Necessarium quidem erat humano generi, ut quem Pater ab initio inuisibilem genuerat, uirgo conciperet, uirgo nobis uisibilem produceret, et uirgo post partum permaneret, essetque in Deo  Christus ante omnia secula genitus sine muliebri concubitu ex celesti Patre: et perfectus homo ex utero uirginali nasceretur, absque carnali patre. Ingrediens  namque sanctus Spiritus uirgineam pudicitie aulam, talem Christum, hominem factum ex ea fecit procedere, qui perdita restauraret, et omnium delicta relaxaret, qui innocens innocentem sanguinem suum pro redemptione humane fragilitatis effunderet, et per hominem uisibilem Deus inuisibilis unigenitum suum uisibilem hominibus presentaret. Itaque iehsu Christus secundum carnem natus et octaua die circumcisus est. In cuius circumcisione carnis, quemadmodum circumcisio finem dedit, ita per baptismum Christi consecratio baptismatis exordium habuit. Ipsum enim aqua Iordanis abluendo non sanctificauit, sed easdem aquas Filius Dei ingrediendo purificauit. Igitur ut Pater per prophetas suos predixerat, uirgo concepit, et creatura creatorem suum terris edidit.  Ipsum tertia die post passionem resurrexisse, et in celos ascendisse, uidentibus apostolis, perhibens. De cuius gloriosa passione Paulus apostolus ad Philippenses scribens ait: Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo: humiliauit semetipsum obediens usque ad mortem, mortem autem crucis . Nos ergo de Deo id sentientes non dicimus purum hominem, qui de uirgine Maria natus est, nec separatim alterum filium hominis, alterum Filium Dei predicamus, ne aliam personam carnis, aliam Deitatis faciamus, sed in uerbo Dei et in carne unum Christum profitemur et credimus, et Filium unigenitum  secundum naturam esse testamur et colimus. Id etiam palam aperimus, similiter Dei uerbum carnis et sanguinis exordium habuisse, et nostrum corpus suum specialiter fecisse, et perfectum hominem de uirgine processisse, non tamen abiecta celesti Deitate, ut illam generationem amitteret quam habebat ex eterno Patre. Hoc utique ratio catholice fidei testatur. In hac religione sanctos Patres, et Dei electos milites uerosque agonistas fuisse didicimus, qui ueraciter matrem Domini nostri Iesu Christi uirginem crediderunt: non quia Deitas naturaque uerbi in ipsa exordium acceperit, sed quod anima rationabili ex eiusdem uirginis impolluta aluo illud sacratissimum corpus Christi animatum natum sit, cui Dei uerbum adunatum substantialiter scimus esse natum carnaliter. Hinc de eo Paulus apostolus ad Thessalonicenses  scribens ait: Ipsi enim de uobis annuntiant, qualem introitum habuerimus apud uos, et quomodo conuersi estis ad Deum a simulacris, seruire Deo uiuo et uero, et exspectare Filium eius de celis, quem suscitauit, Iesum, qui eripuit nos a uentura ira. Nos ergo sancte huius fidei cultores, ac Christiane legis sectatores profitemur secundum substantiam Dei uerbum carni unitum, unumque Christum Deum, eumdemque hominem cum propria carne adorandum. Testamur uero corde, perhibemus pura mente, confitemur modesto ore, Filium Dei crucifixum carne, mortem pertulisse carne, factumque ex mortuis primogenitum, secundum quod in ipso permanet perfecta uita credentium, qui ut Deus, omnium uiuificator est fidelium.

 Hec, dilectissimi, scribo, ut pax et concordia Ecclesiarum conseruetur, et indissolubile caritatis uinculum permaneat, donaque diuine largitatis non minuantur. Trinitatem in unitate ueneramur et credimus Patrem Filiumque sic initio fuisse, ut procedentem ab utroque Paracletum confitemur et colimus, non tres deos, sed unum tantummodo Deum: cui fideliter persoluamus debita, ut nobis relaxare nostra non dedignetur crimina Dominus ac Redemptor noster, qui tanta in seruis suis miracula mirabilis operatur, et maiora horum uidebimus, adiuuante illo cuius maiestas et pulchritudo, immarcescibilis gloria, uirtus et honor inestimabilis permanet in secula seculorum. Amen.



SERMO DE NATALI DOMINI.


Ecce nunc tempus acceptabile, ecce nunc dies salutis. Ecce in his diebus impletum cernimus quod uoce Isaie prophete dicitur. Ecce uirgo concipiet et pariet filium, et uocabitur nomen eius Emmanuel. Ecce uirgo concepit absque uirili semine, uirgo parturiuit absque aliqua carnis infestatione. Eiusdem enim filii natiuitate humane plebis letitia augmentatur: cuius ortu inimicus nostre substantie merore confunditur. Ille etenim aduersarius noster, qui diluculo ut Lucifer oriebatur, qui in paradiso Dei deliciarum cibis delectabatur, cecidit de celo et audire promeruit: Si ut aquila exaltatus fueris, inde a Domino turpiter detraheris. Ille quidem inimicus humane substantie, qui  dixerat se similem Altissimo, per superbiam elapsus, rugiens ut leo, querit deuoret. Non querit hominem infidelem, non iracundum, non illos qui foris sunt, sed querit humilem, modestum, rationabilem, uel aliquem de Ecclesia Christi deiicere nititur. Iste inuidus hominem de paradiso Dei eiectum in hanc miseriam et conuallem lacrymarum misit, et beatum Iob a Deo longe facere uoluit, nec potuit. Ipsi enim immaculato et simplici uiro dicitur: uirtus eius in lumbis eius, et potestas in umbilico eius. Igitur per primi hominis inobedientiam, in mundum intrauit mors et miseria: per natalem uero secundi hominis ingressa est salus et letitia. Stella solem dedit: uirgo Deum hominem absque homine; uirga florem parturiuit. Si Maria uirgo non permansisset, non utique Filium Dei genuisset. O quam laudanda uirginitas!  Ait beatissimus Isaias: Exiit uirgo de radice Iesse, et flos de radice eius ascendet . uirgo mater est Christi, simplex, humilis et immaculata, nullo germine extrinsecus coherente, et ad Dei imaginem fecunda unione. Necessarium reuera erat hominibus, ut uirgo Dei Filium conciperet, Satane quidem molestum, nobis autem fructuosum. De illo flore quem uirga Iesse protulit, scriptum est: Ego flos campi et lilium conuallium. Si uirginitas uirgini non prodesset, propheta uirginem de uirgine nasciturum non significasset. Optima tamen est continentia uidualis, melior autem castitas uirginalis. Aliter autem lex Moysi data erat. Scriptum est enim: Beatus qui habet semen in Sion. Et Maledicta sterilis que non parturit. Et alibi: Non erat in tribubus eorum infirmus.  In lege uero Domini nostri Iesu Christi dicitur: Letare sterilis: nec te lignum arbitreris aridum. Habebis locum pro filiis et filiabus tuis in eternum. Nunc etiam qui infernus est, fortior efficitur, testante Apostolo, qui ait: Libenter gloriabor in infirmitatibus meis, ut inhabitet in me uirtus Christi. Igitur quia Christus ante omnia secula, ex eterno Patre genitus est, diuine uirtutis ineffabile sacramentum fuit. Quam uero ex uirgine nobis uisibilis, ut homo, apparuit, humane gratia salutis exstitit. Mors mundum ingressa est per Euam; uita uero perdita restauratur per Mariam. Postquam eum uirgo in utero concepit, uirgo lumen quod illuminat omnem hominem uenientem in hunc mundum parturiuit: Cuius principatus super humerum eius, qui est Deus fortis, pater futuri  seculi . Maledictio aduersus omne genus humanum prolata soluta fuit. Quis autem hoc diuini consilii posset estimare secretum, quod uirgo in utero acciperet, uirgo Deum ante omnia a Patre genitum sine matre parturiret? Deusque inuisibilis per hominem uisibilem appareret, et conditione humane mortalitatis mortem suscipiens, nulla corporee generationis lege conceptus de originali utero humana sub lege prodiret, ipsaque eiusdem Mater uirgo incorrupta permaneret? Itaque Christus absque matre ante secula natus de inuisibili patre, nec sibi, sed humano generi necessarium, sine carnali patre secundo nascitur ex uisibili matre. Et quia periclitabamur per prime mulieris inobedientiam, oportebat  ut saluaremur per feminam. Gaudeat genus humanum, Christus enim nascitur, et uilibus pannis obsitus in presepi animalium ponitur. uilitas quidem pannorum magnum et inenarrabile est sacramentum. Illa enim uilitas pannorum a magis adoratur, ipsique puero in presepio iacenti, et super angelicam creaturam regnanti, aurum, thus et myrrha offertur. Aurum decet regem, thuris oblatio magnum sacerdotem, myrrha uero mortuorum sepulturam. Aurum quidem significat Filium Dei ex uirgine natum, iam in terra regnare. Thus uero summum sacerdotem se pro nobis hostiam Patri celesti offerre. Myrrha uero eumdem uirginis Filium pro salute humani generis sepeliri et resurgere. Panni ergo quibus uirgo mater infantem circumligat, nostra scimus esse peccamina, dicente propheta:  uere infirmitates nostras tulit, et peccata nostra ipse portauit. Per hos uiles pannos manifestum est ipsum nostra suscepisse delicta. Quod autem ponitur in medio duorum animalium, inestimabile est Dei mysterium. Ecce impletum est quod uoce Abacuc prophete dicitur: Domine, audiui auditum tuum, et timui; consideraui opera tua et expaui: in medio duorum animalium. Bene autem Filius hominis inter uilia ponitur animalia. Ipse est enim uita hominum, pastus angelorum, et pabulum iumentorum. Oportebat ergo ut ille qui erat panis uiuus, inter duo animalia in cunis uagiens mitteretur. Ipse est enim qui ait: Ego sum panis uiuus, qui de celo descendi. Ipse est Agnus mundus, cuius illibatum corpus postquam a sacerdote fuerit attrectatum, et ab omni fideli populo  comestum, permanet illesum et inconsumptum. Postquam ergo impletum est quod de partu uirginis prophete prodiderunt, et patriarche preconati sunt, omniaque completa que per Gabrielem angelum de Christo oportebat fieri, competens fuit ut nouus homo procedens de homine mundus, uirgo exutus de uirgine, nouam sibi acquireret familiam: ut qui in celo adorabatur ab angelis, angelos etiam sibi institueret in terris. Deinde baptizari uoluit a Ioanne, rex a milite, Dominus a seruo. Non quod aliqua commisisset facinora, sed ut nostra per eius baptismum delerentur peccamina. Ipsum enim aqua non mundauit, sed eam ingressu suo, qui baptizabat in Spiritu et ueritate, benedixit. Deinde populo annuntians uerbum uite et ueritatis quosdam fert esse discipulos,  alios autem euangelistas. Gemini namque fratres, id est Iacobus et Ioannes, relicto patre suo Zebedeo et naui, Saluatorem sequentes curam familie et affectum sanguinis unanimiter postponentes reliquerunt. Post hec multi alii discipuli, quibus a Domino Iesu dictum est: Si quis uult post me uenire abneget semetipsum, et tollat crucem suam, et sequatur me. Sic enim Scriptura continet diuina. Nemo miles cum uxore pergit ad prelium. Si quis uult sequi uestigia Redemptoris, omnia relinquat, neque post tergum, quemadmodum uxor Loth perspexit, respiciat: Nemo enim mittens manum ad aratrum, et respiciens retro, aptus est regno Dei. Si quis uero habet unde animam suam a fraude inimici redimere  possit, pauperes nutriat, hospitalitatem sectetur, nudum uel uili uestimento cooperiat. Cum autem Christus de terris ad celos ascendere, de inferno ad superiora transire uellet, ut discipulis suis longe ante predixerat, mortem pertulit, ut mortuos peccato liberaret. Predicauit, ut uiam salutis nobis ostenderet. Resurrexit, ut uiuificatos uiuere faceret. Cuius, carissimi, nos sequentes uestigia non placeamus nobismetipsis, sed Deo et proximo. Sic enim iehsu cum pacem annuntiaret populo, discipulis ait: Non ueni facere uoluntatem meam, sed illius qui misit me. Cum enim Filius hominis uoluntatem Dei adimpleret, Iudei dicebant illum peccare in Deum, qui potius Filium non recipiendo quem miserat, Patrem exprobrauerunt, et ideo Filium Dei qui nil commiserat,  crucis patibulo sine causa affixerunt. Peccata ergo peccantium ceciderunt super Christum, qui innocens inuentus quasi blasphemus occisus est. Deinde uictor Dominus iehsu exspolians loca tenebrarum, tertia die resurrexit, et in celos unde descenderat feliciter ascendit. Quomodo autem humanitas ascendit, nisi quia Deitas prius descendit in inferiores partes terre, ut humane uniretur nature? Descendit enim celestis Deitas, ut ascenderet Redemptoris humanitas. Ipse est una eademque persona. Semper enim in Patre, semper apud Patrem, semper fuit cum Patre. Post ascensionem quoque humanitatis Spiritum sanctum in igneis linguis apparentem discipulis misit. Spiritus quidem Filii uirtus est, que de illo exibat, et sanabat omnes. Dicitur tamen a Patre procedere,  et ad ipsum referri solet: de quo et ipse est, et quod ipsius est. Ipse namque Christus perhibet, dicens: Mea doctrina non est mea, sed eius qui misit me. A Patre enim habet Filius ut sit Deus. Est enim de Deo, Deus. Ab illo habet ut de ipso procedat Spiritus sanctus. Igitur, fratres carissimi, debita ueneratione frequentemus aduentum Domini nostri Iesu Christi. Fugiamus superbiam, ne in infernum obruamur, ut mali angeli. Superbia enim homo inflatur, auaritia quatitur, ambitione delectatur. Nolite de diuitiis secularibus gloriari; nolite aliis preferri, ne cogitatio mala subrepat; et qui nunc auratas uestes concupiscitis hactenus sedere in sordibus placeat, ut et uos Christo placeatis: cui est honor cum Patre inuisibili per omnia secula seculorum. Amen.



SERMO IN ANNUNTIATIONIS FESTUM.


De tripartita solemnitate beatissime uirginis Marie, fratres carissimi, in qua angelus annuntiat, uirgo concipit, unigenitus ingeniti Filius carne uestitur, pauca dicenda sunt, quamuis multimoda laude dignus sit qui nuntiat, dignior que per aurem concipit: dignissimus autem qui nuntiat, dignior que per aurem concipit; dignissimus autem ille qui concipitur. Hec est dies salutifera, debita ueneratione a nobis celebranda, que terrena celestibus conciliat; in qua ad nos Redemptoris diuinitas descendit, ut ad celos nostra conscenderet humanitas. Hec est illa solemnis dies que ab angelo sumit exordium, qualiter uirginem de uirgine nasciturum nuntiauit, qualiter  uirginem uirtus Altissimi obumbrauit, qualiter incontrectabilis Deus dignatus est contrectari, qui est eternum lumen quod illuminat omnem hominem uenientem in hunc mundum. Hec est dies solemnis que nos de terris ad superna extollit et eleuat, ac super celos celorum honorifice sublimat, ut uobis presens sermo declarabit. Eiecto siquidem primo homine per lignum scientie a Domino uetitum et incongrue gustatum, fallacia demonum homines per illecebras uitiorum errantes decepit, decipiendo captiuauit, et captiuando in tenebras exteriores demersit. Ibi fletus et stridor dentium auditur, testante Domino. Cum enim gloria diaboli excitasset ambitionem, ambitio prouocasset inuidiam, genus humanum de terris ad celos transferri dolebat. Nam quia  miserabiliter deciderat, solatium sue miserie sibi per hoc inferebat. Considerans igitur Pater perditionem humani generis per serpentis fallaciam, mundum liberare dignatus est per unigeniti Filii sui incarnationem, ut quoniam femina per exhortationem demonis eiecta erat de sedibus paradisi, per salutationem angeli gloriam mereretur excipere immortalitatis. Decepit Euam exhortatio inimici, confortauit Mariam salutatio Gabrielis. Nuntiat angelus ut fallacia diaboli destruatur: obumbratur uirgo uirtute Altissimi, nuntiante angelo, ut femina reparetur iam dudum decepta a Satane nuntio. Incorruptibilis Deus carne uestitur et descendit, ut per hanc secundum hominem Iesum ascenderet uetus homo, qui, fructu incongrue gustato, ad hanc miseriam et conuallem lacrymarum  deuenit. Legitur namque quod cum mulier decepisset uirum suum, dictum sit ei a Domino: In dolore paries filios, et ad uirum conuersio tua, et ipse dominabitur tui. Hec tria incommoda patiuntur, quecunque Marie uirginitatem non imitantur: ac si ei Dominus diceret: Quando ad uirum conuersio tua erit, seruituti illius subiicieris; cum autem parturies, doloris et tristitie detrimenta patieris. Hec autem tria excluduntur a felicitate uirginis Marie, et non tantum ab ipsa uirgine, sed ab omnibus quecunque suam Christo deuouerint uirginitatem. uenite igitur, uirgines, que uirgini uirginitatem uouetis, uouete uirgini corporis integritatem, que Domino illibatam exhibuit castitatem. Quanti ergo meriti eadem uirgo fuerit, audite. Non enim tantum meruit allocutione  angelica uisitari, sed intra claustra uirginalis uteri illum comprehendere qui nullo modo poterat comprehendi. Mater nostra Eua tribus malis aggrauatur, beata uero Maria ab his excluditur, et tripartita felicitate letatur. Salutatione etenim angelica confortatur, confortata benedicitur, et plenitudine gratie fecunda esse nuntiatur. Sic enim scriptum est: Missus est angelus ad uirginem. Hanc esse uirginem confitemur, de qua in Isaia legitur: Exiet uirga de radice Iesse , et flos de radice eius ascendet, id est Christus. Ipse enim in Canticis Canticorum perhibet dicens: Ego flos campi. Et ingressus ad eam dixit: Aue, gratia plena, Dominus tecum. Benedicta tu in mulieribus, et benedictus fructus uentris  tui. O uocem angelicam plenam suauitatis et letitie! Cum enim dixit, Aue, Maria, salutationem celestem uirgini exhibuit. Cum autem dixit, Gratia plena, ostendit exclusam esse illam sententiam, per quam primi parentes longe a Deo facti sunt, et restitutam superne benedictionis gratiam, per quam liberati a seruitute intra paradisum introducti sunt. Cum autem protulit: Benedicta tu in mulieribus, et benedictus fructus uentris tui, non tantum fructum uentris eius benedictum expressit, sed omnium quecunque sequentes Mariam uirginem in uirginitate permanserint. O uirgo benedicta, o uirgo a Conditore mundi perelecta! illum qui ante omnia secula genitus est, absque matre ab eterno Patre, concipies, mater effecta absque alicuius uiri copulatione. Ibi  enim auricula uxor fuit, angelicus autem sermo maritus exstitit. uirgo concipies, et post partum uirgo permanebis, et Filius Dei in te descendet, ut qui ascensurus erat cum sublimitatis potentia et claritatis sue gloria ad Orientem, conuertat gratiam maiestatis sue ad Occidentem. Non te confundat auditus, non perturbet conceptus. Non est enim iste conceptus necessitas, sed Dei inestimabilis potestas. uestietur carne, et in tuo uirginali utero se recondet, et Filius Dei filius hominis esse incipiet, permanens semper quod erat. Incommutabilem namque illum credimus, sed misericorditer assumens quod non erat, ut in te comprehendi possit, quem totus orbis baiulare non potuit. Per hunc conceptum non minorabitur uirginalis castitas, sed magis in te ampliabitur castitatis  integritas. Mater Conditoris facta es, cum ipse esset apud Patrem: et cum nasceretur ex te Matre mansit apud Patrem. Semper enim cum Patre, quia absque principio, non habet initium temporale. Semper enim cum Patre, qui permanet absque initio et fine. Facta es scala celestis, uirga Aaron pre ceteris floruisti, id est pre ceteris uirginitate digna splenduisti. Facta es scala in quam gloria celestis descendit ad inferiora, quatenus humilitas ad celi subueheretur altiora. O noua et inaudita coniunctio! O ineffabilis et miranda permistio! Qui enim omnia ex nichilo creauerat, creatur; qui capi non poterat, comprehenditur; qui omnes diuitiis affluentes facit, pauper efficitur; Christus, qui perfectus est, euacuari dignatur. Dicitur enim se euacuasse a forma  Deitatis in tempore, ut ditaremur eiusdem celesti perfectione.  Si enim quis timet Dominum, mandata ipsius custodiet: deinde carnalis purgatio sequetur, ut diuini luminis radios considerare ualeamus. Postquam enim carnalis purgatio nobis dabitur, illuminatio cordis nostri sequetur.  qui in omnes, et super omnes, et in omnibus nobis; qui ex parte exquiritur, ex parte autem cognoscitur: qui non uult mortem peccatoris, sed ut a uia sua mala conuertatur. (Ora, ut perfectum lumen efficiamur; ut collaudemus te in gloria Filii tui: cui est honor et potestas, per omnia secula seculorum. Amen.



ORATIO BEATI ELEUTHERII ANIMAM AGENTIS AD DEUM PRO FIDE ET ECCLESIA TORNACENSI.


Catholica fides non tres deos, sed unum Deum credit et confitetur, adorat et ueneratur. Unitas permanet in Trinitate: perfecta Trinitas consistit in unitate. Deus uerus, idem D. N. iehsu Christus, de Patre uero secundum diuinitatem natus est; iuxta humanitatem uero de uirgine illibata genitus est. Ab utroque Spiritus sanctus, qui corda incredulorum ad agnitionem ueritatis conuerti faciat, procedit. Filius par Patri ingenito, Spiritus sanctus equalis Filio eiusdem unigenito; Filius eternum lumen de eterno lumine processit: lucerna indeficiens ab illa inuisibili claritate effulsit, cum uirgo Maria eterni Iudicis Mater prenuntiata de Spiritu sancto concepit, et uirgo in castitate permanens Dei Filium terris edidit, et  post admirabilem partum in uirginitate consistens Christum Iesum diuino lacte nutriuit. O sancta illa pronuntiatio angelica! Mittitur angelus Gabriel ad uirginem mystice rei nesciam. Mater Redemptoris ancille assimilatur, cum ab illa angelo respondetur; ait enim: Ecce ancilla Domini, fiat mihi secundum uerbum tuum. Igitur Filius Dei caro factus, ut sermo angeli adimpleretur, de gloriosa uirgine nascitur diuina inspiratione: in presepe iacitur, deinde pastoribus ab angelo nuntiatur. Omnia regit regnans in celo, paruulusque Dei Filius iacet in presepio. A matre uirgine nutritur, et a magis cum muneribus adoratur. Qui ut humilitatem potentie, et magnificentiam diuinitatis sue nobis ostenderet, omnia, ut homo absque crimine, dignatus est possidere. Peccatum  non habuit, mortem pertulit, et nobis morte sua uitam immortalis exhibuit. O mira unigeniti Dei natiuitas! O miranda filii hominis predicatio! O inaudita tanti iuuenis sapientia! Prodierat in synagogis Filius Dei, omnesque scribas et legis doctores per Spiritum sanctum conuincit: non tamen ei aliquam secundum quod Filius Dei est, eodem Spiritu inferente uirtutem. Filius enim qui eterno Patri ceternus est, nunquam alterius auxilio eguit, quia perfectus est, et in secula seculorum benedictus. Sapientes sapientiam mundo inauditam admirantur. Quam ob causam Filium hominis Iudei a Iuda impio et sceleratissimo traditore traditum flagellant, et opprobriis insequuntur. Itaque Christus iehsu,  qui propter salutem humane fragilitatis ad exinanitionem spontaneam se inclinauit, obtulit quidem proprium corpus, non pro se, sed pro nostra redemptione, eterno Patri hostiam ueram, hostiam Deo placentem in odorem suauitatis. Quo enim sacrificio uel oblatione egeret, cum liber ab omni peccato, ut Deus, existeret. Quod si omnes peccauerunt, et egent gratia Dei, peccatis namque et malis facinoribus humana egrotauit natura: ipse uero non ita, licet serui imaginem acceperit, et mortem spontanea uoluntate susceperit. De Patre D. N. Iesu Christi sentiebat Dauid propheta cum dicebat: Redde mihi letitiam salutaris tui, et spiritu principali confirma me . Pater enim principium omnium est, cum quo omnia Filius fecit, Rex regum, pater uniuersitatis,  et reformator seculi labentis. Inter hec uerba sancti uiri dolor uulnerum atque animi ipsum duriter coarctabat. Quid faceret? Imminere obitus sui diem uidebat, et ecclesias quas intra muros construxerat lapsuras esse sciebat. Itaque cum fletu conuersus orauit dicens:

Omnipotens, clementissime Deus, qui in tribus sanctis patriarchis tuis, Abraham uidelicet, Isaac et Iacob, uoluisti trina inuocatione gloriosum nomen tuum inuocari, ut per unigenitum Filium tuum Iesum catholice fidei cultores eximii agnoscerent, et perfecte crederent, quod in Trinitate perfecta Deus sis Pater ingenitus, equalis Filio unigenito, atque compar Spiritui sancto: Pater uerus, qui Filium uerum ante mundi constitutionem et ante rerum stabilitatem  genuisti, qui Spiritum sanctum ex te procedentem de celis ut corda discipulorum tuorum corroboraret, et nomen Christi hominibus clarificaret, transmisisti: cuius uera Trinitas consistit in unitate, una Deitas permanet in Trinitate, par Filio, equalis Spiritui sancto. Nihil enim maius tibi, nichil minus alteri. Es enim idem ubique Deus, ubique tua maiestas, tuum imperium, tua potentia, qui omnia ex nichilo per Unigenitum tuum formasti: qui descendens in uterum incontaminate uirginis formam seruitutis nostre dignatus es accipere, et perfectus Deus perfectum hominem induere, ut hominibus subueniret factus caro, et non credentes ad uiam ueritatis conuerteret, incarnatus homo. Qui post partum uirginis puer collocatus in cunabulis humilitatem conditionis sibimet  exhibuit: qui pastoribus uigilantibus, magisque Aethiopie stella preeunte ostensus est ab angelis gaudentibus: qui tentationes diaboli et pro nobis opprobria ceteraque tormenta sustinuit, ut nos a laqueis uisibilium et inuisibilium hostium liberaret, nostrorumque criminum maculas detergeret, crucis patibulum pertulit, ut nos ad gloriam celestis curie, quam per Adam perdidimus. renouaret; et filius hominis incarnatus est, ut filios hominum filios Dei celestiumque bonorum participes faceret: Tibi supplico, qui auctor nostre resurrectionis exstitisti, ut nobis introitum celestem aperires, et imperium diaboli captiuares, et ascendens in celum admirabili uirtute tua captiuitatem nostram duceres captiuam: qui morte  tua mortuis uitam, et captiuatis reddidisti medelam. Te clementer inuoco, te misericorditer appello, ut Tornacenses Ecclesias, quantum potui mea paruitate sublimatas, et omnia habitacula sanctorum ab omni inquietatione demonum conserues et defendas, sublimes et extollas. Oues meas pauculas presentes et subsecuturas, usque in ultimam generationem custodias: ut sciant quia mitis es, Pater misericordie et pietatis; dator scientie et ueritatis. Illis autem qui me indignum famulum tuum usque ad mortem gladiis et fustibus insecuti sunt, benigne indulge, meque cum sanctis tuis in horreum tuum digneris congregare. Illis etiam, piissime Deus, qui memoriam meam deuote coluerint, largire fidem, confer amicitiam, clementissime Deus, qualiter pro fide catholica, pro religione  Christiana delectari, clementia tua non ignorat. Omnia siquidem nuda et aperta sunt oculis tuis. Ecce nunc tempus resolutionis mee appropinquat. Aeterne Deus, quid faciam? Mitte me ut sequar Dauid dicentem: Sicut ceruus desiderat ad fontes aquarum, ita desiderat anima mea ad te, Deus. Et iterum ait: Sitiuit anima mea ad Deum uiuum: quando ueniam, et apparebo ante faciem Dei? Si potest fieri, permitte me assimilari B. Iob, dicenti: Comparatus sum luto et assimilatus sum fauille et cineri. In te confido, Deus meus, te quero, te uidere desidero, quem semper in terris positus colui: cui me tota dilectione deuoui, libera me, qui es benedictus in secula seculorum.

Et mox, iterum prorumpens in laudes Dei, ait:  Filium illum esse perhibet fides catholica, cui per prophetam clamat Pater, et dicit: Filius meus es tu, ego hodie genui te. Et iterum: Tecum principium in die uirtutis tue in splendoribus sanctorum, ex utero ante luciferum genui te. Ipse est iehsu Christus Dominus noster Patri equalis inuisibilis, procedens de inuisibili, alterius de eterno, immortalis de immortali: qui naturam humanitatis nostre iuxta subsistentiam sibimet uniens ex ipsa corporea et uirginali aluo sustinuit natiuitatem. Non quod necessario gloriosa illa natiuitate eguerit, sed ut ipsas nostre substantie sanctificaret primitas: quatenus etiam dum Christus carne unitus a benedicta uirgine Maria processisset; illa tam misera maledictio, que aduersus omne genus humanum prolata fuerat, cessaret, nec ulterius animas et mortalia corpora morti destinaret, atque  ut uerum esse monstraret, quod uoce prophete predixerat: Absorpta est mors in uictoria. Et alibi: Abstulit Deus omnem lacrymam ab omni facie: ipse est Christus filius uirginis Marie, qui surdis auditum, cecis uisum restituit; siccis pedibus mare deambulauit, demonia effugauit, uentos et maria placauit,  mundauit leprosos, curauit paralyticos, mortuos suscitauit, Iudeisque dicebat incredulis: Si uerbis meis non creditis, saltem uirtutibus et miraculis credere debetis. Unus est in Christo Filius Dei, qui sicut in ueritate Filius Dei est inuisibilis, ita in ueritate Christus est uisibilis. Induit etenim hominem perfectum Deus perfectus, ut exhiberet perfectam salutem hominibus. Et de Spiritu sancto audiamus prophetam orantem et dicentem: Spiritum sanctum tuum ne auferas a me. Temeritatis quidem magne est separare Filium a Patre, Patrem a Filio: Spiritum sanctum quasi non procedentem ab utroque. Inseparabilis enim Deus et inconuertibilis et impassibilis est. Filius, ut supra dictum est, equalis Patri: Spiritus sanctus nec superior, nec melior ipso est, sed par Patri, equalis Filio, procedens ab utroque: Spiritum  sanctum omnipotens Deus misit in mundum, ut Filium suum clarificaret ingenitus unigenitum. Quia uero Christus Filius Dei humana miracula faciebat, leprosos curabat, mortuos suscitabat, et cetera mundo inaudita, et ad demonstrationem Deitatis, uirtute proprii Spiritus utebatur, ab ipso glorificari dicebatur. uerumtamen non est idoneum affirmare, quod D. N. iehsu Christus sit a Spiritu sancto clarificatus, ut pote qui per eum aliena uirtute usus fuerit, et per eumdem Spiritum uirtutem contra immundos spiritus assumpserit; sed potius debemus confiteri eiusdem Spiritum per quem tam preclara miracula fecit. Affirmare etiam conuenit omni credenti, illum oblationem uel sacrificium non pro se, sed pro redemptione  humani generis obtulisse Patri, cum nulla oblatione eguerit, qui peccatum incontaminatus nescierit. Propterea credat et affirmet fides catholica uiuificatricem et propriam ipsius uerbi carnem esse factam. uita enim naturaliter, ut Deus existens, quia proprie carni unitus est, uiuificatricem eam professus est. Quia uero dicit: Amen amen dico uobis, nisi manducaueritis carnem Filii hominis, et biberitis eius sanguinem, non habebitis uitam eternam: non tamen eam ut unius hominis debemus existimare. Iuxta naturam enim suam quomodo posset esse uiuificatrix caro unius hominis? Fugiat infelix Iudeus: destruatur qui natiuitatem Christi denegat hereticus. Collaudant Deum in personis trinum, in subsistentia uero unum Deum fideles: quem miseri in ira exspectant penis infernalibus dati, quorum consortio gaudent mali angeli,  iusti autem exspectant pro remuneratione laborum, quorum collegio Dei gratulantur angeli, adiuuante illo cuius beneficia prestantur infirmis, per quem gaudium datur afflictis: cui sit decus, imperium, potentia, cum Patre ingenito et Spiritu sancto per infinita secula seculorum. Amen.




ANNO DOMINI DXXXIII.
SANCTUS FULGENTIUS RUSPENSIS EPISCOPUS.





Epistola dedicatoria.

Illustrissimo Ecclesie principi D. D. CAROLO MAURITIO LE TELLIER, Remensium archiepiscopo ac duci, sancte sedis apostolice legato nato, Belgice secunde primati, primo Francie pari, capelle regis prefecto, etc.

Ut ratio beneficiorum cesset, quorum nobilissime tue genti debitor sum, ea sunt in te, illustrissime archipresul, propter que hanc operum sancti Fulgentii nouam editionem tibi dicari oportuit. Nam cum doctrine sanctorum Patrum uniuerse te fautorem eximium adhuc exhibuisti, tum presertim eorum scriptis indulgere studio tuo, patrocinioque uisus es, in quibus exstant discipline ueteris monumenta. Idque adeo non usurpas uel captande oblectationis, uel inanis gloriole aucupande studio, ut ex eo maxime utilitates in Christianam rempublicam redundarint. Nam exemplo tuo et sacrarum Litterarum amatores excitauisti ad ecclesiastice antiquitatis memoriam uestigandam attentius, et pastores animarum induxisti ad priorum Ecclesie seculorum consuetudines curiosius obseruandas. Neque enim satis episcopali muneri fecisse arbitratus es, nec prouincie tue uicis, pagis, urbibus, locis omnibus toties perlustratis, et pastoribus ouibusque ad exsequenda rite Christiane pietatis officia qua commonendo suauiter, qua uehementer exhortando compulsis; nec instituto apud Remos clericorum seminario, quos aleres de tuo maximam partem, et ad rei sacre ministerium per uiros idoneos curares informari; nec sacrarum edium exornatione, refectione, structura; nec subleuata passim familiarum egentium calamitate; nec subuersis hereticorum Sedanensium scholis, et magistrorum in eis docentium regali stipendio, de ipsius regis concessione, in doctorum catholicorum alimenta conuerso; nec denique omnibus officiis archiepiscopalis cure plenissime defungendis: nisi tuam pro commisso grege sollicitudinem faceres quodammodo perpetuam, et ad tuos successores imitandam transmitteres, descriptis et compactis in unum corpus, que Remensium diecesi ex instituto apprime Christiano regende necessaria iudicasti. Nam cetera, que in luce totius regni quotidie suscipis apud regem Christianissimum, per eam qua polles usquequaque gratia; apud hominum eruditorum conuentus, quos sepissime conuocas; apud cleri Gallicani comitia pro diuinarum rerum tuenda maiestate, pro asserendis Ecclesie Gallicane iuribus, pro doctrine purioris defensione, quid attinet commemorare, cum in oculis omnium uersentur? Itaque dum illustrissimus Galliarum cancellarius parens tuus in moderandis per uniuersum regnum iudiciis, principi ac ciuibus fidem approbat suam, quam uariis maximisque publice rei ministeriis toto uite decursu exercitam retinet etiamnum plenus animi roborisque in senectute summa; dum illustrissimus marchio frater tuus belli pacisque administrandis rebus paternum in principem obsequium emulatur, tu sacrorum continendis rationibus inuigilas, ac potissimum institutis Ecclesie ad antique pietatis exempla reuocandis. Hoc agebas nuper in Gallicano episcoporum conuentu alter preses constitutus, cum politice auctoritatis iura ad ecclesiastice potestatis momenta eo temperamento dirigebas aptabasque, ut, adhibitis cautionibus, quas cum summa dicendi grauitate afferebas, neutra quidquam alteri officere, ambe mutuo possent adiuuare quamplurimum: in eoque et filii reuerentis in sedem pontificiam, et subditi obsequentis in regem animum prestitisti. Faue igitur, illustriss. archipresul, labori nostro, et hec opera sancti Fulgentii emendata recens atque in lucem denuo prodeuntia nominis tui patrocinio tuere, hoc est, assere tui suffragatione iudicii, eius doctrinam episcopi, cuius apostolicum studium religionis augende, firmande, excolende, agendo, sentiendoque imitari contendis.

Tibi addictissimus et obsequentissimus, GUILLELMUS DESPREZ.





PROLEGOMENA.



PRAEFATIO.

 Omnibus quidem Patrum scriptis ea dos inest, ut non solo mentes ueritatis fulgore perstringant, sed simul intimum quemdam pietatis sensum cordibus legentium inserant. Haud scio tamen an ullius propria magis laus illa fuerit quam Fulgentii, cuius ex scriptis is caritatis spirat ardor, ea spiritus ubertas exundat, ut pectus Deo plenum non intelligas modo, sed sentias.

Augustini discipulum scias, non magis ex consensione dogmatum quam ex similitudine uirtutum, uariisque ingenii ac morum ornamentis quibus ille totum Augustinum expressit.

Est quidem Augustini stylus aliquanto cultior, et a seculi sui uitiis intactior, cum Fulgentio nunquam cure fuerit abstergere seculi sui situm, at idem in  utrisque mentis uigor, idem acumen, idem sententiarum pondus, eadem ingenii felicitas, eadem in tractandis Scripturis diligentia, dexteritas, affluentia, eadem morum equitas, suauitas, mansuetudo, idem caritatis ardor ex scriptis emicans, idem pro ueritate zelus. Nec dispares utrique hostes. Nam et Augustino frequens cum Arianis luctatio fuit, et Fulgentium hec heresis per totam uitam exercuit; cum Semipelagianis orientibus conflictus Augustino fuit, cum iisdem adultis Fulgentio, pari utrobique successu. A neutro enim hic error in totum compressus est, sic tamen ab utroque reuictus et depressus est, ut utrique tota se Latinorum theologorum cohors semper adiunxerit.

Eum igitur cum inter Ecclesie scriptores locum  merito Fulgentius obtineat, multis ecclesiasticarum litterarum amantibus egre erat eius opera tam incuriose adhuc habita, ut alienorum potius scriptorum accessio fuerint quam in proprium collecta uolumen suo iure steterint. Quod cum emendatum cuperet uir clarissimus, de tota Gallia ac de litteris presertim bene meritus, nouam Fulgentii editionem, pro ea qua pollebat auctoritate, quamprimum adornari precepit. Hec illa est que nunc in lucem prodit: in quam mihi eorum qui editioni prefuerunt rogatu aliquid prefaturo nichil potius uisum est, quam ut eorum que supersunt Fulgentii operum breuem quamdam seriem instituerem, eorumque occasiones et argumenta strictim exponerem.

Fulgentius igitur ex regio procuratore monachus,  tum monasterii prepositus, deinde presbyter, mox episcopus, ac continuo cum aliis Africe episcopis in Sardiniam relegatus; atque inde a Trasimundo, nescio quem litterarum amorem pre se ferente, ob singularem ingenii et eruditionis famam reuocatus in Africam: post primum illum e Sardinia reditum, pro Ecclesie tum defensione, tum institutione uaria scripsit.

Prima eius lucubratio ea uidetur esse cuius in hac editione hic titulus est: Sancti Fulgentii contra Arianos  liber unus ad decem obiectiones decem responsiones continens. Ac obiectionum quidem mira tum barbaries, tum obscuritas; responsiones nichilominus luculente, et ad Patrum superiorum doctrinam exacte. Hinc est quod illum Scripture locum, Dominus creauit me initium uiarum suarum, non de eterna, sed de temporali Christi generatione intelligendum docet; quem tamen non incommode posteriores ad eternam uerbi generationem referunt, creandi uerbo non deterriti, cum Hebrea potius sonent quod habet editio uulgata, Dominus possedit me initium uiarum suarum.

Huic libro subiungendi sunt tres ad Trasimundum, quorum occasionem ipse exponit in limine. Felix quidam regis minister nescio quod scriptum ad Fulgentium a rege detulerat raptim ac festinanter legendum,  seu libandum potius, statimque extorserat: huic tamen ut quam primum a Fulgentio responderetur rex nichilominus perurgebat. Nunquam certe iniquius comparata concertatio fuit. Quis enim unquam libro respondere iussus est cuius lectione prohiberetur? Pugne tamen conditionem accepit Fulgentius, ne, ut ipse loquitur, aut fastidio tumidus, aut taciturnitatis culpa obstrictus putaretur. Et quecunque ex subitaria illa lectione in memoriam heserant tribus libris acerrime repulit.

Hos quidam Arianorum episcopus nomine Pinta refellere agressus, a Fulgentio item egregie confutatus est. Ceterum quominus illud scriptum esse credam quod huius editionis p. 535 hunc titulum prefert: Pro fide catholica aduersus Pintam Arianum,  multa me deducunt. Primum quod nulla hic Pinte, nec librorum ad Trasimundum, nec totius huius concertationis mentio. Deinde quod illa quam affert interpretatio Fulgentio Grece non leuiter erudito non satis conuenit. Itaque longe probabilius tum Sirmundus tum alii hoc opus Fulgentio abiudicant, tametsi illud et in Africa et in persecutione uandalica scriptum constet.

Non multo post Arianorum inuidia in Sardiniam iterum pulsus, libros ad Monimum aggressus est. Erat is ex precipuis eius amicis, uirtutis etiam ac eruditionis laude prestans. At cum in sancti Augustini doctrina rudior esset, in eam uenerat opinionem, ut ad bonum, sic ad malum homines a Deo predestinari, in eamque sententiam quedam Augustini  loca torquebat; sed Fulgentio plus quam sibi credens, rem totam eius iudicio permiserat; enixe rogans ut quid de ea re sentiendum esset prescribere non grauaretur. Id Fulgentius primo libro luculenter exsequitur. Negat ex Augustino homines ad malum predestinari, cum Deus hec tantum predestinet que ipse facturus sit; ex quo fit ut sicut mala facere a Deo alienum est, sic item ad malum predestinare; sed quia malorum pena malum non est, sed mali potius medicina, ad penam recte homines  dici predestinatos docet, licet Deus ad culpam neminem predestinet. Atque hoc primi libri argumentum est, quem de Predestinatione librum Florus appellat. Secundo preter alia nonnulla, toti Trinitati sacrificium docet offerri, nec uerum esse quod Ariani pertendebant soli Patri sacrificari. Tertio uarias eorumdem Arianorum refellit argutias.

De Remissione peccatorum libri duo, his ad Monimum subiungendi sunt, quos in exsilio scriptos claret ex eius uita. In his Fulgentius ueniam peccatorum nec extra Ecclesiam a Deo concedi docet, nec extra uitam; solum enim uite spatium agende cum fructu penitentie a Deo prestitutum.

De ea autem uenia loqui Fulgentium patet qua quis ex iniusto fit iustus, ex impio pius. Ceterum utrum  iustis post hanc uitam pene quedam temporarie exsoluende supersint, quarum liberatio precibus et bonis operibus impetretur, id Fulgentius neutram in partem attingit.

Ad idem secundi exsilii tempus referri debent uarie epistole, que hoc ordine scripte uidentur.

Primo loco collocanda est quam ad Probam Romanam uirginem dedit, et genere et uirtutibus claram. Erat illa ex Aniciorum familia, in qua tam Probe nomen frequens quam consulatus: spretisque quibus innutrita fuerat deliciis, uirginitatem Deo sacrarat, Romanisque puellis non castitatis modo laude prelucebat, sed etiam humilitatis exemplo, quarum uirtutum studio, sepe cum Fulgentio egerat per quemdam Dei seruum ut aliquid sibi tum de uirginitate,  tum de humilitate scribere dignaretur. Paruit Fulgentius, Christo in fratribus obsequi solitus, et de isto argumento tractatum ad Probam instituit, in epistolarum quidem censum relatum, sed quem tamen ipse libellum appellat.

Eiusdem item hortatu duos de Ieiunio et Oratione libros scripserat: quos quidam nichil aliud esse putant quam quartam epistolam, que de Oratione et Compunctione cordis ad Probam inscribitur. At illa cum in explicanda Christi gratia, humilitate et compunctione cordis tota uersetur, nec de oratione quidquam separatim habeat, horum librorum titulo de Ieiunio scilicet et Oratione non satis apte respondet.

Non minus illustre Galle nomen, quam ut a Fulgentio litteris compellatam, sic a sancto Gregorio  laudatam non improbabiliter Baronius existimat. Hec Symmachi consulis filia, et consuli nupta, mox intra annum uidua, mundi illecebras semel experiri satis habuit, ac dissuadentibus licet medicis, et si continentiam sequeretur, ob nimium calorem, barbam non frustra minantibus, statim a uiri morte in monasterium se abdidit: quo comperto Fulgentius scriptis ad eam litteris et de uiri morte consolatus est, et de uiduitatis statu et officiis erudiit.

Simili caritatis ardore Theodorum Romanum senatorem et consulem, qui seculi fastum Christo posthabuerat, in sancto proposito multis monitis confirmauit. Ex quibus istud merito commendat Baronius: Multum gaudeo quod iam secularis dilectionis nexibus  non teneris, et mundum contemnendo calcas, a quo cum diligeres calcabaris. Quamuis enim Christus equaliter sit pro cunctis fidelibus mortuus, et equale cunctis beneficium redemptionis impenderit, dicente Apostolo, Quicunque enim in Christo baptizati estis, Christum induistis, non est Iudeus neque Grecus, non est seruus neque liber, non est masculus neque femina; omnes enim uos unum estis in Christo Iesu: tamen conuersio potentium seculi multum militat acquisitionibus Christi. Sicut enim multi fratres, amici, clientes, ac subditi, noti pariter et ignoti, talium auctoritate ad mundane dilectionis excitantur ardorem, et eo magis igne secularis concupiscentie succenduntur, quo sublimes seculi dilectione mundana libenter captiuos teneri conspiciunt, ita quoties ille qui respicit terram, et facit  eam tremere, qui tangit montes, et fumigabunt, dum terrenis rebus intenta corda misericorditer respicit, et consideratione iudicii sui tremere compellit . . . . . . in talium tremore plurimi contremiscunt, et in talium conuersione multi ad subsidium miserationis diuine confugiunt. Ita fit ut qui sunt in culmine constituti, aut plurimos secum perdant, aut secum multos in uia salutis acquirant. Magna tales uel pena manet, si multis prebeant male imitationis laqueum, aut gloria, si multis ostendant sancte conuersationis exemplum. Nec minus notandum quod idem habet de duplici superbia. Damnabilis est, inquit, cordis humani superbia qua facit homo quod Deus in hominibus damnat; sed illa detestabilior qua sibi tribuit homo quod Deus hominibus donat; damnabilis qui substantia seculi male utitur,  sed damnabilior qui spiritualibus donis superbus effertur.

Reliquarum Fulgentii epistolarum tempus incertum, illiusque presertim que prima censetur. Cuius argumentum, satis perplexum. Nupta cuidam uiro mulier accepta, inquit Fulgentius, in graui morbo manus impositione, penitentiam secundum morem quem habet Christiana religio peregerat, cui penitentie annexum erat continentie uotum, a mariti tamen uoluntate suspensum. Id uiro adhuc iuueni scrupulum iniecerat, de quo ad Fulgentium retulit. Nodum ergo Fulgentius generali doctrina dissoluit. Nec a marito nec ab uxore citra mutuum consensum continentiam rite uoueri posse. Ceterum si quis uouenti consenserit, ei mutandi propositi ius non esse,  prestandumque prorsus cuique esse quod Deo promiserit, aliqua licet necessitate compulsus: nec aliud tunc contra carnis tentationes remedium, quam precum, et strenue contra concupiscentiam lucte. Nec defuturum diuinitus auxilium ubi plena fuerit continentie uoluntas, et ab oratione atque operibus bonis non destiterit uera cordis humilitas.

Subiicienda huic uidetur epistola ad Eugyppium siue Egyppium abbatem simul et presbyterum nonnullis lucubrationibus clarum. Ab hoc acceptam benedictionem, hoc est, quemadmodum interpretor, munusculum, multa Fulgentius grati animi testificatione remuneratur; et multo caritatis ardore succensus in commendanda caritate totus est.

 Epistola ad uenantiam externam et ignotam Fulgentio feminam cuiusdam Iunilii familiaris sui precibus concessa est. Hac peccata post baptismum commissa penitentia deleri posse docet, ad spem uenie, sed penitentie coniunctam hortatur, uariisque nos modis ad penitentiam uocari et allici, in quibus corporis infirmitates non postremo loco esse, ut qui, abutendo sanitate infirmitatem nobis peperimus, per infirmitatem sanitatis beneficia reparemus.

Epistolis accensetur tractatus ad Donatum de Fide. Cuius occasio fuit propositum illi ab Arianis argumentum quo Patrem maiorem, Filium minorem efficere tendebant. In hoc primum laudat probatque Fulgentius quod, etsi ei non fuerit respondendi facultas, ueritatis tamen firma credulitas in corde ipsius permanserit.  Mox fidem catholicam de una in tribus personis natura, deinde Incarnationis doctrinam reiectis erroribus luculenter exponit.

Nil commodius his epistolis subiici potest quam tractatus a Fulgentio in causa Maxentiana elaborati: non illi quidem uno tempore nec continenter scripti, sed propter materie coniunctionem minime separandi. Horum argumentum ex istius controuersie historia petendum, e qua hic pauca libabimus.

Quis iste Maxentius et cuias fuerit apud eruditos non satis constat. Neque enim audiendus Usserius, qui illum eumdem esse uult cum Antiocheno Ioanne cuius Gennadius in Catalogo meminit, cum nec etas utriusque nec sententia conueniat. Monachorum certe Scythie dux fuit siue defensor, iisdem quibus illi sensibus  implicatus, non tamen Scytha: eam enim a se opinionem ipsemet amoliri studuit. Abbatis sibi nomen et titulum sumpsit, at id aduersariis suis non persuasit, qui tacitum ab ipso monasterii sui nomen itemque abbatis sub quo professionem emisisset inuidiose obiectauerunt. In Occidente certe natum aut educatum stylus arguit non plane rudis, et genuinam istius eui Latinitatem referens.

Induxerant autem sibi in animum illi monachi Scythe eorumque fautor Maxentius, heresim Nestorianam et Eutychianam non satis excludi posse, nisi unus e Trinitate passus assereretur. Multos tamen offendit huius locutionis nouitas, nec conciliorum, nec Leonis Magni, nec ecclesiastici usus auctoritate nixe. Breuique totus Oriens in partes scissus, hanc  formulam probantibus aliis, aliis damnantibus. At nichilo segnius Scythe monachi, nichil de uehementia remittere, instigante Maxentio, preferuidi ingenii uiro, et in quo moderationem nonnulli desiderarunt, iure an iniuria, nichil definio.

Itaque primum ad legatos sub id tempus Constantinopolim ab Hormisda Romano pontifice missos hec causa delata, mox a monachis illos cause sue iniquiores expertis Romam ad ipsum Hormisdam translata est, missique ea de re Romam a monachis legati, quorum Petrus diaconus unus fuit.

Non est huius loci referre quem exitum Rome monachorum legatio habuerit, quoue pacto illorum doctrina et formula ab Hormisda primum non leuiter  exagitata, tantumque non hereseos damnata; post, sub Ioanne II pontifice, ipsiusmet Ioannis et imperatoris assensu, totiusque Ecclesie conspiratione probata sit. Illud tantum obseruare nostri est instituti, Scythas monachos omnia sibi Rome infesta nactos, episcoporum Africe in Sardinia exsulantium suffragia sibi conciliare studuisse.

Itaque uertente anno 520 aut 521 reddita est Petri diaconi et sociorum eius nomine, Datiano, Fulgentio ceterisque confessoribus in Sardinia exsulantibus, quedam expositio fidei ad epistole modum concinnata, additis precibus, ut Africani Patres quid de tota hac controuersia sentirent rescribere dignarentur. Atque ut qua de re ageretur plenius nossent, suam ipsi sententiam de Christi tum persona, tum gratia  accurate exponunt, formulam unus de Trinitate passus est a calumniis uindicant; postremo Pelagium, Celestium et Iulianum simulque Fausti libros anathemate percellunt.

Non defugerunt Africani Patres de fide interrogati de fide respondere, suumque de propositis questionibus sensum expromere. Ac de Incarnatione quidem preclare subtiliterque disputarunt, de illa uero formula, unus de Trinitate passus est, minus acute, cum eius loco, quasi eiusdem sensus, hanc locutionem usurpent, una de Trinitate persona crucifixa est; quam tamen ita sensu diuersam existimabant qui huic formule unus de Trinitate passus est iniquiores erant, ut cum illam admitterent, hanc funditus repudiarent.

 Atque ut monachorum scriptio magna ex parte in explicando gratie predestinationisque mysterio uersabatur, sic Africanorum Patrum responsio in iisdem capitibus confirmandis muniendisque multa est. Quod utrique ea de causa opportunum necessariumque putauerunt, quia, delatis Constantinopolim Fausti libris, magne hinc inter multos exorte lites erant; dum alii Augustini doctrinam quasi nouam inauditamque respuerent, alii, in quibus monachi Scythe, strenue illam defenderent, Faustumque uehementer oppugnarent. Ea uero dogmata quo loco habuerint ostendit totius responsionis clausula, in qua sic loquuntur episcopi: Huius predestinationis ueritatem qua nos ante mundi constitutionem predestinatos in Christo testatur Apostolus, si quis detrectat cordis credulitate  recipere, uel oris confessione proferre, si ante ultimum diem uite presentis impietatis sue contumaciam, qua Deo uiuo et uero rebellis obsistit, non abiecerit, manifestum est eum non pertinere ad eorum numerum quos Deus in Christo ante mundi constitutionem gratis elegit ac predestinauit ad regnum

Nec satis fuit Scythis monachis hanc ab Africanis episcopis scriptionem elicuisse, sed cum nichilominus Constantinopoli he contentiones efferuescerent, ipsos Fausti libros ad eos mittendos curauerunt. Quibus Fulgentius egregiam responsionem opposuit septem libris comprehensam, in quibus profundam uiri calliditatem detegebat, et infesta catholice fidei dogmata pondere Scripturarum ac Patrum elidebat. At huius  prestantissimi operis, et inter Fulgentii libros longe precipui iacturam tandiu dolebunt ecclesiastice eruditionis amantes, quandiu tanto et tam expetendo thesauro temporum iniuria fraudabuntur.

uix hoc labore defunctus erat Fulgentius, cum Trasimundi morte, que anno 523 contigit, episcoporum Africanorum mutata sors est. Eos enim Hildericus in catholicam fidem propensior ab exsilio reuocatos sedibus suis restituit, ac nouorum ipsis episcoporum in demortuorum locum sufficiendorum facultatem concessit.

Hic reditus aliam Fulgentio uitam, aliorum laborum occasiones attulit.

In his primum obtinent locum tres de ueritate predestinationis et gratie libri ad Ioannem, credo,  Maxentium et uenerium Constantinopolim missi, quorum tertium Chiffletius Iesuita, uir de litteris ac de Fulgentio presertim bene meritus, primus publici iuris fecit.

Addiderunt episcopi ante exsules, tum uero in patriam reduces, egregiam epistolam ad eosdem Ioannem et uenerium, in qua precipua Christiane gratie dogmata ad Augustini mentem et placita diligenter exponunt; hos autem libros in concilio Parisiensi anni 823 et Aquisgranensi anni 836 laudatos reperies.

Ex prolixo in Fabianum opere duodecim libros complexo nonnulla demum excerpta, sed longiuscula Chiffletius edidit. Erat autem Fabianus non mediocris nominis Arianus, qui cum Fulgentio alicubi  congressus, sparsis super eo colloquio falsis rumoribus, eorum refellendorum ipsi necessitatem attulit.

Ad idem tempus referri debet scriptus ad uictorem liber aduersus Fastidiosum. Hic quondam catholicus, imo monachus, et in monasterio presbyterii dignitatem adeptus, carnis illecebris turpissime uictus, professionem primum, mox fidem quoque penitus abiecerat, et ad Arianos defecerat. Huius ergo sermonem sibi a uictore missum refellens Fulgentius neutiquam consequens esse docet ex essentiali Patris et Filii et Spiritus sancti coniunctione, ut simul cum Filio Pater et Spiritus sanctus humane se nature copularint.

Postremus Fulgentii labor ille est quo Regini comitis  rogatu duo explicare statuerat: primum quid de controuersia nuper inter Alexandrinos Eutychianos exorta sentiendum esset, utrum Christi corpus statim ab Incarnatione corruptionis expers exstitisset, an tale demum post resurrectionem factum fuisset; deinde quid militari uiro seruandum ad retinendam colendamque in eo uite genere pietatem. At necdum absoluta priori huius operis parte ad celeste regnum euocatus est.

Post eius mortem  Ferrandus diaconus inchoatum opus absoluit, multis prius indignum se professus qui Fulgentii successor haberetur. Nunquid, inquit, sic repletus sum sapientia sicut ille? Nunquid eadem mihi facultas eloquii? Nunquid  similis mihi data est auctoritas dignitatis? Aut uel ipsa saltem conuersationis innocentia talis est mihi?

Superiores Fulgentii lucubrationes ut potuimus certis temporibus assignauimus. Sunt alie in quibus idem prestare non licuit, in quibus primum occurrit egregius tractatus de Fide ad Petrum. Erat autem Petrus non diaconus, ut perperam in titulo hactenus dictus est, non monachus, ut a Blondello  primum, post incaute a Noricio creditus est, sed uir militaris, qui Hierosolymam profecturus, et ne quid sibi heretice prauitatis subreperet metuens, fidei regulam a Fulgentio flagitarat. Huius ergo pietati morem gesturus Fulgentius, sed temporis exclusus angustiis, post uberiorem de Trinitate, Incarnatione,  angelorum et hominum creatione lapsuque, ac uariis aliis capitibus disputationem; ad extremum fidei dogmata quadraginta articulis astringit, quibus quisquis obloqui ausus fuerit, eum pro heretico habendum denuntiat. Hec illa est, opinor, fidei regula quam sibi a Fulgentio mitti Ferrandus postulauerat, et quam eodem nomine designat Isidorus. Diu tamen ille tractatus Augustini operibus admixtus est; at postmodum uariis argumentis, ac presertim styli colore Fulgentio eruditorum consensu restitutus, imo sub eius nomine dudum a Bertramo laudatus est. In Sardinia scriptum putat Noricius, propter eam quam in operis calce habet persecutionum mentionem; sed non satis firma coniectura. Potuit enim et preteritarum meminisse, et futuras animo presagire.

 Incerti temporis tractatibus accenseri debent tum libellus de Trinitate ad Felicem notarium, tum de Incarnatione Filii Dei ad Scarilam.

Priori occasionem dedit Felicis postulatio, qui hereticorum conuictui ac sermonibus expositus, nec satis ad illos refellendos instructus, a Fulgentio doceri uoluit quo pacto illis resisti possit. Cui tam pio desiderio obsecutus Fulgentius, non modo catholicam de Trinitate fidem aduersus Arianorum argumenta egregie defendit, sed de aliis quoque fidei capitibus preclare disseruit. In hoc opere cuiusdam Patris loca tacito nomine laudata reperies, quorum pleraque saltem Augustini sunt.

Alterius operis argumentum sic narrat ipse Fulgentius,  ipsiusmet Scarile uerbis: Dum ad mensam, inquit, Christiani catholice Ecclesie filii Euenti de Dei Incarnatione locutio nasceretur, unus ex conuiuis hoc de Incarnatione asseruit, quoniam non Deus Pater carnem induit, sed solum Dei Filius. Et alius dixit: Ipse Deus qui unus est in tribus dignatus est carnem assumere, ut nostram seruitutem, qua per transgressionem patris nostri Ade obligati detinebamur, ad libertatem perduceret. Huius concertationis arbitrum placuit eligi Fulgentium, quem affluenti lumine donatum nouerant. Addita est alia de uilium et noxiorum animalium, qualia sunt musce et scorpiones, procreatione questio, quam conuiuarum nonnulli Deo abiudicabant, alii asserebant.

 De utroque ergo capite preclare Fulgentius disputat hoc tractatu cui titulus est de Incarnatione et uilium animalium Auctore ad Scarilam.

Due supersunt ad Ferrandum diaconum epistole eu libri, quorum primo Fulgentius respondet propositis a Ferrando questionibus de serui Aethiopis baptismo. Is omnibus catechumenorum officiis egregie functus, mox lethali morbo correptus in extremo pene halitu ad baptismi locum delatus est, ibique sine uoce, sine motu, ministris quasi pro infante respondentibus, mente absentissimus baptismum acceperat, statimque sine eucaristie participatione excesserat e uiuis. Hinc duplex Ferrando scrupulus obortus est. Primum an adulto sufficere ad salutem posset aliena confessio; deinde an qui accepto sacramento  baptismi mortis uelocitate prepediti carnem Domini manducare non potuerunt, salutis compotes esse possent, cum nota fidelibus essent uerba Saluatoris, Nisi manducaueritis carnem Filii hominis et biberitis eius sanguinem, non habebitis uitam in uobis. Doceri ergo studebat Ferrandus super isto capite, utrum noceat, quantum noceat, an omnino nichil noceat, si quis baptizatus in nomine Trinitatis sacro cibo potuque fraudetur.

Duplicem hanc questionem separatim Fulgentius expendit: ac priori quidem respondet, sincerum baptismi desiderium prius habitum sufficere, dummodo adhuc uiuo, tametsi nichil sentienti, baptismus conferatur; alteri uero, nemini baptizatorum fraudi esse quod morte preuentus eucaristie particeps esse  nequiuerit, cum per ipsum baptismum, si minus sacramento, saltem re sacramenti donatus sit. Eam enim uim esse baptismi, ut corpori nos cuius caput est Christus inserat, ac uerum eius membrum efficiat: que incorporatio ipso eucaristie sacramento significetur.

Altero ad Ferrandum scripto, propositis ab ipso quatuor de Trinitate questionibus respondet, et uni de duobus calicibus in cena datis: quod propterea de Quinque Questionibus inscribitur.

Atque hec de Fulgentii scriptis que librorum aut epistolarum nomine censentur. Addendum aliquid de sermonibus quos magno numero uel scriptos ab eo, uel dictatos oportuit siue ab ipsomet, siue ab aliis pronuntiandos.

 Ex eorum numero sunt qui has inscriptiones preferunt:

    De Dispensatoribus Domini, p. 546.
    De Duplici Natiuitate Christi Domini, p. 551.
    De Sancto Stephano protomartyre, p. 555.
    De Epiphania deque Innocentum cede, p. 558.
    De Caritate Dei et proximi, p. 563.
    De sancto Cypriano, p. 566.
    Hi sancto Fulgentio plane digni.


Sermo de sancto uincentio, p. 570, ita luxuriat, ut licet hec figura satis fuerit Fulgentio familiaris, eum tamen alteri libentius quam Fulgentio tribuerim.

Sermonis de loco Michee, quem habes huius editionis  p. 572, clausula his uerbis expressa, conuersi ad Dominum, Augustinum mire redolet: non indignus ille adeo Fulgentio; nec item qui de Latrone, p. 567, et qui de Pentecoste inscribitur, p. 569.

De duobus ad calcem additis, p. 664, quid sentiendum peculiari nota lectorem monuere qui huic editioni prefuerunt.

In appendicem coniecti sunt uarii, quorum nonnulli Augustini sunt, quidam Chrysologi, alii antiqui auctoris Africani, sed perperam omnes Fulgentio tributi.

Miras porro pugnas edit Theophylus Raynaudus ut librum de Predestinatione et Gratia in appendicem pridem coniectum asserat Fulgentio, quasi in Sardinia scriptum. At potior multo Bellarmini, Posseuini,  Louaniensiumque doctorum auctoritas hoc opus Fulgentio abiudicantium, imo suspecti auctoris esse contendentium. Parum certe uerisimile est ut post librum hoc titulo scriptum, tribus aliis a se scriptis eumdem pene titulum indidisset.

Ex his colligi licet Fulgentii opera tritariam pro trium temporum ratione diuidi posse.

Primum temporis spatium illud est quod a primo in Africam ab exsilio reditu ad secundum exsilium fluxit: huic assignanda sunt ex ante dictis opera sequentia:

Contra Arianos liber unus, ad decem obiectiones decem responsiones continens, p. 51.

Ad Trasimundum libri tres, p. 69.

Secundum spatium totum secundi exsilii tempus  complectitur: cui ascribenda sunt opera que sequuntur:

Ad Monimum libri tres, p. 3.

De Remissione peccatorum ad Euthymium libri duo, p. 360.

Ad Probam epistole due: quarum prima est de uirginitate et Humilitate, p. 163; altera de Oratione et Compunctione cordis, p. 177.

Ad Gallam consolatoria de mariti Morte et de Statu uiduitatis epistola una, p. 151.

Ad Theodorum de Conuersione a seculo epistola una, p. 186.

De Coniugali Debito et uoto continentie una, p. 144.

Ad Eugyppium abbatem de Caritate una, p. 182.

 Ad uenantiam de Recta Penitentia una, p. 190.

Tractatus de Fide ad Donatum, p. 197.

Fulgentii et aliorum quorumdam episcoporum Africanorum, ad Petrum diaconum et alios qui ex Oriente in causa fidei Romam missi sunt, de Incarnatione et Gratia Domini nostri Iesu Christi liber seu epistola 17, p. 286.

Tertium tempus, a secundo in Africam reditu post Trasimundi mortem ad uite Fulgentii finem extenditur; huic assignanda sunt illa:

De ueritate predestinationis et gratie ad Ioannem et uenerium libri tres, p. 434.

Epistola episcoporum Africanorum de gratia Dei et humano arbitrio ad Ioannem et uenerium, pag. 269.

 Contra Fabianum libri duodecim quorum fragmenta exstant, p. 577.

Contra sermonem Fastidiosi Ariani ad uictorem liber unus, p. 340.

Epistola ad Reginum, p. 323.

Incerti sunt temporis opera sequentia.

De Fide seu de Regula uere fidei ad Petrum, pag. 500.

De Trinitate ad Felicem notarium, p. 328.

De Incarnatione Filii Dei ad Scarilam, p. 406.

Ad Ferrandum epistola ad questiones de salute Aethiopis moribundi, p. 216.

Eiusdem ad eum Ferrandum de quinque questionibus, p. 229.

Atque he quidem e Fulgentii laboribus reliquie  adhuc supersunt. Ceterum multo plura ab illo scripta non coniecturis modo, sed certis indiciis constat. Nam preter eximium illud contra Faustum opus, quod alicubi fortasse in bibliothecarum angulis delitescit, sunt alia quorum inueniendorum uix ulla spes est.

Primum nuspiam exstat uera illa responsio aduersus Pintam, quam tamen ab ipso scriptam constat.

Nuspiam exstat liber Altercationis quo de fide cum Trasimundo rege disputauit, a sancto Isidoro memoratus.

Nuspiam exstat liber de Spiritu sancto ad Abragilam, quo multis Scripturarum locis Spiritum sanctum unum cum Patre et Filio Deum probabat.

Nuspiam exstat preclara epistola ad Carthaginenses,  sublimi, ut habet ipsius uite scriptor, exhortatione perspicua, ubi pene cunctos dolos et fallacia blandimenta, quibus infelices anime seducebantur ad mortem, grauissima conquestione digessit.

Nuspiam exstant duo de Ieiunio et Oratione libri quos ad Probam ab eo scriptos constat.

Nuspiam exstant due ad Stephaniam nobilem feminam et suo et episcoporum nomine in Sardinia scripte. Ex quibus locum Arianus quidam in suum sermonem transtulerat.

Nuspiam exstat epistola ab ipso scripta ad quemdam Ioannem episcopum; qua luculenter probabat criminum reum seculari iudici non esse tradendum.

Nuspiam exstant libri decem ad Fabianum, ex quibus nonnisi fragmenta supersunt.

 Hec de operibus Fulgentii prefari uisum. De quibus quis fuerit antiquorum sensus ex Isidoro sciri potest, a quo dicitur in Scripturis diuinis copiose eruditus, in loquendo dulcis, in disserendo subtilis. Eruditis certe noni seculi uiris non leue studium fuit magnas ex ipso lacinias excerpendi; tota uero Ecclesia Lugdunensis hoc ipsum elogio dignatur: Beatus antistes et gloriosus confessor, qui ob admiranda et ueneranda scripta semper ab Ecclesia fideliter receptus, et inter scriptores ecclesiasticos laudabiliter numeratus est.

Est certe singularis in ipso uis ingenii, non uulgari suauitate condita. Sunt tamen qui ipsum astrictiorem uellent et in iisdem sententiis uersandis repetendisque  minus crebrum. At hoc ipso sensus suos altius animis et clarius infigit.

His prenotatis, ea nunc breuiter indicanda que postremam hanc editionem commendant.

Primum non parui referre uisum est omnia summi uiri scripta separatim iam haberi posse, nec ut antea uel in uariis demum uoluminibus dispersa reperiri, uel in immensum postreme Patrum Bibliothece pelagus immersa latere.

Deinde, quod maioris etiam momenti est, cum in ceteris editionibus, dum errata priorum posteriores inconsulte sequerentur, mendarum numerus auctus potius esset quam imminutus, in hac certe in iis emendandis repurgandisque multum laboris impensum est, multa sensu plane carentia in integrum restituta:  cuius cure fidem faciunt apposite ad paginarum calcem notule. Atque utinam in hoc labore amplius progredi licuisset, eaque mss. copia presto fuisset, quibus permulta que obscura manserant illustrari potuissent! Est tamen aliquid ceteris in hac emendandi diligentia preiuisse, eosque ad hanc operam maioribus adiumentis prestandam excitasse.

Capitum partitiones aliquoties immutatas lector offendet, sed mutationis causam facile deprehendet: tanta enim incuria sectiones ille olim facte fuerant, ut non raro eadem periodo in duas partes scissa, prior precedentis capitis clausulam, altera sequentis exordium faceret, ac sic tota sententia lucis prorsus et intellectus expers esset.

Sicubi uero operum tituli nonnichil uel mutati, uel  aucti, tum uel ratio simul addita, ne temere factum uideri possit; quod animaduertere est in tractatu de Fide ad Petrum, ubi expunctum recte diaconi nomen nouumque additum titulum in nota probatum est ex ipso Fulgentio; uel si hoc quandoque pretermissum est, ipsa se legentibus ratio prodet, et quasi in oculos incurret. Sic enim libro de Incarnatione Filii Dei additum est in titulo et uilium animalium auctore; tum quia istius operis pars fere dimidia in hoc argumento uersabatur, tum quia clarius hac accessione tractatus ille ab alio distinguebatur hunc titulum preferente, de Incarnatione et Gratia.

Erunt forte qui mirentur ex mediocri uolumine tot opera in appendicem relegata. Sed id non sine iustis euidentibusque causis factum in cuiusque operis fronte  demonstratum est; nec id priuato iudicio tentatum, sed eruditorum suffragiis diligenter expensis.

De duobus sermonibus additis et quid uideretur expositum, et res tota ad lectorum arbitrium remissa est.

Additus est mss. impressorumque codicum ex quibus hec editio emendata est index ad huius uoluminis calcem.

Nec omittendum hic est debitum Chiffletio Iesuite eximie eruditionis uiro, grati animi testimonium, ob singulare eius de Fulgentio et de hac presertim editione meritum. Quas enim ex uariis olim codicibus bibliothece Cartusie ad Portas exscripserat uariantes in omnia fere Fulgentii opera lectiones, eas ille benignissime  cum iis communicauit qui postreme isti editioni emendande operam dabant: ex quibus illi que excudenda restabant Fulgentii scripta correxerunt, serius acceptas in uariarum lectionum syllabum accurate retulerunt.

 Hec sunt que ad publicam utilitatem promouendam uel tentata, uel effecta sunt. Que si minus rerum ipsarum pretio, uoluntatis certe ac studii merito, equis iudicibus probatum iri non immerito sperare nobis uidemur.





S. FULGENTII EPISCOPI RUSPENSIS uITA, A  quodam eius discipulo conscripta AD FELICIANUM EPISCOPUM SANCTI FULGENTII SUCCESSOREM. 



PROLOGUS. Duo doctoribus catholice Ecclesie necessaria, uita bona et sana doctrina. B. Fulgentius precessor Feliciani episcopi.


1. Omnis Noui Testamenti fidelissimus dispensator, in quo loquitur Christus, sancte Pater Feliciane, ut exemplo suo credendum sibi facile persuadeat, operum bonorum curam maximam gerit, et quidquid aliis faciendum dicit, ipse primitus facit. Sine causa quippe nititur docere sapienter, nisi uixerit innocenter. Duo igitur Ecclesie catholice doctoribus necessaria iudicantur: uita bona et sana doctrina. uita enim bona commendat sapienter docentem, doctrina sana ornat bene uiuentem. uita bona facit amabilem, doctrina sana laudabilem. uita bona continuo creditur imitanda, doctrina sana nunquam iudicatur esse repudianda. uita bona tollit occasiones detrahentibus,  doctrina sana resistit contradicentibus. Propterea mihi diutissime beati Fulgentii pontificis , et nomen et gratiam cogitanti, dum frequenter ante oculos cordis mei magister egregius uersaretur, dolebam tanti uiri solatio caruisse populos Africanos. Et quamuis ille gaudiis celestibus oblectandus ad meliora migrauerit, apud nos tamen modo similem deesse doctorem, sapientie eius bene conscius suspirabam.

2. Dabatur sane flebili recordationi quedam respiratio, quotiens dulcissimos libros eius, aut epistolas, aut quos dedit populo presente sermones, uel ego legebam, uel legentes alios audiebam. uerumtamen in illis preclaris opusculis ingenium uiri sapientiamque posse agnosci tacitus considerabam: cuius autem  iustitie, probitatis et misericordie fuerit, et quomodo laudabiliter uitam suam  cum familiaribus suis transegerit, sicut docuit uiuens, scire plerosque non dubitabam, latere tamen plurimos sentiebam. In posterum uero, ne obliuione longa conuersationis eius bona nescirentur, semper et uehementius formidabam. Dixi ergo diu cogitans: Ecce fulget beati Fulgentii sana doctrina, quoniam leguntur ab omnibus libri eius. Quasi ille loquitur, quando codex eius titulatus nomine legitur: qui autem fiet ut similiter nota sit omnibus uita eius bona? Quandiu  uiuunt adhuc qui nouerunt eum uel a certissimis testibus aliquid de eius uirtutibus audierunt, potest illi presens memoria uerum testimonium perhibere. Quid aget uentura progenies? Quid in transmarinis partibus longe constituta fidelium turba? Cum peruenerint ad notitiam lectionis, in qua idem beatissimus pontifex absens loquitur, mortuus uiuit, admirabuntur profecto sapientiam: unde cognoscent innocentiam? Sicut ergo clara est eius doctrina, sic clarior fiat etiam uita. Loquamur et narremus fratribus nostris quomodo tantus pontifex uixerit.

3. Nec timendum est ne minore facundia sacerdotem, qui per uniuersas orbis Ecclesias magnum nomen obtinuit, ego faciam paruum. Cuiuslibet enim sit meriti oratio mea, nec augere poterit tanti uiri  merita, nec minuere: sed proficere tantummodo ad testimonium caritatis, in qua illi semper inherere desiderans, salutiferis eius monitis ad suscipiendam professionem monachorum conuersus, in illo paruissimo monasterio quod sibi apud Sardiniam pro Christi nomine relegatus effecerat, ubi iam tu presbyter  habitas, diebus ac noctibus, ante eum positus uixi, quando me super mel et fauum dulciora celestis eius eloquii flumina frequenter  irrigabant. Et nisi sterilitas arentis ingenii prepediret, centesimum fructum gleba nostri pectoris attulisset. Sed indignus ego de tanta plenitudine uix exiguam capere ualui portionem. Tue tamen paternitatis orationibus fretus, libelli presentis laborem suscipere cogitaui: in quo omnia que memoriter nobis audientibus ipse referebat,  et illa insuper que oculis nostris aspeximus, aut ut iam positi in doctrina illius quemadmodum sint gesta non ignoramus, breuiter explicabo: notam falsitatis incurrere nullatenus timens, cuncta quippe senilem tuam paternitatem minime latent. Nec tibi nunc aliqua quasi nescienti dicuntur, sed tuo potius testimonio confirmanda simpliciter  digeruntur.



CAPUT PRIMUM. Genus Fulgentii. Mariana mater Fulgentii. Fulgentii institutio. Paternam domum gubernat. Procurator ordinatur.

4. Beatus igitur et uere Fulgentius, nobili secundum  carnem genere procreatus, parentes habuit ex numero Carthaginensium senatorum. Auus  enim eius nomine Gordianus, dum rex  Geysericus memoratam Carthaginem uictor inuadens, senatores plurimos, imo cunctos, amissis omnibus bonis, ad Italiam nauigare compelleret, inter ceteros etiam ipse impositam peregrinationem libenti uoluntate suscepit: uolens saltem facultatibus perditis, non perdere libertatem . Post cuius obitum duo ex filiis eius, spe recuperande hereditatis, Africanam prouinciam repetentes, manere  tamen intra Carthaginem minime potuerunt, domo propria donata sacerdotibus Arianis. Sed possessionibus suis ex parte per auctoritatem regiam repetitis  ad Bizacium perrexerunt.  Ibique in Tellepte ciuitate unus eorum nomine Claudius, ex coniuge nomine  Mariana, Christiana scilicet et honesta femina, istum, cui tanta gloria debebatur, feliciter genuit; eumque statim, quasi  prescius qualis esset futurus, Fulgentium nominauit. Quem religiosa mater moriente celeriter patre Grecis litteris imbuendum primitus tradidit: et quandiu totum simul Homerum memoriter reddidisset, Menandri quoque multa percurreret; nichil de Latinis permisit litteris edoceri: uolens eum peregrine lingue teneris adhuc annis percipere notionem, quo facilius posset, uicturus inter Afros, locutionem Grecam, seruatis aspirationibus, tanquam ibi nutritus exprimere.

5. Nec fefellit matrem piam cauta prouisio. Sic  enim quotiens ei Grece loqui placebat, post longam  desuetudinem locutionis eius et lectionis, non inconditis sonis uerba proferebat, ut quasi quotidie inter Grecos habitare putaretur. Litterarum proinde Grecarum percepta scientia, Latinis litteris  in domo edoctus, artis etiam grammatice traditur auditorio: magnitudine ingenii cuncta sibi tradita memoriter et ueraciter retinens. Inde tamen domesticorum negotiorum urgente necessitate cito sublatus, paterne domus gubernationem suscepit adolescens, ita se maternis imperiis subdens, ut ibi quoque Christi existeret imitator, de quo sacra Euangelia contestantur, Et erat subditus illis , id est parentibus. Gaudebat uenerabilis mater, et preclara indole sapientis  filii merorem uiri amissi consolabatur. Ceperat in illa familia esse, qui amicis obsequium beneuolus redderet, inimicos  rationabiliter repelleret, seruos mansuetus et seuerus regeret et corrigeret, patrimonium diligens coleret, sublimioribus potestatibus carissimus fieret. Cuius rei gratia, crescente per singulos dies fama eius, repente procurator ordinatur,  hinc initium sumens imperandi, et consulendi, ac gubernandi quamplurimos.



CAPUT II. Felicitas monachorum.

6. Accepta tamen hac potestate dum clementer utitur, et neminem ledere pro ingenita sibi pietate  desiderat, atque in exigendis pensionibus crudelitatem iubetur exercere, cepit secularium negotiorum grauis apparere sarcina, et displicere felicitas uana; paulatimque laudabili patientia succedente, cepit uite spiritalis amor exsurgere, desiderium lectionis insuper, et orationis indefessum crescere studium. Monasteriorum proinde suauissimos greges frequentius uisitans, seruorum Dei mores propositumque discebat. Inter abstinentes, nulla esse gaudia seculi, sed nulla esse etiam tedia sentiebat.  In summa abstinentia uiuentes, uidebat neminem calumniatorem timere, sed se inuicem diligere. Considerabat etiam multos adolescentes perpetue continentie deditos, ab omni posse abstinere concubitu. Talibus apud semetipsum cogitationibus fluctuabat, atque in hec uerba prorumpens, Cur obsecro, aiebat, sine spe futurorum bonorum laboramus in seculo? Quid nobis aliquando prestare poterit mundus? Si gaudere desideramus, licet sit melius bene flere, quam male gaudere: quanto melius tamen gaudent quorum sic in Deum tranquilla est conscientia, quos minime terret exactoris improbi uiolentia, qui nichil timent nisi peccata, nichil agunt nisi unde possunt diuina implere mandata! Non fatigantur publicis excursibus, non damna rei familiaris coguntur aut flere  miserabiliter, aut timere deformiter. Operantes manibus suis non aduersantur utilitatibus alienis: uiuunt inter sese pacifici, sobrii, mites, humiles atque concordes. Nulla illis cura libidinis: imo magna sollicitudo et iugis custodia castitatis. Imitemur tam laudabiles uiros, arripiamus hanc bene uiuendi constantiam. Sit nobis utile quod reuelante gratia meruimus meliora cognoscere. Abiiciamus pristinos mores, et mutemus labores. Nitebamur prius inter amicos nobiles apparere nobiliores, nitamur modo inter seruos Dei pauperes effici pauperiores. Si coacti sumus exigere debitores, conemur modo conuertere peccatores. Solet etiam de publicis exactoribus efficere Christus Dominus noster magistros Ecclesie: de telonio enim uocatus est Mattheus, ut apostolus fieret.  Neque nos  huic honori personam conuenire credimus nostram: sed si ille, deposito officio exactionis, accepit officium predicationis, mihi non licebit, post depositam procurationem, penitentis assumere lamentationem? Refugium nostrum Deus est. Nulla de etatis imbecillitate nascatur excusatio: potens est quippe Deus, qui dat continentiam tantis adolescentibus,  quos uidemus in  monasteriis uiuere, mihi quoque peccatori similem gratiam donare.



CAPUT III. Meditatur monasticam uitam. B. Augustinum legens conuertitur.

7. Post hec uerba diutius in suo pectore ruminata, decreuit, Spiritu sancto reuelante, secularibus omnino renuntiare deliciis, et illius uite socius fieri quam laudabat. Prius tamen cogitans ne subita mutatio mentem simul corpusque perturbans, inter ipsa conuersionis initia, grauissimum sibi uel impedimentum uel scandalum gigneret, occulte arripuit rara exercere ieiunia; dehinc paululum progrediens, antiquorum sodalium tentabat uitare consortia. Segregatus frequenter a turbis, in possessione propria, nescientibus parentibus et clientibus, quasi propter actionis  laborem tristis sedebat, et ibi orabat, legebat, ieiunabat, epularumque immoderatam copiam minuebat, ad balneas penitus non accedens; et sub ipsa adhuc professione laica, plenus iam monachus conuersabatur. Stupebant omnes qui nouerant eum,  delicati uiri mirabilem parcimoniam, causamque mutationis huius interpretabantur ex angustia natam pusillanimitatis. Apud illum uero per singulos dies amor sancte professionis et mortificationis impensior cura crescebat.

8. Aliquando igitur ubi omnia que sibi dura uidebantur expertus, adiutorio gratie spiritalis uoluntati sue sensit suppetere facultatem, beati Augustini exponentis tricesimum sextum psalmum disputatione commonitus et compunctus, publicare suum statuit  uotum: mutare gestiens habitum, ne uel amicabiliter ad se uenientes pati cogeretur, cum quibus diu seculariter  uixerat. Cogitabat autem uir prudentissimus conuersionem sui cordis sibi soli utilem futuram, si latere potuisset; publicatam uero, multis aliis exemplum bonum dimittendi peccata pristina prestituram. Quis enim mediocris aut pauper fieri monachus erubesceret, dum Fulgentium uideret genuini fastus arrogantia recedente, duras abstinentie uias patientie gressibus ambulantem?



CAPUT Iu. Ad Faustum episcopum se confert. Fit monachus. Imitantur . . . alii exemplum eius.

9. Fuit autem tunc temporis episcopus quidam laudabiliter predicandus, nomine Faustus, qui pro fide catholica non longe a cathedra sua iussus fuerat relegari. De multis enim sacerdotibus hoc  Hunerici  tyranni persecutoris astuta malignitas ordinauerat, ut iuxta patriam propriam peregrinationis incommodum sustinentes, ad negandum Deum facile flecterentur. In eodem proinde loco ubi relegatus tenebatur, monasterium sibi construxerat, in quo spiritaliter uiuens, apud omnes Christianos honorabiliter habebatur. Ad hunc ergo sanctus Fulgentius  alacriter uenit, eique uotum sui cordis fideliter indicauit.  Ille autem sciens secularem omnino iuuenem, uerebatur talia credere  pollicenti, dicens ei, Quare, fili, mentiris, ut seruos Dei fallere delecteris? Tune eris monachus, aut antiquam deliciarum tuarum consuetudinem sic repente mutabis, ut escarum uilium negligentior apparatus, et uestium sordidarum  tuum animum non offendat abiectio? Prius est, ut sis saltem laicus minus deliciosus, et tunc forsitan credibile putabo, quod renuntiare seculo aut uelis, aut ualeas. Ad hec ille iuuenis magis ac magis inflammatus, repellentis manum suppliciter osculatus, sic oculis in terram depositis precabatur: Potens est, domine pater, dare uolenti facultatem, qui nolenti tribuit uoluntatem. Permitte me tantum tuis inherere uestigiis; aperi mihi ianuam monasterii, prebe sancte edificationis adiutorium, fac me unum de discipulis tuis:  et Deus nouit quomodo me liberet ab iniquitatibus meis. Hec audiens beatissimus senex, grauissimum putauit supplicantem diutius spernere; tandemque flexus ad consentiendum, Mane, inquit, nobiscum, fili, sicut uis: experiamur paucis diebus, utrum uerbis facta concordent. Utinam superfluus sit timor meus, et professio tua inueniatur stabilis!

10. Postquam igitur supplicanti consensum prebuit sanctus Faustus episcopus, sonuit illico per affines et notos, Fulgentium monachum factum. Gratulabantur boni, confundebantur mali. Quosdam faciebat uita eius transacta in deliciis desperare; quosdam singularis ingenii notissima scientia magnum aliquid suadebat de profectu eius uelociter sperare. Quidam uero familiares eius, quibus ab infantia carissimus  amicus et fidelissimus fuerat, eum imitari cupientes, ipsi quoque seculum contempserunt, et se monasteriorum gregibus mortificata uoluntate iunxerunt.



CAPUT u. Mater eius proposito excruciatur. Matri illum uidendi copia negatur. Constantia Fulgentii.

11. Audit hoc mater referentibus multis, ad consortia monachorum fugisse Fulgentium, totiusque domus regende atque gubernande curam penitus dimisisse, nec omnino iam posse de tali proposito reuocari. Turbatur, expauescit, et amoris nimii desiderio concitante, quasi iam Fulgentius moreretur , celum nimiis lamentationibus pulsat, et sicut solent matres in funeribus filiorum, modum nescit habere  lacrymarum. Rapitur inconsideratis cursibus ad monasterium furibunda, contumeliis et conuiciis sanctum Faustum nichil dubitans aggreditur. Redde, inquiens, filium matri, redde dominum seruis. Sacerdotes semper multa beneficia uiduis prestant, quare nunc domus uidue per te perit? Cui patienter  respondebat episcopus: Si tu mihi filium tulisses, ego te, mulier, deberem quantum dolor imperaret arguere; modo tu mihi iuste contumeliam facis, quia ego tibi filium tuli. Quando enim tibi displicet quia seruiturus est Christo, bene facis contumelias  inferens Fausto. Sub his etiam sermonibus equanimiter tolerans, et  affabiliter arridens, uidendi saltem filium nullam prorsus dat licentiam. Illa sciens quantum diligeretur a filio, magnis ante ianuam monasterii clamoribus eiulabat; et Fulgentii nomen frequentius inclamans, desolationem suam miserabiliter allegabat.

12. Hec prima beatum Fulgentium tentatio multis uiribus impulit, dum  suam genitricem, quam semper amauerat, cui maxima deuotione seruierat, audiret suis auribus flere. Sursum tamen corde positus, audiebat, et non audiebat; nec illius preces aduertere dignum putabat, quia pietatem solitam religiosa crudelitate uincebat. Ibi iam future patientie in laboribus multis exemplum fidelissimum prebebat,  et similis ebrio per spiritalem gratiam factus, utrum mater esset quodammodo ignorabat. Hic eum beatus Faustus episcopus ex toto corde conuersum primitus approbauit, et cum gaudio ceteris fratribus dixit. Facile poterit hic iuuenis tolerare quemcunque imposuerimus laborem, qui potest maternum iam despicere dolorem. Illa mater dum se plangere sepius, nec ad se filium prodire cognosceret, in eodem loco eum iam non esse credebat; quia si ibi esset,  non ferre posse dolorem matris, adhuc uirtutis eius nescia putabat. Sepe ergo iens ac rediens, et episcopo molestias, et filio plurimas afferebat insidias, donec tedio uicta propriam reuerteretur ad domum.



CAPUT uI. Abstinentia eius incredibilis. Proficiendi desiderium.

13. Beatus ergo Fulgentius supra credibilem modum  laboribus abstinentie se cruciabat, sine uino et oleo manducans et bibens, sic parce et tenuiter, ut inedie magnitudo siccatam corporis cutem fatiscere diuersis ulceribus cogeret, ac superducta quam dicunt impetigine delicati corporis pulchritudo fedaretur. Putabant plurimi tunc beatum Fulgentium, sub occasione ipsius infirmitatis, aut recessurum simul a proposito sanctitatis, aut reddendum deinceps tepidum, ne uel regule communis parcimoniam custodiret. Ille uero contra spem omnium, misericordie Dei preuenientis auxilio gubernatus, ex infirmitate corporis ampliores animi uires capiebat, et tanto abstinentior, quanto debilior, de salute perpetua iugiter cogitabat, salutem uero corporis arbitrio  Domini committebat, hoc plerisque dicens: Scimus omnes ex epulis uitam solere seruari, non sanitatem posse conferri. Nam ut sanetur infirmitas, si explenda uidetur gule cupiditas, quare infirmantur etiam illi qui conuiuiis lautioribus quotidie saginantur? Tolerabat ergo infirmitatem patienter, exercebat abstinentiam satis humiliter. Paruum namque putans omne quod faciebat, de die in diem melior fieri gestiebat. Hoc propositum cordis eius miserator et misericors Deus adiutorio superni iuuaminis  fulciens, uelociter ei corporalem restituit sanitatem.



CAPUT uII. Portionem substantie donat matri.

14. Tunc animus uiri sapientis altiori pietate commotus, cum tota mente mundum sibi crucifigeret, et ipse mundo crucifixus, iter rectum a iuuentute sua , sicut scriptum est, ambularet; portionem substantie proprie, quamuis haberet fratrem iuniorem nomine Claudium, per donationem soli contulit matri, ut a matre postmodum, si bene seruisset, donaretur et fratri. Sic salubri consilio superbiam iunioris fratris edomare desiderans, ut qui nolebat esse humilis propter pietatem, disceret humilis esse propter hereditatem; mater quoque sanctissima post discessum dulcissimi filii, cuius iam non poterat obsequio   letificari, eius meruisset beneficio consolari. Quantas tunc ibi uniuersi laudes et gratias Domino retulerunt! cum uiderent beatum Fulgentium, seculari cupiditate calcata, rebus quas distrahere et donare pauperibus non poterat, ne offenderet bonam matrem, renuntiasse penitus, ut Christum inuenire mereretur doctorem.



CAPUT uIII. Propter persecutionem de priori monasterio migrat. Coabbas eligitur.

15. Finita iam erant cuncta que eum in conuersionis primordio uidebantur affligere. Sed quia hec uita nunquam potest sine suis tentationibus preteriri, nascitur rursus talis persecutio fidei, que sancte memorie Faustum episcopum cogeret per diuersas latebras commigrare, nec in ipso monasterio iugiter sineret requiescere. Tunc beatus Fulgentius timens  aut in illo loco solus remanere, aut de loco in locum frequentius transmigrare, consulto prius episcopo Fausto, uicinum monasterium petiit, ubi paucis, sed simplicibus fratribus Felix nomine abbas preerat, amicus eius ab adolescentia, cum quo semper etiam laicus familiariter uixerat. Tunc igitur eum Felix abbas cum gaudio suscipiens, imparemque se eius uirtutibus sciens, et nomen et potestatem ei tradidit abbatis. Ille plenus studio humilitatis,  excusat priuilegium potestatis: et post multa certamina pietatis, ex consensu totius congregationis, passus uiolentiam caritatis, uix consentit esse collega boni consortis. Ita duo uiri sanctissimi, diligentes equaliter Deum et proximum, ambo moribus similes, ambo meliores  proposito, conuersatione equales, unus scientia superior, iugum bonum gubernande congregationis excipiunt.

16. O quam felix seruorum Dei numerus fuit, quibus ceperat preesse Fulgentius! O quantum fulgebat illud monasterium, cui dispensator permanserat Felix! Dabant sibi mutuis nominibus etiam ipsi non minoris laudis auspicium. Felix uocabatur Fulgentius uiam Domini currens, et fama  crescente Fulgentii, capiebat fructum sui culminis Felix. Unus tamen  eorum, beatus uidelicet Fulgentius, docendis fratribus peculiariter uacabat, alter in quotidiano ministerio sollicitius laborabat. Superuenientibus fratribus, unus uerbum Dei singulariter predicabat, alter hospitalitatem diligenter preparabat, et hilariter offerebat. Nihil alter sine consensu alterius faciens, sed sic ambo ceteris erant imperantes, ut sub unius se regula crederent constitutos. Ita dum timebat Fulgentium offendere Felix, Felicemque Fulgentius, mortificatis uoluntatibus propriis uterque uiuebat, et de fratrum quibus consulebant utilitate laudabiles, et de mutua quam sibi reddebant inuicem subiectione sublimes. Quis istius affectus explicare possit loquendo uirtutem? Quos quieta pax adunauerat, nec bella ualuerunt feralia separare.



CAPUT IX. Cogitur fugam capessere cum Felice.

 17. Sed cum subito  barbarice gentis prouincia turbaretur incursu, uidentes salutem temporalem fuge presidio uindicandam, labores illico perferende peregrinationis excipiunt, limatoque consilio procul abscedunt, ubi nulla belli nascentis opinio construendi monasterii preberet integram facultatem. Promouent igitur castra spiritalia duces inclyti celestis exercitus, et per ignotas Africe regiones monachorum suorum caterua comitante pariter gradiuntur, ubique facientes gaudium bonis, inuidiam malis. In territorio denique Siccensi dum cogitant certas sedes statuere, regionis fecunditate delectati, uirorum etiam fidelium  deuotione suscepti, presbyter quidam secte Ariane in fundo Gabardilla perfidiam predicans, cui nomen quidem fuit inter homines  Felix, sed uoluntas aduersus Deum semper infelix; natione barbarus, moribus seuus, facultatibus potens, catholicorum persecutor acerrimus,  beati Fulgentii nomen in illis regionibus clarum fieri sentiens, reconciliandos multos quos occulte deceperat, suspicatur. Nec uirum dignum sacerdotio, uere adhuc esse monachum credidit, sed eum sub habitu monachi, sacerdotis officium implere putat. Et reuera sacerdotis officium laudabiliter etiam tunc implebat,  non aliquos reconciliando, sed omnes quos attingere poterat, ad reconciliationem salutaribus monitis inuitando. Cuius sermo dulcis et rectus, quia dura quoque corda molliebat, nec immerito hunc presbyterum sic timere pro sua perfidia compellebat.

 18. Arripit igitur presbyter, insani furoris stimulis concitatus, seruos Dei crudeliter persequi, et per omnes uias custodibus  distributis ambulantium simpliciter obsidet itinera. Necessarium quippe fuerat athletas fortissimos uoluntariis abstinentie laboribus ad omnem tolerantiam preparatos persequentium tradi paululum manibus, ut martyrialis agonis participes effecti, illata discerent supplicia tolerare; probaturi  quid profecissent, si flagellis membra omnia dissipantibus a fide uera minime defecissent. Nescientes ergo cogitationes maligni serpentis, habentesque fiduciam conscientie, nichil timentes, ambo simul gradiebantur secum loquentes.



CAPUT X. Sistuntur Ariano presbytero. Mira crudelitas Ariani. uehemens caritas Felicis abbatis. Ceditur Felix.

Et ecce subito quasi uiolentia seuissime tempestatis inuadit incautos, diuidit iunctos, ligat diuisos, et feralibus uinculis oneratos perducit ad presbyterum uinctos. Efficiuntur subito sine crimine rei, sine belli sorte captiui. Quibus enim fugientibus nichil nocere potuerunt Mauri, penas ingerunt Ariani. Tunc antequam tenerentur, Felix abbas paucos solidos,  unde fratrum sustentabatur inopia, simpliciter ubi metus suaserat  proiecit, et custodiendos Dei seruis, ipsi Deo committit. O diuini singularis potentia miraculi! Nemo ualuit solidos illos proiectos aspicere, nullus permissus est uictum pauperum pauperibus tollere: sed illi soli qui sic probandi fuerant tenentur, ligantur, ad presbyterum perducuntur. Quibus ore terribili uiolentus presbyter intonat, Cur ex uestris regionibus occulte uenistis Christianos reges euertere? Bene enim miser Christianos reges esse dicebat, in quibus Christum Regem regum miserabiliter exsufflauerat, et quos Filium Patri equalem negare similis Antichristo docuerat. Illis  ad hec ueracissime responsionis uerba parantibus, inferri precepit uerbera primitus.

 19. Igitur Felix abbas uehementi caritate commotus, Parcite, ait, fratri Fulgentio, qui non potest tormenta perferre. Nolite istum cedere inter uestras manus forsitan moriturum. Conuertatur in me uestra crudelitas: ego scio quid confitear, in me est omnis causa. Tunc dilectionis admiratione stupefactus, remoueri paulisper beatum Fulgentium iubet, atque illum grauius cedi ministris seuissimis imperat. Tunc hilari animo Felix abbas uerberibus subditur. Dolorem quippe cum gaudio sustinebat, quia beatum Fulgentium nichil adhuc pati uidebat. Ecce qualis fuit beatus Fulgentius circa amicos, ut usque ad mortem diligi mereretur. Ista quippe caritas beati Felicis, uite illius sancte magnum perhibet testimonium.  Neque enim salutem suam pro illius salute despiceret, nisi sibi primitus, et multis utilem iocundumque sentiret. Imitentur utrosque qui placere Deo desiderant. Alios doceat beatus Fulgentius sic uiuere inter fratres, ut amentur, foueantur, et in summis necessitatibus adiuuandi, etiamsi periculum non defuerit, iudicentur. Sumant alii de bono facto Felicis abbatis exemplum, melioribus fratribus et in Dei timore plus proficientibus omnem gratiam  bone uoluntatis impendere. Quando enim talis caritas inter fratres fuerit, qualis inter sanctissimos uiros fuit, uis totius tentationis facile superatur, inimicorum uero pertinacia continuo frangitur. Quamuis tunc seuissimus presbyter etiam de Felicis abbatis iniuria minime satiatus, nec beato Fulgentio parcendum putauit.



CAPUT XI. uerberatur etiam Fulgentius. Post uerbera cum aliis ignominiose dimittitur.

20. Beatus uero Fulgentius, uir omnino delicati corporis, ut pote ex familia natus illustri, uiolentos impetus fustium repentini doloris acerbitate crescente uix tolerans, sicut ipse nobis postea referebat, cogitauit presbyteri furentis insaniam uel mollire si posset, uel certe paululum donec recuredesceret auocare,  quo facilius inter ipsas moras inueniret spatium respirandi, ne continuata pena omnino intolerabilis fieret. Dico aliquid, si loquendi potestas tribuitur, dum cederetur, exclamat. Tunc presbyter putans eum confiteri uelle, iubet quiescere cedentes, et sic adhuc ad flagella suspensum loqui precipit quod uolebat. Ubi dum beatus Fulgentius eloquentie solite sermonibus blandis sue peregrinationis est narrare aggressus historiam, presbyterum facit attonitum, diuque nimia uerborum suauitate delinitum, pene totius crudelitatis reddit oblitum. Miratur presbyter beati Fulgentii facundiam, probat sapientiam, magnumque aliquem uirum coniiciens, erubescit inferre uiolentiam. Sed ne suis proderet suam superatam fuisse  seuitiam, Cedite, ait, iterum  fortiter, et multiplicatis flagellis lacerate uerbosum. Etiam me, puto, seducere cogitat; longoque inanis fabule circuitu quid conficere moliatur ignoro. Recrudescit iterum manus  uesana tortoris, flagellisque innumeris beatus Fulgentius exaratur.

21. Tandem presbyter de illata cede confusus, uirorum laudabilium merita sentit, nec apud se eos tenere diutius ausus est, sed deformiter decaluatos, ablatis etiam omnibus uestimentis, ex domo sua nudos inanesque proiecit. Sed nec illa decaluatio uiris sanctissimis turpitudinem, nec nuditas attulit confusionem: quia  tolerata  propter amorem religionis iniuria prime iam confessionis decorauerat ornamento superna gratia fulciendos. Processerunt  itaque de domo presbyteri tanquam de loco gloriosi certaminis, insignis uictorie laureis coronati. Reuersique per campum ubi fuerant capti, solidos quos abbatem Felicem proiecisse diximus, integro ibi numero seruatos inueniunt, et quasi ex diuina manu restitutos hilariter accipiunt, agentesque ineffabiles gratias Deo, qui consolatur humiles in omni tribulatione eorum, reuertuntur ad proximos fratres. Huius autem crudelissimi facti detestabilis opinio cunctam simul mestificat regionem; nuntiatur etiam Carthagine fama.

 22. Inter alios quoque Arianorum episcopus dolet mactatum graui cede beatum Fulgentium. Et quia parentes eius cognitos habebat idem episcopus, ipsumque beatum Fulgentium singulariter adhuc laicum dilexerat, aduersus presbyterum sue religionis et parochie, qui cedis auctor exstiterat, grauiter commouetur, uindicare beatum Fulgentium parans, si querelam de memorato presbytero deponere uoluisset. Sed beatus Fulgentius, multis ut hoc faceret suadentibus, Non licet, ait, in hoc seculo uindictam querere Christiano. Nouit Dominus quomodo seruorum suorum defendat iniurias. Iste presbyter si grauissimi sceleris inter homines me agente receperit ultionem, patientie nos apud Deum perdidimus retributionem; maxime quia multos paruulos scandalizare poterit, si episcopi Ariani iudicium qualiscunque peccator, tamen  catholicus et monachus queram. Nolens ergo retribuere mala pro malis, et uitam suam sciens necessariam bonis, ne quam forsan hereticorum uiolentiam denuo paterentur, ex illa prouincia rursus egrediuntur, et ad uicina prouincie sue loca celeriter reuertuntur, magis eligentes uicinos habere Mauros quam pati molestissimos Arianos.



CAPUT XII. Fulgentius meditatur iter in Aegyptum. Appellit Syracusas. S. Eulalius Syracusanus episcopus. Monasterium S. Eulalii. Ab itinere cepto reuocatur propter Aegyptiorum monachorum schisma. Hospes hospitalitatem exercet.

23. Iuxta ciuitatem proinde que  Ididi nuncupatur, fundare monasterium incipiunt, ubi paruo tempore Domino seruientes insistebant operibus caritatis,  donec subito beatus Fulgentius Aegyptiorum monachorum uitas admirabiles legens, institutionum simul atque collationum spiritali meditatione succensus, memoratas terras nauigio petere statuit: duabus uidelicet ex causis, ut uel ibi deposito nomine abbatis, sub regula uiueret in humilitate, uel districtioris abstinentie legibus subderetur. Et quia desiderium suum impediri poterat publicatum, querit primitus occasionem proficiscendi Carthaginem. Dehinc ueniens ad ipsius menia ciuitatis, uno tantum fratre, cui nomen erat Redemptus, socio peregrinationis electo, nauim conscendit, Alexandriam petiturus: nullos forte sumptus tante peregrinationi necessarios secum ferens, sed in Deo qui diues est, spem suam firmiter ponens, suauiter canebat cum Dauid, Dominus  pascit me, et nichil mihi deerit . uentis itaque flatu prospero consequentibus, Syracusanum contigit feliciter portum, Deique summi prouidentia gubernante ductus est ad hanc ciuitatem, ubi tunc Ecclesiam catholicam beatus papa Eulalius gubernabat, uir eximie sanctitatis, admirabilis hospitalitatis, perfectissime caritatis, in cuius corde thesaurus sapientie spiritalis absconditus, multos talentorum dominicorum negotiatione ditabat. uirtute enim discretionis super omnia decoratus, monachorum professionem singulariter diligebat: habens etiam  ipse monasterium proprium, cui semper adherebat, quoties ab ecclesiasticis actibus uacabat.

24. Ad hunc ergo beatus Fulgentius ueniens, inter alios peregrinos hospitalitatis officio libenter excipitur; neque tamen diu latere permittitur. Mox enim (sicut moris est in conuiuio [, dum de diuinis rebus ortus est sermo, uirum singularis scientie locutio sua continuo prodidit. Intellexit episcopus ex ornatu sermonis, et responsionum moderatione, sub monachico habitu magnum latere doctorem; distulit tamen eumdem uel quis esset, curue aduenisset, conuiuis presentibus inter epulas querere. Post prandium uero cum meridianis horis ante uesperam in domo sua deambularet, episcopus per fenestram respiciens, obuersantem sibi sicut ceteros  beatum Fulgentium uidit. Quem continuo peculiariter uocans, De institutionibus, ait, et collationibus loqui ceperas, dum pranderemus. Affer, obsecro, mihi codicem, si portas. Ille sine mora iussis obediens codicem detulit, in quo quid contineretur uerbis propriis iussus exponit. Admiratur sanctus Eulalius scientiam iuuenis, et tali hospite delectatus, cur ex Africa uenerit, diligenter inquirit. Ille metuens arrogantie notam, si desiderium suum fateretur, incurrere: Parentes, inquit, meos requiro, quos illis in partibus uiuere peregrinos audiui. uere enim parentes suos requirebat, quorum suauissimos mores imitari cupiebat. Intellexit episcopus responsum non manifestum, totiusque itineris eius per alterum fratrem  qui fuit simplex, inuestigat causas. Ibi tunc  beatus Fulgentius salubriter proditus, ueritatem simpliciter confitetur, iturumque se ad ultimam Thebaide regionis eremum dicit, ut illic, sicut lectio monebat, mundo mortuus uiueret, ubi maior abstinentium numerus assumptioni sue nullum gigneret impedimentum, sed forte potius preberet exemplum. Recte facis, respondit episcopus, cupiens meliora sectari: sed scis quoniam Deo sine fide impossibile est placere . Terras ad quas pergere concupiscis, a communione beati Petri perfida dissensio separauit. Omnes illi monachi, quorum predicatur mirabilis abstinentia, non habebunt tecum altaris sacramenta communia. Quid ergo proderit affligere ieiuniis corpus, ubi solatiis spiritalibus indigebit anima, que multo melior est corpore? Reuertere, fili, ne uite  melioris intuitu periculum recte fidei patiaris.  Ecce et ego quondam iuuenis, antequam me pontificalis honoris gratia preueniret indignum, diu cogitaui sanctissime huius professionis in ipsius prouincie monasteriis adimplere propositum: sed hec causa me prohibuit assumpta perficere.

25. Consentit beatus Fulgentius monentis patris consilio salutari, sueque intentionis feruore deposito, suadetur ibi apud Syracusam paucis mensibus degere,  sancto Eulalio prebente uictum et hospitium congruum. Sed quia bone mentis  indoles nunquam uacat caritatis opera semper exercens, in ipso paruissimi hospitii quod acceperat habitaculo, cepit hospitalitatem multis superuenientibus exhibere peregrinis, et alterius indigens solatio consolandos suscipere peregrinos. Miratur sanctus Eulalius affluentem sancti animi libertatem, magnoque gaudio saginatur, dum per manum beati Fulgentii, cui uictum quotidianum nichil habenti ministrabat, alimenta ministrari non habentibus uideret; et si fas est dicere comparatione minorum crescere solere maiores, quamuis esset sanctus Eulalius in pauperibus gubernandis omnino perfectus, opera tamen beati Fulgentii considerans, de die in diem plus misericors efficiebatur  et largus



CAPUT XIII. Rufinianum episcopum adit. Romam petit religionis causa. Martyrum monumenta inuisit.

26. Peracto itaque presentis hiemis tempore, cura uehemens beatum Fulgentium commouet, episcopum quemdam Rufinianum nomine, qui persecutionis uiolentiam fugiendo declinans ex Byzaceno concilio nauigarat, ibique prouincie Sicilie uicinus in quadam breuissima commorabatur insula, uitam monachi laudabiliter gerens, uidere indifferenter, ut eius admonitione secundo firmatus, quid facere deberet agnosceret. Hoc autem uolebat, non quia Eulalio pontifici minus credebat, sed in rebus dubiis utilissimum semper esse multorum consilium sentiebat. Per  multos itaque pedestris labores itineris  ad illum Sicilie ueniens locum cui plus propinquior illa insula fuerat ubi sanctus Rufinianus episcopus habitabat, modica nauicula deportatus, sacerdoti uenerabili uelociter presentatur. A quo similiter ne in Aegyptum proficisci perseueraret admonitus, redire protinus ad proprium monasterium, neque tamen apostolorum memoriam pretermittere statuit.

27. Occasione igitur nauigii felicioris inuenta, Romam uenit, et auctorum secularium consono semper ore laudatam, caputque mundi ueraciter appellatam, festinus ingreditur ciuitatem. Fuit autem tunc in Urbe maximum gaudium,  Theoderici regis presentia Romani senatus et populi letificante conuentum. Unde contigit ut beatus Fulgentius, cui mundus olim fuerat crucifixus, postquam sacra martyrum  loca uenerabiliter circuiuit, omnesque seruos Dei, quorum in breui capere notitiam potuit, humili obsequio salutauit, in loco qui Palma Aurea dicitur, memorato Theoderico rege concionem faciente, Romane curie nobilitatem, decus ordinemque distinctis  decoratam gradibus aspectaret, et fauores liberi populi castis auribus audiens, qualis esset huius seculi gloriosa pompa cognosceret. Neque tamen in hoc spectaculo aliquid libenter intuetur,  nec nugis illis  secularibus superflua illectus delectatione consensit; sed inde potius ad illam  superne ciuitatis Hierusalem desiderandam felicitatem uehementer exarsit, salubri disputatione presentes sic admonens: Fratres, QUAM SPECIOSA potest esse Hierusalem celestis, si sic fulget Roma terrestris! Et si in hoc seculo datur tanti honoris dignitas diligentibus uanitatem, qualis honor et gloria et pax prestabitur sanctis contemplantibus ueritatem?



CAPUT XIu. In Africam redit. Construit monasterium. Clam aliud petit cenobium, posito abbatis nomine. Exercitia S. Fulgentii.

28. Multa his similia beatus Fulgentius illo die salubriter disputauit, et iam toto corde monasterium suum reuisere cupiens, ad Africam uelociter per Sardiniam nauigauit, uix credentibus pre nimio gaudio  monachis suis beatum Fulgentium rediisse. Nesciebat plane sancta fraternitas quid primitus ageret, utrum de absentia Patris quereretur, an potius de presentia letaretur. Nullus tamen ausus est eum quia discesserat culpare, sed cuncti potius satagebant pro reditu eius Deo gratias agere. Iunguntur seruorum Dei gaudiis etiam laici; letantur omnes honesti ac nobiles uiri quod beatus Fulgentius Africane Ecclesie doctor predestinatus, non diu defuisset transmarinis regionibus occupatus. Certatim denique singuli properant ampliora prebere solatia pietatis , quibus foueretur animus reuertentis. Offertur denique a quodam nomine  Syluestro, bene Christiano et prouincie  Byzacene primario, locus aptus monasterio fabricando, cuius gleba pinguis ac  fertilis instituendis hortis optabili fecunditate congrueret, et quod plus eligendum uidebatur, longe adhuc a furore bellico constitutus, quietissime pacis securitatem plenissimam daret: honestis plurimis per uicinas possessiones commanentibus, quorum frequens oblatio transactionem facillimam monachis promittebat, ut regnum Dei querentibus nulla cura secularis transactionis obstreperet.

29. Libenter itaque beatus Fulgentius hominis religiosi deuotam suscipiens oblationem, sine mora in loco sibi concesso monasterium fundat, plurimosque ad conuersionem piis monitis inuitando, monachorum numerum multiplicat, et magne  congregationis efficitur pater. Qui quamuis spiritalia meditari iugiter concupisceret, ampliori tamen sollicitudine  distendi  compellitur, OTIUM SANCTUM querens ex dilectione ueritatis, negotia multa suscipiens ex necessitate caritatis. Unde uictus aliquando contemplatione meliorum, lectioni et orationi tantum uacare desiderans, cogitauit diu quomodo sarcinam presentis  oneris abiiceret, et sub aliorum regimine constitutus ipse potius sub regula uiueret quam uiuendi regulam ceteris traderet, secundum preceptum Domini magis utile iudicans imperantibus obedire quam obedientibus imperare. Cogitanti uero ista diutius, talis subito sententia nascitur. Est in medio uadosi maris  sinu monasterium uiuecensi littori proximum,  Bennefensi autem maxima ex parte contiguum, ubi neque hortos colere paruissimi scopuli limes sinit angustus, neque ligni uel potabilis aque consolatio saltem ministratur exigua; sed rei utriusque per breuissimas nauiculas quotidie sufficientia preparatur. In hoc monasterio rigidi propositi disciplina antiqua seruatur, ab infantia sua plurimis usque ad decrepitam senectutem sanctissime ibi uiuentibus, sancteque  professioni opera congrua laudabiliter exercentibus. Ubi tunc duo presbyteri peculiares et merito mirabiles, et immaculate senectutis honore uenerabiles, abbatis officio fungebantur, nunquam de cenobio recedentes, sed ecclesiastice dignitati multos uiros idoneos nutrientes.

30. Ad hoc ergo monasterium clam beatus Fulgentius proficiscitur, ibique in congregatione tam maxima nomen deponit abbatis: et adunatus multitudini monachorum, fulget quidem super ceteros mirabili scientia eloquentiaque speciali; sed subiicitur omnibus laudabili humilitate atque obedientia singulari. Memor quippe illius euangelice sententie, qua Dominus noster dicit, Non ueni facere uoluntatem meam, sed uoluntatem eius qui misit me ;  omnes suas mortificat uoluntates, ieiuniis insuper, orationibus. uigiliis et abstinentie uacans, totumque se cum uitiis et concupiscentiis secularibus crucifigens, manibus suis etiam delectabiliter operabatur. Nam et scriptoris arte laudabiliter utebatur, et ex palmarum foliis flabellos sepissime contexebat , lectioni autem in cellula frequenter coram fratribus insistebat, apud omnes amabilis, honorabilis et iocundas.



CAPUT Xu. Cogitur redire ad abbatis officium. Presbyter consecratur.

31. Sed quanta in eodem monasterio letitia, tanta in illius  proprio exorta est repente tristitia. Gaudebant isti qui eum susceperant, dolebant illi qui amiserant. Nascitur inter eos noua pugna caritatis. Isti  nouum socium tenaciter amplectuntur, illi antiquum patrem reddi sibi suppliciter deprecantur. Isti se ornari de presentia eius, illi de absentia deficere confitentur. Beatus uero Fulgentius magis uolens discere quam docere, consentit hic esse ubi fuit inferior; et  trepidat illuc redire, ubi cunctis possit esse superior. Tunc abbatis Felicis et omnium fratrum quos reliquerat dolor ex necessitate consilium sumens, patrocinio sancti Fausti episcopi insulanos monachos pulsat. Ille protinus episcopali auctoritate suum esse monachum Fulgentium allegat, sibique reddi, et ubi ipse iusserit uiuere debere confirmat. Minatur excommunicationem contradicentibus; ipsum uero Fulgentium, nisi consentiat, inobedientibus similem pronuntiat iudicandum. Quid multa? Deponitur rursus beatus Fulgentius ad monasterium proprium, subire precipitur abbatis officium. Et ne iterum a desiderio spiritali mutabilis fieret, repente eum sacerdos consecrat presbyterum, ut abbatis et presbyteri decoratus officio, nec monasterium relinquere, nec in alia Ecclesia posset ordinari.

 32. uictus igitur et honoris compedibus uinctus, cepit iam beatus Fulgentius equanimiter monasterium suum regere, famaque crescente laudabili, super omnes Africe prouincias innotescere, in ipso autem  Nuntorum territorio tanquam proprius episcopus honorari, paratis omnibus, quandocunque facultas ordinandi episcopum concessisset, beato Fulgentio primum  sacerdotium uocibus et mentibus petere, nec alterum nisi beatum Fulgentium sibi consecrari permittere. Desiderium deinde populorum Deus uidebat, ipsum quoque beatum Fulgentium non latebat.



CAPUT XuI. Interdicto regio cauetur ne ordinentur episcopi. Fugit episcopatum. Post factam episcoporum ordinationem reuertitur.


Sed quia tunc regalis auctoritas episcopos ordinari prohibuerat, nec uiduatis plebibus prouidere pastores licebat, securus interdictionis huius tempora transigebat, superfluum iudicans honorem fuge presidio recusare, quem nec dare alicui fas erat, nec accipere.

33. Postquam uero sacra turba pontificum qui remanserant, communicato inter se consilio, definierunt aduersus preceptum regis in omnibus locis ordinationes celebrare pontificum, cogitantes aut regis iracundiam, si qua forsitan existeret, mitigandam, quo facilius ordinati in suis locis uel plebibus uiuerent, aut si persecutionis uiolentia nasceretur, coronandos etiam fidei confessione quos dignos inueniebant promotione, ministerium uero suum facilius impleturos,  atque inter ipsas tribulationes propriis plebibus solatia prestituros; fit repente communis assumptio, presbyteros, diaconos, et si quos inueniret electio, rapere, benedicere, consecrare certatim  locis singulis properantibus; ne in tali studio aliquis, aut tardus aut nouissimus inueniretur. Tunc beatus Fulgentius eligentium uota uelociori preueniens fuga, latebris incertis absconditur, nec quesitus ullatenus inuenitur. Plebs ipsius loci ubi fuerat monasterium constitutum, differre suam prorsus electionem,  donec inueniret beatum Fulgentium, cogitabat. uerumtamen timens ne, dum diu beatus Fulgentius queritur, fama hec Carthaginem perueniret, atque inde rursus regalis interdictio nasceretur, ita compellente festinationis necessitate, suadentur sibi de suis clericis alterum querere. Sic per multa loca ubi beatus Fulgentius aut primus, aut solus electus est, postquam minime potuit inueniri, dedit aliis honoris  summi licentiam.

34. Repleta iam fuerat prouincia Byzacena nouis sacerdotibus, et pene uix paucarum plebium cathedre remanserant destitute. Regis quoque commota seuitia, cunctos iam decreuerat exsilio mancipandos, in ipsum primitus ordinatorem, id est primatem nomine uictorem, procedente sententia, qui iam a seruis  regis exeuntibus captus, ad Carthaginem ducebatur. Et omnino succedente maiore tristitia, uersa fuit in publicos luctus ordinationis assumpte letitia. Tunc occultis nuntiis edocentibus transisse tempus faciende ordinationis, beatus Fulgentius putans cathedris quam maxime proximis episcopos haberi proprios, ipse rursus monasterii sui congregationem gubernare reuertitur, nichil dubitans neque formidans, sed omnino se pontificalis dignitatis euasisse sarcinam gaudens.



CAPUT XuII. Felix diaconus Ruspensem sedem ambit. Fulgentius cogitur episcopatum Ruspensem suscipere. Felix diaconus repulsus Fulgentio parat insidias.

35. uerumtamen altiori consilio Deus noster predestinata perficiens, cui dederat docendi salubriter  facultatem, doctrine salutaris dare iam uolebat auctoritatem, ne deesset fidei catholice contra Arianos fidelissimus predicator. In tempore ergo tribulationis abscondere noluit  uas electionis, per quem disposuerat implere officium predicationis. Erat adhuc Ruspe nobile oppidum, clarissimis habitatoribus prorsus illustre, cui nullus fuerat episcopus ordinatus, quia diaconus quidam Felix nomine, qui ambire uoluerat honorem pontificis, repudiatus, in illo loco nec ipse merebatur, nec alterum recipere patiebatur. Frater quippe eius germanus amicus procuratoris, per potentiam secularis actionis ministrabat uires ambitionis. Dolor honestorum ciuium mentes  uehemens exagitabat, cur soli remansissent sine patre spiritali, qui uidebantur super ceteros excellere nobilitate  carnali,  cum repente fama uerax dolentibus nuntiat beatum Fulgentium, quem tot loca primo sacerdotio iudicauerant dignum, nullatenus tempore ordinationis inuentum, remansisse presbyterum, gloria maiore uestitum, quod honoris superioris sic calcauerat appetitum. Illis quibus displicebat superbus ambitor, placet iste laudabilis excusator. Consentitur ab omnibus ipsum sibi esse seruatum, propterea minime tantis plebibus ambientibus ordinatum. Nesciente igitur beato Fulgentio, uictor primas in itinere petitur  a Ruspensibus  ut uicinis episcopis ordinandi Fulgentium licentiam donaret. Tunc eo annuente, aggregata uiolente multitudinis manu, repente beatus Fulgentius, dolens oculos, in cella propria reperitur, inuaditur, tenetur, ducitur, et pontifex esse non rogatur, sed cogitur. Inde ad episcopum, qui admonitus fuerat ordinationem celebrare, perductus, ignoti populi constituitur pater, ita ut in illo propheticum illud compleri uideretur oraculum: Populus quem non cognoui seruiuit mihi .

36. Nimis autem  gratissimus uiri sapientis aspectus, et fauores populi suffragantis augebat; et a quocunque tunc uidebatur incognitus, humilitate uestium blandus, modestoque incessu uenerabilis habebatur. Cum uero loqui quidpiam cogente interdum  ratione uoluisset, in ore eius omnis turba pendebat, ex locutione familiari considerans qualis esset spiritalis magistri futura doctrina. Propter quod ex omnibus possessionibus ubicunque transibat, populus confluebat ad fauendum, Ruspensi Ecclesie, quanto serius, tanto meliorem confitentes prouenisse pontificem. Diaconus porro uidens sue ambitionis conatus uanissimos defecisse, quod solum remanere deluso poterat, seuit,  et traditoribus innumeris congregatis, uenienti filio pacis scandalum  iuxta semitam ponit. uiam igitur per quam ueniebat Dei seruus electus obsedit ambitor infestus. Sed ubique simplicibus subuenit Christus, nec impediri potest ab homine sacerdotis electio quam non precedit ambitio. Nescio quo sancti Spiritus  admonentis imperio per alteram uiam populus qui precedebat ambulauit, et beatum Fulgentium, dum adhuc hostis sederet in uia, super suam cathedram collocauit. Celebrata sunt eodem die diuina solemniter sacramenta, et de manibus beati Fulgentii communicans omnis populus letus abscessit. Quod postea diaconus audiens, diuine uoluntati, licet tardius, cessit. Hunc illico reuertentem B. Fulgentius benigne, affabiliter clementerque excepit, ita ut eum postea presbyterum ordinaret. Sed ultionem debitam diuina iustitia demonstrauit omnino uelociter. Etenim ipse diaconus iam presbyter intra annum mortuus, et procurator ei consentiens ad penuriam est redactus. Dederunt enim penas temporalis audacie, quibus potens est Deus preparare in futuro gratiam celestis  indulgentie. Nos istud propterea uel commemorandum putauimus, ut ostenderemus hinc beato Fulgentio maiorem creuisse circa singulos auctoritatem, dum cognoscerent in istis uigilasse diuinam seueritatem.



CAPUT XuIII. Honores Fulgentio non mutant mores. uestitus eius. Carnibus perpetuo abstinet.

37. Suscepit interim beatus Fulgentius episcopatum, sine aliqua ambitione, cum maxima deuotione, manente in contradictoribus diuina ultione. Nec ita factus est episcopus, ut esse desisteret monachus; sed  accepta pontificis dignitate, professionis preterite seruauit integritatem. Seruata uero professionis  integritas plus ornauit pontificis dignitatem. Nunquam denique pretiosa uestimenta quesiuit, aut quotidiana ieiunia pretermisit, aut conditos suauiter cibos, uel inter hospites manducauit, aut discumbendo saltem requiescere, et resoluere rigidum propositum uoluit; sed una tantum uilissima tunica, siue per estatem, siue per hiemem patienter indutus, orario quidem, sicut omnes episcopi, nunquam utebatur, pelliceo cingulo tanquam monachus utebatur . Sic studio humilitatis ambitionem uestium fugiebat, ut nec ipsa calceamenta suscipiens clericorum, aut  ultimis caligis in tempore hiemis, aut caligulis in tempore estatis uteretur. Intra monasterium sane  interdum soleas accipiebat, frequenter nudis pedibus ambulabat. Casulam pretiosam, uel superbi coloris, nec ipse habuit, nec monachos suos habere permisit. Subtus casulam nigello uel lactinio  pallio circumdatus incessit. Quando temperies eris inuitabat, solo pallio intra monasterium est coopertus. Scapulis uero nudis nunquam a nobis uisus est, nec deposito saltim cingulo somnum petiuit. Sue autem  continentie, Deo teste, fiduciam gerens, in qua tunica dormiebat, in ipsa sacrificabat; et tempore sacrificii, mutanda esse corda potius quam uestimenta dicebat.

38. Huic beatissimo sacerdoti nullus aliquando extorsit cuiuslibet generis carnes accipere, sed sola simpliciter olera, ptisanas et oua, quandiu fuit iuuenis, sine oleo; postquam uero senuit, superfuso oleo  manducauit;  deo oleum persuasus accipere, ne caligo preualens oculorum lectionis impediret officium. A uino autem sanus semper abstinuit. Si quando uero compellente infirmitatis necessitate uino modico uti compulsus est, calicibus plenis aqua, superfundens quidpiam meri, nec saporis eius, nec odoris iocunditate fruebatur. Antequam uigilie nuntiarentur a fratribus, ipse semper corde et corpore uigilans, aut orabat, aut legebat, aut dictabat, aut cuicunque spiritali meditationi solus uacabat, quia se per diem filiorum Ecclesie necessitatibus occupari iugiter sciebat. Ad agendas cum seruis Dei uigilias interdum descendebat, sed priuatas apud se uigilias, studiis quibus dixi, multo laudabilius exercebat.



CAPUT XIX. Nusquam degit sine monachis.

 39. In nullo autem loco uisus est sine monachis habitare: propter quod a ciuibus Ruspensibus hoc primum beneficium ordinatus episcopus postulauit, ut fabricando monasterio locum congruum darent. Tunc ex pluribus ciuibus obedire festinantibus, optimo sacerdoti quidam nomine Posthumianus, Christianissimus, et inter suos nobilissimus ciuis, agellum proprium fideliter obtulit, non longe ab ecclesia constitutum: ubi pinis surgentibus in excelsum, speciosi nemoris uirebat amenitas. Excepit beatus Fulgentius libentissime locum,  cuius etiam ligna necessaria future fabrice conspiciebat, protinusque beatum abbatem Felicem uenire uelocius persuasit, cum maxima pene totius congregationis multitudine, nisi quod paucissimos fratres in illo monasterio dereliquit, quibus unum e fratribus nomine uitalem preposuit: tali  caritatis lege monasteria utraque precipiens uiuere, ut quasi non fuissent locis diuisa, sic essent unanimitate coniuncta. Si quos autem nouos monachos, uel in isto, uel in illo monasterio Christus acquireret, tempus inter se conuersionis ordinemque seruarent. Et si quando ad se uidendos iubentibus duntaxat prioribus uenirent, non ut hospites, sed quasi unius congregationis homines susciperentur; beati uero Fulgentii episcopi prouisionibus communiter gubernati, patrem spiritalem simplici uenerarentur affectu:  sic beato Fulgentio singula disponente, ne suscepta regendorum sarcina clericorum  consolationem perderet monachorum.



CAPUT XX. Protruditur in exsilium. Eius sententiam quanti fecerint episcopi. Nomine omnium episcoporum reddit responsa litteris. Efficacia scriptorum Fulgentii. Monachi et clerici simul degunt.

40. Interea repente diriguntur ministri regalis furoris, ut detentus etiam ipse cum ceteris in exsilium Sardiniam confessor Christi nobilis truderetur. Abductus ergo uelociter, licet doleret Ecclesiam suam nullis adhuc eloquiorum suorum monitis eruditam, remansuramque protinus destitutam, sapienter tamen tristitiam gaudio maiore uincebat, quod tam gloriose confessionis esse particeps inchoabat. Comitantibus  ergo monachis simul et clericis, magister egregius utriusque professionis exit flentibus omnibus laicis de cathedra honoris ad locum beati certaminis, paratus fidem catholicam mente libera, uoce forti, coram regibus et potestatibus confiteri. Suscepit eum Carthago uenientem, fructumque notitie eius in paucis  diebus fideliter gustans, multa obtulit munera, que beatus Fulgentius monasterio illi quod fabricari delegauerat profutura mandauit. Ipse uero nauim crucifixo corde et corpore nudus ascendit, habens secum plurimas diuitias scientie singularis, quibus omnes, ubicunque ueniebat, indeficiente largitate pascebat.

41. Inter alios sane episcopos cum quibus exsilium commune susceperat, tempore ordinationis erat inferior,  sed patientie et caritatis uirtute non inferior. In rebus enim dubiis, ubi quam maxime consilium petebatur, si quando inter se confessores beatissimi de communi utilitate tractabant, ultimus quidem sedebat; uerumtamen ipsius sententiam primas uel omnes qui primatem sequebantur audire et facere cupiebant, quamuis ille, nichil per inanem gloriam sibi uindicans, deferret honorem congruum prioribus suis.  Sic enim cogebatur respondere consulentibus, ut paratus esset semper obedire iubentibus,  nec presumeret aliquid extorquere nolentibus. Post deliberationis autem longissimas moras, quidquid definitio communis inuenerat, eloquenter allegandum sensibus ceterorum, beato Fulgentio dimittebatur. Huic etiam quandocunque transmarinis litteris de fide, uel de diuersis questionibus interrogabantur episcopi, respondere pro omnibus ab omnibus imponebatur. Ita sicut sancte memorie Aurelius Carthaginensis Ecclesie antistes inter sua priuilegia meruit ut litteras ex Africano concilio dandas ipse solus scriberet; sic iste meruerat ut litteras ex illo concilio dirigendas solus ipse dictaret. Sexaginta quippe et eo amplius episcopos tunc catena ligabat exsilii, quorum lingua et ingenium beatus Fulgentius episcopus fuit. Propterea quandocunque rescribebant consulentibus,  episcoporum cunctorum nomina dicebantur in titulo, sed solius beati Fulgentii sermo tenebatur in stylo.

42. Preter istas quoque publici tractatus epistolas, si quis forte ex ipsis episcopis absentem plebem suam corrigere uel monere uoluisset, ad beatum Fulgentium suppliciter accedebat, et per ministerium lingue eius officium sue dispensationis implebat. O mirabilem uirum non sibi soli, sed omnibus natum! Sola eum Ruspensis Ecclesia doctorem meruerat, et pars maxima concilii Byzaceni de ipsius sermone uiuebat. Quicunque in qualibet sacerdotum exsulantium plebe tentabat inquietus existere, uel episcopi proprii iussa contemnere, beato Fulgentio dictante sic corripiebatur absens, ut satisfactionis remedium  querens, enauigato mari continuo fieret presens, et per ipsum beatum Fulgentium, cuius eloquentiam senserat excommunicatus; impetraret ueniam salubriter humiliatus. Ipse namque beatus Fulgentius erat ultor, ipse intercessor: cum collega ultor, pro ministro intercessor. Ab ipso procedebat gladius, unde superborum ceruix dura cederetur; et per ipsum rursus beneuolentie medicina prebebatur, donec supplicum fratrum pusillanimitas sanaretur.

43. Inter ipsa plane primordia gloriosi exsilii, monasterium congregare, paucos secum ducens monachos minime potuit: sine fraterna tamen congregatione uitam ducere nesciens, cepiscopos suos, Illustrem scilicet et Ianuarium, habitare secum persuasit uolentes. Quibus unico seruiens caritatis affectu, similitudinem  magni cuiusdam monasterii monachis et clericis adunatis sapienter effecit. Erat quippe eis communis mensa, commune cellarium, communis oratio, simul et lectio. Nullus se super alterum insolenter efferebat, neque propriis fratribus amplius aut peculiarius consulebat, nisi quod magis illi monachi qui beatum Fulgentium sequebantur, districtioris abstinentie regulam custodientes, nichil omnino proprium possidebant,  nec inter alios clericos clericorum more uiuebant. Talis erat beati Fulgentii eruditio,  que spiritalibus monitis ita subiectorum sibi corda transferret a terrenis uoluptatibus ad spiritales celestesque delicias, ut boni propositi manente censura, non seducerentur infirmorum fratrum inertia, nolentium imitari que quotidie ante oculos eorum gerebantur exempla. Quis illius habitationis digne explicet laudes? Domus illa tunc Caralitane ciuitatis oraculum fuit. Illuc enim ueniebat afflictus percipere remedium consolationis, ibi gerebantur inter discordantes pacis et concordie pacta fidelia, diuinam uolentibus audire diligentius lectionem ministrabat ibi Dominus plenissime expositionis edificationem. Delectabat nobiles uiros, si fieri posset, quotidie beatum Fulgentium cernere disputantem: libebat indigentiam sustinentes inde petere suppliciter eleemosynam  corporalem, unde doctrinam quoque sumerent spiritalem. Frequenter enim beatus Fulgentius quos multa largiendo de temporali fame liberabat, renuntiare seculo, sapienter admonendo, faciebat; et quamuis nichil habentes, habendi uoluntatem contemnere suadebat, ita cupidus semper acquirende ad cenobium fraternitatis, ut quamuis omnia omnibus nosset esse, monachorum tamen professioni sociare cunctos et optaret et uellet. Hec fama per dies singulos crescens, Carthaginensis quoque Ecclesie populos ad maiora gaudia prouocabat, et certissimis testibus ex illa prouincia uenientibus beatum Fulgentium commendabat absentibus.



CAPUT XXI. Persecutio regis Trasamundi. Trasamundus accersit Fulgentium. Fructus doctrine S. Fulgentii.

 44. Interea Trasamundi regis aduersus religionem catholicam mens implacabilis et ira terribilis, inter asperas persecutiones subdolasque factiones, quibus equalem Deo Patri negare Christum catholicos nunc terroribus cogebat, nunc promissionibus inuitabat, sub intentione plus decipiende multitudinis simulare cepit rationem se simpliciter inquirere catholice religionis, reperiri neminem putans cuius posset in suis erroribus assertione conuinci. Proponebat denique  multas ineptarum tendiculas questionum, nec si quis ei respondere uoluisset, aut despiciebat, aut repellebat, imo quasi patienter audiens, satis fieri sibi non posse iactabat. Et reuera quis homo tam obdurato cordi ualuisset lumen ostendere ueritatis?  Efficiebat tamen plurimos religiosos  audax fidei sue constantia per occasiones a Domino preparatas studiosi regis conuincere blasphemias. Dicitur tamen requirenti diutius quis plenissime posset testimoniis euidentibus uindicare ueritatem catholici dogmatis,  esse inter episcopos exsulantes beatum Fulgentium, cui nichil deesset in scientia, plurimum redundaret in gratia, qui sapienter et eloquenter roganti regi satisfaceret.

45. Protinus rex probare cupiens sacerdotem, cui generaliter testimonium bonum tota religionis nostre perhibebat Ecclesia, seruum strenuum celeriter  dirigit, a quo sine mora ductus atque perductus, peruenit Carthaginem letus. Ubi tanquam fidelissimus dispensator, erogandi talenta sibi credita reperiens occasionem, cepit in hospitiolo proprio uenientes ad se catholicos orthodoxos diligenter docere, rationem reddens quomodo Pater et Filius et Spiritus sanctus, manente trium personarum differentia, Deus unus a fidelibus predicetur. Tanta autem fuit beato Fulgentio facundi sermonis suauitas, tanta in uultu eius micabat hilaritas, ut certatim fideles uniuersos sancta caritas traheret, uel interrogare doctissimum uirum, uel audire, quoties ad interrogata respondebat. Ille uero uerbum Dei sine inuidia tabescente communicans, occurrebat interrogationibus omnium, neminem despiciens, nullum iudicans  improbum, paratus etiam ipse, si cui forte Deus per Spiritum sanctum melius reuelasset, audire uel discere, tenere, sequi, approbare, sub officio doctoris humilitatem discipuli benignus et mitis exercens. Unde contigit ut multo doctior et seipso melior fieret, lucra Christo maiora perquirens. Alios enim iam rebaptizatos errorem suum plangere docebat, et reconciliabat; alios autem, ne suas animas pro terrenis commodis perderent, admonebat. Et quos iam perditioni proximos sentiebat, ita blandis sermonibus leniebat, ut propter eius beneuolentiam uerecundarentur cogitatam implere malitiam, reuersique uelociter agerent penitentiam. Confortati alii uerbis eius et doctrine eius sale conditi, redarguebant Arianos hereticos cum omni fiducia. Sic mirabili gratia factum  fuit ut per unum sacerdotem, cuius sapientiam rex uoluerat experiri, sapientum numerus apud Carthaginem cresceret, et per ministerium persecutionis fides catholica incrementum potius quam defectum acciperet.



CAPUT XXII. Responsio B. Fulgentii ad decem obiectiones Arianorum.

46. Hec omnia rex per occultos nuntios discens egregii sacerdotis ingenium, sapientiam, doctrinam, fidem, pietatem, mansuetudinem, continentiam probat, et conuenienter fame sue preconiis, talem esse qualis predicabatur agnoscit. Dicta proinde quedam, ueneno perfidie plena, legenda ei celeriter dirigit, responsionem sibi flagitans reddi. Suscepit hec doctissimus pontifex, et longissime narrationis ineptias  per obiectionum capitula diuidens, responsiones subiecit breues, probabiles, necessarias, auctoritate testimoniorum graues, et totius rationis lumine radiantes. Quas cum multis sapientibus uiris diu multumque collatas, et ad populi fidelis notitiam perductas, regi quoque longa exspectatione suspenso tradidit ingerendas. Quas rex ille barbarus intentissime perlegens, QUIA NUNQUAM predestinatus fuerat ad salutem, laudat sapientiam, miratur eloquentiam, predicat humilitatem, neque tamen meretur intelligere ueritatem. Carthaginensis autem populus triumphi spiritalis interpres, propositiones regis fuisse conuictas  leto murmure confitetur, et catholicam fidem semper esse uictricem, coniunctis beati Fulgentii laudibus, gloriatur.



CAPUT XXIII. Libelli tres ad Trasamundum regem. Liber B. Fulgentii aduersus Pintam episcopum Arianum.

47. Adhuc tamen rex uirum doctissimum probare desiderans, de aliis eum questionibus rursus interrogat et interrogationem suam semel tantum beato Fulgentio precepit legi, neque meditandi, neque describendi tribuens facultatem. Timebat enim ne uerba eius conuincenda sicut prius sermonibus eius insererentur, totiusque iudicio ciuitatis uictus esse iterum probaretur. Beatus uero Fulgentius semel sibi lecta uix recolere preualens, respondere differebat; sed respondere eum rex magis ac magis imperabat,  responsionis arguens moras, et cautelam uiri sanctissimi diffidentiam iudicans. Unde idem pontifex discretionis uirtute subnixus, ne qua forsitan per populum mendacia spargerentur, quibus fingeretur aut non potuisse, aut noluisse beatum Fulgentium regalibus questionibus obuiare, tres libellos mirabiles facit, ubi memoratum regem simpliciter alloquens, totius questionis  seriem quam tenui auditu perceperat, late reuentilabat, docens animam rationalem Christo Domino in susceptione carnis minime defuisse. Tunc rex admiratione maxima repletus, nichil est amplius interrogare  ausus, nisi quod unus ex episcopis eius, Pinta nomine, quasi respondere conatus, tacere potius noluit quam respondere aliquid potuit. Cui tamen illico beatus Fulgentius, alterius operis, quod  aduersus Pintam titulauit disputatione ueridica restitit, et in prima defensione sua uictos aduersarios temere satis ostendit repetiisse certamen.



CAPUT XXIu. Liber seu commonitorium de Spiritu sancto ad Abragilam presbyterum.

48. De Spiritu sancto interroganti presbytero Abragile per commonitorium paruissimum testimonia protulit plura, docens eum cum Patre et Filio unum Deum simpliciter confitendum. Cuius etiam commonitorii sententias inter utrumque illius temporis opus ordinauit oportere describi; legentibus omnibus fidelibus catholicis et mirantibus, erubescentibus Arianis et dolore  contra ipsum murmurantibus: donec male suggestionis occasione reperta, uolenti eum regi intra Carthaginem diutius retinere, diceretur  ab impiis et malis hominibus: Sine causa, rex, laboras; nichil tua diligentia proficit. In tantum quippe iam doctrina Fulgentii episcopi preualuit, ut de sacerdotibus tuis reconciliet aliquantos: proinde nisi cito subueneris,  religio nostra deficiet; et quicunque a nobis est baptizatus, homousion iterum predicabit publice reconciliatus; nec si persecutionem uolueris concitare, timeri poterit regalis seuitia. Multum quippe confortat stabilesque facit omnes episcopos Fulgentii presentia.



CAPUT XXu. Iterum relegatur Fulgentius. Predicit celerem reditum suum.


49. Suggerentibus talia rex quasi magna necessitate constrictus assentit, et beatum Fulgentium rursum ad exsilium Sardinie reuocare compellit. Intempesta igitur nocte  ad nauim beatus Fulgentius populo ignorante perducitur. Sed contrario flatu resistentibus uentis, super littus tantas passus est moras, ut per dies plurimos omnis pene illuc ciuitas conueniret, et de manu eius ualefaciens communicaret. Ibi autem prophetica gratia per Spiritum sanctum repletus,  Iuliateo uiro religioso nimis afflicto grauiterque pro discessu beati pontificis ingemiscenti, Diutius, ait, flere noli, cito reuertemur ad uos; catholice Ecclesie libertate reparata  uidebitis nos. Hoc autem, queso, secretum sit apud te, quod nimia caritas indicare me compulit. Sic sollicite semper beatus Fulgentius iactantiam fugit, nec in donis spiritalibus humanam gloriam quesiuit, testimonio conscientie sue contentus, et de sola misericordia Dei fretus. Unde etiam mirabilia facere nunquam delectatus, hanc gratiam dari sibi nullatenus desiderauit. Sed si quando petebatur pro infirmis et laborantibus, uel necessitatem temporalium tribulationum tolerantibus, Dominum deprecari, preces suas sub hac deuotione fundebat: SCIS, DOMINE, quid animarum nostrarum saluti conueniat. Poscentibus ergo nobis quod monet necessitas, hoc misericordia tua concedat, unde spiritalis non impediatur utilitas. Oratio igitur nostre humilitatis, si  expedit, tunc ita a te exaudiatur, ut uoluntas tua  principaliter compleatur. Et frequenter quidem Deus omnipotens oranti sacerdoti suo multa concessit; sed ille nichil propriis tribuens meritis, eorum potius fidei pro quibus exaudiebatur omnia deputabat, neque sibi, sed illis concessum hoc esse dicebat.



CAPUT XXuI. Redit in Sardiniam cunctis letantibus.

50. Sed ne diu moras longissimas faciamus, unam eius sententiam de faciendis mirabilibus inseramus. Mirabilia, aiebat, non conferunt homini iustitiam, sed hominum notitiam. Quisquis autem hominibus fuerit notus, nisi fuerit iustus, ad eterna perueniet supplicia condemnatus. Ille uero qui misericordie celestis opera iustificatus, in conspectu Dei solius uixerit iustus, etiamsi parum sit hominibus notus,  beata sanctorum gaudia percipiet coronatus. uir igitur mirabilis timuit habere laudem de mirabilibus, quamuis  ampliori quotidie miraculo faceret exhortatione sanctissima multos infideles credere, multos hereticos reconciliari, multos pessimis moribus deditos continentie faciens leges excipere; dum per eius saluberrima monita sobrietatem discerent ebriosi, castitatem sectarentur adulteri, distribuere omnia pauperibus auari rapacesque docerentur; et mutato proposito, superbis humilitas, litigiosis pax,  inobedientibus obedientia fieret dulcis. Talibus plane mirabilibus beatus Fulgentius piam semper operam dedit, quibus secum comitantibus, in omni loco et tempore gloriosus, fauente aliquando sereni eris tranquillitate Sardiniam reportatus, exsulantium cepiscoporum letos animos reddidit, ipsamque prouinciam, cui tantorum presentia sacerdotum tribuebat ornatum, presentie sue luce fecit splendidam; concurrentibus undique cum gaudio Christianis hominibus uidere athletam Christi fortissimum, qui certamine singulari seuientis impetum regis fregerat, ad diuina castra rediisse insignibus laureis adornatum, et antiquis commilitonibus iunctum, tanto amplius singulis exhibuisse laudabiliter humilitatem, quanto sciebat suam plus enituisse uirtutem, memor sine  dubio Scripture monentis: Fili, quanto magnus es, humilia te in omnibus, et coram Deo inuenies gratiam .



CAPUT XXuII. Nouum ibi construit monasterium. ueri monachi qui sint.

51. Noluit plane iam beatus Fulgentius in priore domo multis fratribus comitantibus diutius habitare: sed iuxta basilicam sancti martyris Saturnini, procul a strepitu ciuitatis uacantem reperiens locum,  Brumasio  Calaritane ciuitatis antistite uenerabili prius, sicut decuit, postulato, nouum propriis sumptibus monasterium fabricauit. In quo quadraginta et amplius fratribus congregatis, discipline cenobialis ordinem custodiuit illesum, nemini dans licentiam professionis sancte regulam preterire, sed principaliter hoc obseruandum monachis tradens, ut nullus  eorum quidquam proprium sibi uindicaret, sed essent omnibus omnia communia. Dicebat enim frequenter, nec debere, nec posse monachum iudicari, cui uoluntas habere priuatum peculium persuaserit. Ut enim monachus lautioribus forsitan cibis utatur, interdum cogit infirmitas corporis; ut autem cupiat in quamlibet exiguis rebus iuris proprii dominium uindicare, superbe uoluntatis et auare cupiditatis euidens testimonium est. Distribuebat plane ipse cum summa discretione seruis Dei necessaria uite subsidia, singulorum uires infirmitatemque considerans. uerumtamen quibuscunque plus ceteris consulebat, eos humilitatem custodire amplius admonebat, dicens eis, DE SUBSTANTIA communi quisquis aliquid plus  accipit, omnium fit debitor, quorum est illa substantia: porro debitorem sola iuuat humilitas. Sic efficiebat ne quis scandalum pateretur, quando uni propter infirmitatem plus dare uidebatur.

52. Erat quoque ei nimia sollicitudo preuenire cunctorum monachorum petitiones, ante tribuendo quidquid tribuendum cuilibet uel necessitas, uel ratio manifesta monstraret. Si quis autem presumpsisset priusquam acciperet petere, negabat ei continuo,  etiamsi mereretur accipere, dicens monachos debere iis que acceperint esse contentos. Ceterum qui sibi  antequam accipiant petunt, desideriis adhuc carnalibus seruiunt, et omnino non perfecte de celestibus cogitant, quandiu quid sibi necessarium sit, ipsi sibi, quia non possunt negotiando, petendo saltem prouidere festinant. Illos quoque ueros esse monachos dicebat qui, mortificatis  uoluntatibus suis, parati essent nichil uelle aut nolle; sed abbatis tantummodo consilia uel precepta seruare. Propterea sine suo consilio nec eum fratrem qui prepositi gerebat officium, sinebat aliquid agere. Laborantes fratres et opera carnalia indefessis uiribus exercentes, lectionis autem studium non habentes, minus diligebat, nec honore maximo dignos iudicabat. In quo autem fuisset  scientie spiritalis affectus, etiamsi uirtute corporis destitutus operari manibus nunquam posset, ab eo peculiariter habebatur dilectus et gratus.

53. Amabat autem quando coram fratribus disputabat, si quis ei questiones proposuisset acerrimas, in quibus excellentissimo laboraret ingenio, licebatque generaliter omnibus fratribus etiam natura simplicibus, parumue intelligentibus, unde uellent interrogare; nec priusquam satisfactum sibi confiterentur rationem reddere uictus tedio uel labore cessabat. Erat enim maxima ei et mirabilis gratia, corripere inquietos corde tranquillo, ita ut tunc magis quando putabatur ab aliis uehementer irasci, summa in eo uigeret regnaretque placiditas, et sine perturbatione perturbato similis multos male agentes salutari impetu  perturbabat. Odiens enim uitia, diligens homines, tandiu seuerus apparebat, quandiu discipline spiritalis utilitas exigebat. Alias autem circa singulos ita mansuetus fuit, et communis et facilis, ut neminem fratrum puro nomine clamitaret, neque cum typho secularis dominationis aliquibus quamuis paruulis imperaret.



CAPUT XXuIII. Que scripserit Fulgentius. Hildericus rex catholicus episcopos ab exsilio reuocat.

54. Scripsit eodem tempore  Carthaginensibus epistolam sublimi exhortatione perspicuam, ubi pene cunctos dolos et fallacia blandimenta, quibus infelices seducebantur anime ad mortem, grauissima  conquestione digessit. Tunc etiam de remissione peccatorum consulenti Euthymio uiro religioso duobus libellis  sine mora respondit. Testimonia quoque predestinationis et gratie  differentias cupientem nosse salubriter disputans docuit. Iam familiares epistolas, in quibus tamen spiritalis edificatio continetur, et ibi apud Sardiniam commanentibus, et in Africa degentibus, et Romanis, precipue senatoribus, uiduisque ac uirginibus, quarum fama laudabilis habebatur, frequenter direxit. Ad Probam uirginem Christi, de Ieiunio et Oratione duos libellos conscripsit.   Ita namque notior fuit pene omnibus gentibus ut etiam illi duo libri quos Faustus episcopus Galliarum contra gratiam subdolo sermone composuit, fauens occulte Pelagianis, sed catholicus tamen uolens uideri, Constantinopoli offensis plurimis fratribus, ad beatum Fulgentium probandi dirigerentur. Quibus, ne occultum serperet uirus, septem libris ipse respondit, plus laborans exponere quam conuincere, quia dubios sermones eius exponere, hoc erat delirantis argumenta conuincere.

55. Magnus plane huius operis labor mercedem debitam cito suscepit. Mox enim ut est dictatio ipsius finita, protinus est longissime captiuitatis catena disrupta. Mors enim Trasamundi regis, et mirabilis bonitas Hilderici regnare incipientis, Ecclesie catholice  per Africam constitute libertatem restituens, Carthaginensi plebi proprium donauit antistitem, cunctisque in locis ordinationes pontificum fieri clementissima auctoritate mandauit.



CAPUT XXIX. Fulgentius honorificentissime suscipitur et deducitur. Carthagine egreditur. Oblata gloria reddit Fulgentium humiliorem. Monachos ministeriis ecclesiasticis adhibet. Insignis eius humilitas. Plurimas scripsit homilias ac habuit sermones ad populum. Libri decem contra Fabianum. Libri tres de ueritate predestinationis et gratie. Sub mortem maxime se dat penitentie. Precatio Fulgentii in summis et acerrimis doloribus. Fulgentius moriturus distribuit omnia pauperibus. Moritur S. episcopus. Eius honorificum monumentum. Mauri Ruspense territorium populantur.

Beatus itaque Fulgentius, postquam sapienter expugnasset Pelagianos, letificatos meruit uidere catholicos.  Inde, secundum quod per eum Spiritus sanctus predixerat, reuersus est Carthaginem cum omnibus consacerdotibus, unde solus exierat. Inuenit letos, quos reliquerat mestos. Inuenit nimia exsultatione feruentes, quos reliquerat persecutionis uiolentiam sufferentes. Inuenit habentes spiritalem patrem, quos reliquerat dolentes uiduatam Ecclesiam matrem. Inuenit exspectantes se cum gaudio, quos reliquerat gementes in tedio.

56. Tanta autem fuit deuotio Carthaginensium ciuium, beatum Fulgentium reuisere cupientium, sic uniuersus populus exspectabat ardenter quem uiderat in conspectu suo pugnasse uiriliter, ut aliis episcopis ante ipsum descendentibus, silens multitudo super littus staret, oculis et mentibus inter omnes  episcopos beatum Fulgentium  querens, et eum a cunctis nauibus expetens. Ubi uero facies eius apparuit, immensus nascitur clamor, altercantibus omnibus quis primo salutaret  agnoscendum, quis caput benedicenti supponeret, quis extremis uel saltem digitis mereretur tangere gradientem, quis uidere uel oculis procul stantem. Resonabat diuina laus ex omnibus linguis. Ad Sancti quippe Agilei basilicam sequens populus  et precedens, confessorum beatorum triumphum nobilem celebrabat. Multitudo autem maxima populi beatum Fulgentium, quem plus ceteris honorabat, concurrens alacriter comprimebat: donec sancta quorumdam Christianorum prouisio rotam in circuitu faciens estuanti liberum preberet iter in medio transeunti. Probare tamen adhuc Dominus cupiens uirorum fidelium caritatem, copiosis imbribus ambulantes mirabiliter inundauit. Et quis opera pietatis  enarrare ualeat absque dispendio ueritatis? Immensa pluuia neminem terruit, aut obsequium  sacerdoti religioso prebere prohibuit; imo potius, uelut benedictione celesti desuper descendente, tantum fides nobilium creuit, ut planetis suis super beatum Fulgentium gratanter expansis, repellerent  imbres, et nouum tabernaculi genus artificiosa caritate componerent: imitatores eorum effecti qui, prioribus temporibus, Saluatori super pullum asine considenti, et Hierosolymam uenienti, uestimenta sua  in uia sternebant . Tale quippe aliquid et isti faciebant, qui propriis indumentis beati Fulgentii nudum caput unanimiter protegebant. uix ergo appropinquante uespere, sancte memorie Bonifacio episcopo representati, benedixerunt omnes et laudauerunt communiter Deum. Tunc beatus Fulgentius per omnes uicos Carthaginensis ciuitatis ubicunque transibat manibus et oculis demonstrabatur, laudibusque innumeris predicabatur.

57. Postquam uero domos omnium diligentium se   concitus uisitauit, benedixit, et gaudere dignatus cum gaudentibus, qui prius fleuerat cum flentibus, cunctorum desideria satiauit, uale faciens fratribus egressus est de Carthagine: per omnes prolixi itineris uias gaudia maiora reperiens, in occursum suum populis undique tendentibus, cum lucernis et lampadibus et arborum frondibus,  reddentibus gratiam ineffabili Deo qui beatum Fulgentium mirabiliter in conspectu omnium fecerat gratiosum. Per omnes Ecclesias tanquam proprius episcopus suscipiebatur, et sic de reditu eius omnis Byzacena prouincia uelut plebs una gaudebat. Quem obsecro glorie huius non attolleret magnitudo? Beatum tamen Fulgentium ad maioris humilitatis studium prouocauit. ueniens namque cum gloria populari, et dignitatem pontificis priuilegio specialis uenerationis accumulans,  postquam cathedram sedit, inter monachos adhuc habitare desiderauit. Et ne uideretur abbatis Felicis aduentu suo minuere potestatem, imperandi monachis omnem sibi ademit uoluntarie facultatem, non suam, sed alterius uolens ipse quoque sequi uoluntatem. Et qui adhuc monachus dispensationem susceperat fratrum, iam episcopus dominari noluit in proprio monasterio: sic sollicite cauens ne Felicem contristaret abbatem, ut exhibens superuenientibus  hospitalitatem, si quando uel multiplicari panem, uel aliquid amplius exhiberi necessitas expetisset, abbatis primo Felicis consilium requireret. In omni denique concilio Byzaceno, de rebus maioribus ipse primus consulebatur; in monasterio proprio de rebus minimis abbatem Felicem suppliciter consulebat.

58. Parum fuit beato Fulgentio uerbis et operibus hanc humilitatem sequi ac retinere, nisi per scripturam quoque firmaret nichil se in illo monasterio proprium uindicare, nec pro potestate, sed pro caritate inter monachos habitare. Considerans enim uir prouidus ne quod serui Dei simplices preiudicium postea paterentur, obicem contradictionis in hac scriptura successoribus suis apposuit, quia utilitati monachorum  Deo seruientium nichil preposuit. Emit tamen iuxta ecclesiam domum, cui fabricande curam maximam diligenter impendit ne futuro successori suo deesset hospitium. Clericorum uero si qua defuerunt ministeria reparans, probatos sibi multos ex fratribus monachis ad ecclesiasticam militiam transtulit; ibi quoque caritati consulens, ut dum pene omnes clericos ex illo monasterio ordinat, antique familiaritatis monente notitia, nulla lis aliquando inter monachos et clericos uentilaretur.

59. Summam quoque diligentiam prebuit ne quis clericus ambitiosis uestibus ornaretur, ac negotiis secularibus occupatus ab officio ecclesiastico diutius uagaretur: iubens omnes non longe ab ecclesia domos habere, manibus propriis hortum colere, psallendique suauiter aut pronuntiandi curam maximam  gerere. Per singulas septimanas omnes clericos ac uiduas, et quicunque potuisset ex laicis, quarta et sexta feria statuit ieiunare, quotidianis uigiliis, ieiuniis, matutinis et uespertinis orationibus adesse precipiens omnes. Aliquantos inquietos uerbis, aliquantos uerberibus cercebat, quos culpa manifesta flagellari cegerat. Ita uitia cunctorum salubri disputatione mordebat, ut nullius interserens nomen omnes cogeret metuere, et latentia quoque peccata salubriter timendo deserere. uerumtamen quomodo inter proprios clericos minorem posset habere cautelam, qui diuturnas etiam finitimarum plebium rixas et contentiosa certamina dirimebat? Ipse denique Maximianensis animositatem plebis, ordinatum sibi episcopum recipere nolentis, salubri admonitione  sedauit, debitumque finem grauissimo scandalo statuens, cuncta inter eos modeste et salubriter pacificans ordinauit.

60. In concilio quoque  uincensi, iudicio sacerdotum omnium qui conuenerant, episcopo cuidam nomine Quoduultdeo, qui priorem se illius existere confirmabat, antepositus et prelatus, ipso die et tempore tacuit, nec auctoritatem concilii excusando minuere uoluit. Sed ubi post concilium dolere sensit episcopum, timens propter suum honorem generari fratri scandalum, meliusque iudicans per caritatem  se fieri minorem quam sine caritate maiorem, Suphetani postea concilii gloriosum respiciens adesse conuentum, precem supplicem coram omnibus fudit, ut, sibi rursum se uolente, Quoduultdeus episcopus preferretur, ut nomine suo posterius recitato, letus deinceps uiueret consacerdotis animo reconciliato. Mirati sunt episcopi humilitatem talia postulantis, nec contristare uoluerunt offerentem Deo sacrificium humilitatis, ad custodiendam spiritus societatem in uinculo caritatis. Ubi sunt nunc illi quibus eminendi super ceteros dominatur affectus, qui se etiam suis prioribus anteponunt, indebita sibi priuilegia uindicantes? Ecce beatus Fulgentius, nec primatum quem meruit defendere uoluit, quia sine caritate prior esse alicui minime concupiuit.

 61. Catholice Ecclesie singularis magister et doctor, licet inter uarias occupationes hic in Africa parum uacaret, plurimos tamen ecclesiasticos sermones, quos in populis diceret, scribendos dictauit: et ubicunque sermonem faciebat, omnium animos demulcebat, nec inanes et uanissimos plausus, sed compunctionem generans cordis. Exspectauit eum sancte memorie Bonifacius episcopus Ecclesie Carthaginensis apud Burnos  Ecclesiam dedicans, duobus diebus se presente tractantem, quoniam tantum delectatus est audire uerbum Domini de ore eius, ut donec ille sermonem finiret, ipse  terram lacrymis irrigaret, gratias agens Deo, cuius gratia semper in Ecclesia catholica summos excitat preclarosque doctores. Multa iam reuersus de exsilio  condidit noua, decem libros Fabiani mentientis falsa gesta conuincens; de ueritate predestinationis et gratie libellos tres confecit, aliaque multa digessit, que si quis scire uoluerit, in eius monasterio ueraciter scripta reperiet.

62. Nobis autem iam tempus est dicere quomodo post omnia bona opera sua requieuerit, ad celi regna translatus. Ante annum ferme quam de isto seculo reperetur, profunda cordis compunctione permotus, reliquit subito ecclesiasticas occupationes. Et de ipso quoque monasterio suo secreto recedens, ad insulam Circinam paucis comitantibus fratribus nauigauit, ubi in quodam breui scopulo, cui nomen est Chilmi, ubi iam monasterium fabricari mandauerat, lectioni et orationi et ieiuniis uacans, ueluti sciret appropinquare sibi nouissimum diem, sic ex toto  corde suo penitentiam gessit. Et quamuis tota uita eius, ex quo monachorum professionem conuersus ex toto corde suscepit, penitentie fuerit tempus, in hac tamen insula multo amplius ac multo diligentius, inchoanti similis, membra sua mortificauit, et in conspectu solius Dei fleuit. Inde iam plurimis de absentia sacerdotis murmurantibus, caritatis necessitate constrictus iterum descendit ad monasterium suum, consueta hominibus religiosis exhibere solatia, laboresque durissimos pro utilitatibus proximorum longanimiter sustinere.

 63. Non multi autem fluxerant dies, et ecce seruum fidelem bonus Dominus requirebat. Incidit enim repente in corporalis infirmitatis acerrimas passiones, ubi septuaginta prope diebus egritudine fatigatus, hoc solum frequenter dicebat: Domine, da mihi modo hic patientiam, postea indulgentiam. Nec ab isto sermone aliquantulum  cessauit, siue dolor affligeret, siue febris incenderet, siue lassitudo dissolueret. Persuadentibus autem medicis ut lauacris balnearibus uteretur: Nunquid balnee, inquit, facere poterunt ne homo mortalis expleto uite sue tempore moriatur?  Si uero proximam mortem nec aquarum calidarum possunt fomenta repellere, cur mihi, obsecro, persuadetis ut rigorem diu seruate professionis in fine dissoluam? Sic salutem suam superne  uoluntati fideliter credens, postquam se sensit sine aliqua dubitatione dissoluendum, uocans uniuersos clericos suos presentibus monachis, allocutus est eos dicens, Ego, fratres, animarum uestrarum saluti prospiciens, molestus apud uos forsitan et difficilis exstiti; et ideo obsecro uos ut ignoscat mihi quisquis aliquid dolet. Et si forsitan seueritas nostra modum transgressa est debitum, orate ne mihi hoc Dominus imputet ad peccatum. Cumque talia beato Fulgentio lacrymosis singultibus exprimente, cuncti simul super genua eius caderent, semper bonum, semper affabilem, pro omnium salute, sicut decuit, inuigilasse clamantes, Prouideat ergo uobis, ait, Dominus Deus meus pastorem dignum se.

64. Tunc imperato silentio, paululum requieuit.  Et deinde pauperum curam gerens, requisita summa pecunie, de qua fidelissimus dispensator quotidie egentibus ministrabat, totum iussit expendi; per seipsum memoriter recolens uiduarum, pupillorum, peregrinorum, cunctorumque illic indigentium nomina, quibus quid singulatim daretur propria deliberatione constituit; heredes in hoc seculo non habens, hereditatem huius beneuole sollicitudinis pauperibus derelinquens. Sed nec suos clericos debita benedictione fraudauit; ipsorum quoque paupertati misericorditer consulens; ac secrete omnia preordinans, orans iugiter, et intrantes singulos benedicens, usque ad extremam horam sana mente permansit. Postremo die kalendarum Ianuariarum post peractam uesperam, beatum spiritum feliciter in manus Domini  tradidit, annum sui episcopatus agens uicesimum quintum, uite autem totius sexagesimum quintum, sicut multis ante fratribus morti proximus indicauit.

65. Ipso autem die sanctum corpus eius sepeliri minime potuit; sed in oratorio monasterii constitutum, tota nocte illa in psalmis, hymnis et canticis spiritalibus uigilare monachos simul et clericos inuitauit. Mane uero postquam multitudo maxima populorum de locis finitimis ad exsequias uenit, sacerdotum  manibus ad ecclesiam ciuitatis, que Secunda dicitur, ubi etiam reliquias apostolorum constituerat, deportatus, sortitus est honorabile monumentum. Primus plane in eadem basilica pontifex poni meruit, ubi nullum mortuum, neque sacerdotem, neque laicum sepeliri consuetudo sinebat antiqua. Sed magna uis dilectionis remouebat impedimentum consuetudinis, ambientibus uniuersis ciuibus, et cum summa deuotione querentibus, ut ubi uir sanctus et Deo amabilis fuerat consecratus, ibi orationibus singulorum semper etiam localiter uideretur adiunctus. Probauerunt quippe sepius quanta bona illis oratio beati Fulgentii prestiterat, et quanta mala repulerat, sicut postea manifestis indiciis euidenter apparuit, quando non post plurimos dies accersitionis   eius, inimica gens Maurorum Ruspense territorium repente uexauit, rapinis, cedibus, incendiis, multa deuastans, atque intra ipsos ecclesie parietes quos inuenire potuit iugulans. Quis beati Fulgentii gratiam non miretur? Quandiu uixit furorem belli ciuitas illi commissa non sensit. Et cum tota pene prouincia captiuitatem sustineret horribilem, Ruspa fuit incolumis, propter sacerdotem uenerabilem, cuius uita propriis ciuibus murus fuit.

66. Nec hoc interim pretereundum silentio iudicaui, quod dum ei successor idoneus quereretur, discordantibus laicis et clericis, annum prope integrum prolixitas contentionis exegit; et illo die sanctitas tua super cathedram eius sedit, quo ipse defunctus est. Ornari quippe hoc priuilegio meruit prima  solemnitas eius depositionis, ut multo amplius uenerabilis fieret per gaudia tue ordinationis. uis autem nosse quomodo non fortuitis motibus ista prouenerunt, sed illius orationibus demonstrantur esse concessa? Recole uisionem fidelissimam beati Pontiani episcopi Thenitani, quam sic ipse narrauit: Eunti mihi secundum preceptum Datiani primatis, ut Ruspensi Ecclesie eligeretur antistes, idem beatissimus Fulgentius per tempus quietis apparuit; et affabili, sicut solebat, aspectu salutans amicabiliter, Quo, inquit, nunc sanctitas tua uelociter ambulat? Cui respondi, Ut episcopus Ruspensi Ecclesie eligatur. Ille uero subridens, Iam, inquit, ordinatus est. Nonne apparet illius orationibus fuisse perfectum, quod est uisitante predictum? Qui ergo confirmationem nouerat  necdum electi uel ordinati, diem quoque quo in cathedra consedere poterat ordinatus iam orando scire meruerat. uotis itaque continuis et fideli deuotione semper optamus ut glorie illius factus particeps in eternum, non indignus tanto precessore, feliciter uiuas, operisque huius de perfectione nobiscum Domino gratias agas, et pro his que minus forte dicta sunt eloquenter ab omnibus sapientibus lectoribus ueniam petas.





S. FULGENTII AD MONIMUM LIBRI TRES. 



PROLOGUS S. FULGENTII EPISCOPI RUSPENSIS IN TRES LIBROS AD MONIMUM.

 1 Gratias ago Domino quod de bono thesauro cordis bona proferre  non desinis, Et lingua Eucaris, que in bono homine abundat, puritatem tui cordis insinuat. Que licet diuinitus concessis eloquentie fluentis exuberet, non tamen tantum credo sermonibus exprimi, quantum scio cordis tui penetralibus contineri. Diuino etenim igne succensus, sic nobis iugiter compateris, ut etiam illas tribulationes que, licet acciderint nobis, Domino tamen adiuuante fuerint superate, tu sic eas pro nobis pene semper pateris, ut quoties eas corde reuolueris, toties eas pati quodammodo compellaris. Ecce quantum boni caritas habet, ecce quantam laudem coram Deo et hominibus possidet, ut dum dolet quod accidit illi quem amat, frequentius recordando magis ipsa sustineat. Hoc ergo superest, ut  quod ipsa caritas facere consueuit, pro nobis iugiter faciatis. Quid autem est aliud, nisi ut illum, in quo nos pure diligitis, ipsum semper pro nobis oretis? Semper enim caritas pro his quos diligit poscit, dum etiam illa que tuta sunt metuit. Metuit autem non eo timore quem ipsa foras expellit, nam perfecta caritas foras mittit timorem , sed illo timore quem non ad timorem, sed ad amorem habere consueuit. Timet ergo non timido [a 1Kb] timore , sed casto. Non enim timet formidine criminis, sed robore puritatis et firmitate uirtutis. Exigis a me preterea debitum, quod me celeriter, Domino adiuuante, spondeo redditurum. Non enim hoc debitum sic profiteor quemadmodum de quodam tuus Maro memorat, quod ipse fatebatur, sed reddere posse negabat: sed illud   me debere fateor, in quo me reddere posse non nego, sed spondeo. Ipse enim mihi donat unde reddam, qui donauit ut debeam. Nisi enim ab illo acciperemus, non solum reddere, sed nec ipsum debere possemus. Quid enim nobis inuicem, nisi caritatem debemus? Quod utique B. Paulus hec loquens fidelibus, euidenter ostendit: Nemini quidquam debeatis, 2 nisi ut inuicem diligatis . Quis autem fateatur debitum, si neget acceptum? In eo igitur, quod nos debere dicimus, profecto nos accepisse monstramus. Dicit quippe B. Apostolus: Quid enim habes quod non accepisti? Si autem accepisti, quid gloriaris, quasi non acceperis ? Nam et alio loco testatur: Quia caritas Dei diffusa est in cordibus nostris per Spiritum sanctum qui datus est nobis. Qui ergo nobis dedit quod  reddendo debeamus, ipse nobis donabit facultatem qua  possimus reddere quod debemus. Ille igitur auctor est debiti, qui auctor est doni. Nam et seipsum sua largitate dignatus est facere debitorem, non quia indigens ab aliquo accepit, sed quoniam abundans largiter tribuit. Seminecem quippe suo iumento impositum, stabularioque curandum tradens, duobus denariis datis, ita se debitorem profitetur, ut diceret, Si quid supererogaueris, [b 1Kb] cum uenero, reddam tibi . Quid est autem, si quid supererogaueris, nisi, si quid a me magis acceperis? Nam et ipse qui supererogabat in eo quod non acceperat preceptum, sed dabat ex caritate consilium, misericordiam se profitebatur utique  consecutum. Ait enim: De uirginibus autem preceptum Domini non habeo, sed consilium do, tanquam misericordiam consecutus a Domino, ut sim  fidelis  Misericordiam est igitur consecutus, non solum ut erogandum acciperet, uerum etiam ut amplius erogaret. Ecce qualis est Dominus noster, ut donando debeat, et quanto magis donat, tanto magis eum debitorem esse non pigeat. In quantum enim gratis largitur, in tantum debitor inuenitur. Nec enim potest aliquis debitorem habere, nisi in eo quod ipse dignatus fuerit gratuita largitate conferre. Ipsum igitur pro me iugiter posce, ut mihi largiatur reddendi debiti facultatem, qui donauit, ut in ipso caritatis tibi liberam debeam seruitutem.

Ut enim uere tuo cordi, quod cor meum est, totum fatear, quoniam, sicut cordi meo, ita cordi tuo aliquid celare non possum, reddendi debiti tarditatem illa mihi ratio procurauit. Quoniam aduersus cuiusdam heretici  uaniloquia respondere compulsus sum, qui non solum meum nomen, sub Fotiniani  erroris nota, non dubitauit lacessere; quin etiam sanctorum Augustini et Hieronymi dicta, tanquam mee professioni contraria, in me uoluit retorquere. Cuius nomen nunc litteris insinuare distuli, sed potes ipse procul dubio recordari. Nam ibi te nobiscum apud Carthaginem posito, mihi dicta eius allata sunt, et si bene recola, etiam in tuam notitiam peruenerunt; nichil enim te ibi posito legere possem, quod tibi recensendum offerre non possem. Eosdem igitur libellos, si Dominus uoluerit, uestre caritati celeriter destinabo. Et non dubito quod meam tarditatem in tuo debito digneris patienter ferre. Quoniam scio quantum delecteris, uel quantum nos semper ipse compellas, ut nos, Domino adiuuante, non  pigeat hereticis respondere.



LIBER PRIMUS, DE DUPLICE PRAEDESTINATIONE DEI, UNA BONORUM AD GLORIAM, ALTERA MALORUM AD PeNAM.



CAPUT PRIMUM. Deus ut eum queramus inspirat et a querentibus inuenitur.


3 Littere tue, fili carissime Monime, quantum demonstrant delectabilem tui animi sinceritatem, laudabilemque studii spiritalis ardorem, tantum nostre responsionis, querula benignitate, uidentur arguere tarditatem. Tanquam in eo minus quam debeo te uidear diligere, quod inquisitionibus tuis non curauerim celeriter respondere. Sed crede mihi sicut in caritate Christi personam tuam nequaquam in corde meo contemptam, sic responsionem meam, non uoluntate, sed occupationum uarietate dilatam. uerumtamen inter ipsas occupationes quas inuitus tolerare compellor tantum studio tuo congratulor, quantum tua caritate delector. Eo magis amplectens sanctum  auiditatis tue propositum, quod sicut uere spiritalis negotiator, interioris hominis lucra consectans, et celestium mercium questus magis ac magis amplificare desiderans, primum quod a me flagitas debitum, subinde cumulas fenore questionum, ut scilicet tuorum commodorum militet incrementis ipsa nostre necessitas tarditatis. Proinde confido in misericordia Dei nostri, quia si quid mihi huius inquisitionis ac disputationis opere pro meo merito non conceditur, pro tuo mihi desiderio concedetur. Neque enim inquisitionem tuam Deus inuentionis effectu fraudari ullatenus sinet, qui te ad inquirendum spiritaliter inflammauit, cum ipsius fidele promissum nulla ratione cassetur dicentis: Petite, et accipietis; querite, et inuenietis; pulsate, et aperietur uobis . Internus igitur  Magister, a quo subsidium doctrine celestis accipimus, non solum inquirentibus nobis suorum aperit arcana sermonum, sed ut etiam queramus, ipse gratis inspirat affectum. Quia nec esurire panem illum, qui de celo descendit , possumus, nisi ab ipso 4 fastidientibus esuries detur, qui se ad satiandos esurientes donare dignatur. Ab ipso etiam nobis est quod ad fontem sitientes currimus, qui se nobis tribuit, ut bibamus. Ipse igitur laudandus est in utriusque [a 1Kb] muneris gratia; siue cum nos ad se querendum dormientes exsuscitat, seu cum se inueniendum nobis querentibus donat. Qui profecto nullatenus inuenitur, nisi ipse nos excitet, ut queratur.



CAPUT II. De eodem argumento.

 Reuoluens igitur scripta tua, tanquam chirographa mea, ut ex his instruerer quot uel quarum tibi essem  debitor questionum, duas ad presens epistolas potui reperire. Unam continentem sancti Augustini uerba, que in libro de Perfectione iustitie hominis, de his qui ad interitum predestinati sunt, inter alia posuisse cognoscitur. Cui alteram statim subiunctam questionem uideor inuenisse, hoc est, de sacrificio, quod soli Patri quidam existimant immolari. In altera uero epistola positam inquisitionem inueni: Quid est quod Apostolus duobus denariis quos accepit, supererogare potuerit? Cum ergo has tantummodo duas epistolas inuenirem, tertie quoque sum protinus recordatus, que mihi a notario non fuit oblata, in qua memini unam contineri de sancto Spiritu questionem: Cur scilicet a Patre mittendus ad consecrandum sacrificium corporis et sanguinis Domini postuletur. He sunt interim  quatuor questiones, quarum tres ex duabus epistolis tuis, unam uero memoria suggerente recolui. [b 1Kb] Quod si forte sunt alie , quas nobis misisti soluendas, nec in hoc inuenis opere positas aut solutas, queso ut non ad contemptum uel fastidium redigas, sed obliuioni patienter ignoscas; presertim, cum illam de Spiritu sancto, quam ego, etiam epistola non inuenta, recolui, silentio preterire nequiui. Sed quia tu cunctarum  sine dubio meministi, non te pigeat, ut te rescribente commemorer. Et spero quia in quantum Dominus adiuuerit nostra responsio subsequetur, si precedentis uestre orationis adiutorio fulciatur.



CAPUT III. Prima questio de predestinatione. uerba Monimi de gemina predestinatione.

 Prime igitur questionis intelligentiam, in illius nomine quesiturus de quo scriptum est, quia Dominus dat sapientiam, et a facie eius scientia et intellectus , hoc conuenientius atque commodius arbitratus sum, ut tam uerba tua quam beati Augustini, que in tua epistola posuisti, reuoluerem: ut his relectis, facilius agnoscatur tam intentio quam solutio questionis. Legenti me, inquis, librum de Perfectione iustitie hominis, testimonium prophete in ordinem relegens, auditu cauto pedetentim paululum retractaui, ubi ait: Non est qui faciat bonum, non est usque ad unum . Et sine aliqua nebula, sine aliqua dubitatione expressit interpres ipse uerissimus, genus tale esse hominum, quod non faciat bonum, illud predestinatum utique ad interitum.  Atque ut tuus sermo prefati sancti uiri fulciretur eloquio, eadem uerba, que a beato Augustino  sunt dicta, subnectens: Ait enim, inquis, idem gloriosissimus Augustinus: De illo enim bono dictum hic debemus accipere, quod ibi ait: Deus de celo prospexit super filios hominum, ut uideat 5 si est intelligens, aut requirens Deum . Hoc ergo bonum, quod est requirere Deum, non erat qui faceret, non erat usque ad unum, sed in eo genere hominum quod predestinatum est ad interitum. Hic dicta sancti Augustini determinans, et ad me intentionem tuarum dirigens litterarum, dicis sentire me iam cur iterum hec inculces, scilicet quod sepius reluctanti te mihi, predestinationem non tantum in bono dici, sed etiam in malo, dum in malo predestinationem te relegisse diceres, ipse docens aiebam ad penam debitam, non ad malum faciendum,  posse dici aliam predestinationem. Quod etiam tu, sicut scripsisti, confirmas. Scire te tamen asseris quid et hic respondeam, ut tuear sententiam meam, hoc est interitum non dici, nisi mortem. Et adiungis, interim legisse te hoc, et asseuerasse etiam predestinatum populum ad interitum. Deinde admones ut considerem ipsius loci sermonem, et ut doctor meorum discipulorum, non ut assertor mearum propositionum, faciam uos sequenda cognoscere.



CAPUT Iu. Inuocatio auctoris modesta et theologica.

Ego quidem, carissime, quantum Domino gratuitam gratiam largiente modulum possum proprie paruitatis agnoscere, sub illo uno Domino atque Magistro, in eius schola positus, non fratrum meorum uocari magister aut doctor affecto, quorum in ueritate  condiscipulus semper esse desidero. Quapropter hoc ab illo uero Domino ac Magistro nostro postulare non desino, ut ea me, siue per eloquia Scripturarum suarum, seu per sermocinationem fratrum condiscipulorumque meorum, siue etiam per inspirationis sue internam suauioremque doctrinam  ea me docere dignetur, que sic proponam, sic asseram, ut in propositionibus atque assertionibus meis, ueritati  semper inheream, semper obediens consentiensque reperiar. Quoniam ut ueritati obedire atque consentire ualeam, ipsa ueritas illuminat, ipsa adiuuat, ipsa confirmat, ab ipsa postulo doceri multo plura que nescio, a qua accepi pauca  que scio. Ipsam rogo, ut, preueniente ac subsequente misericordia, quecunque salubriter scienda nescio doceat me, in his que uera noui custodiat me, in quibus ut homo fallor corrigat me, in quibus ueris  titubo confirmet me, et a falsis ac noxiis eripiat me, ut in cogitationibus ac sermonibus meis quod salubriter donat, inueniat, et ea faciat de ore meo procedere, que sint coram ipsa principaliter grata, et sic fiant fidelibus cunctis accepta.



CAPUT u. Responsio ad primam questionem quomodo sint quidam ad interitum predestinati. Peccatorum mors non est a Deo predestinata.

Quantum igitur, ipsa ueritate  illuminante tenebras meas , in huius questionis scrutatione, facultas mihi est hactenus  intelligendi concessa, nichil aliud accipiendum existimo in illo sancti Augustini sermone, quo ad interitum quosdam predestinatos firmat, nisi ad interitum supplicii, non delicti; neque ad malum, quod iniuste admittunt, sed ad cruciatum, quem iustissime patientur; nec ad peccatum, quo prime resurrectionis beneficium, aut non accipiunt, aut amittunt, sed ad tormentum, 6 quod illis propria iniquitas male parit, et equitas diuina bene retribuit; nec ad mortem anime primam, in qua nascuntur paruuli, uel in quam  concupiscentia sua abstracti et illecti  recidunt criminosi, sed ad mortem secundam, quam necesse est patiantur, retribuente iustissimo iudice, seu qui ante perceptam gratiam baptismi discedunt de seculo, siue  qui, in uacuum gratiam Dei recipientes  post acceptum baptismum, usque in finem presentis uite malunt serui esse peccati, nec uolunt, dum tempus est acceptabile, et dies salutis, conuerti a uia sua mala, ut uiuant; et ignorantes, quoniam benignitas Dei ad penitentiam eos adducit, ipsi secundum duritiam suam, et impenitens cor, thesaurizant sibi iram in die ire et reuelationis iusti iudicii Dei . De illa ergo morte, quam sibi peccatores manibus et uerbis accersierunt, et estimantes eam amicam defluxerunt, dicitur: Nolite zelare mortem in errorem uite uestre, neque acquiratis perditionem animarum uestrarum, quoniam Deus mortem non fecit, neque letatur in perditione uiuorum . Et alio loco de hac morte dicitur: Inuidia autem diaboli mors introiuit  in orbem terrarum. Imitantur autem eum qui sunt ex parte illius . Quam mortem, ut ab opere ac predestinatione Dei agnosceremus alienam, Deus ipse sic loquitur per prophetam: Conuertimini, et auertite uos ab omnibus impietatibus uestris, et non erunt uobis in penam iniquitatis. Proiicite a uobis omnes iniquitates uestras, quas impie fecistis aduersus me, et facite uobis cor nouum et spiritum nouum. Et utquid morimini domus Isrel? Quoniam nolo mortem morientis, sed  ut auertatur ipse a uia sua mala, et uiuat anima eius . Hec est mors impietatis, quam non fecit Deus, que per diabolum introiuit in orbem terrarum. In hac eum imitantur qui sunt ex parte illius.



CAPUT uI. Deus huic morti duplam mortem retribuit. Mors anime in gehenna.

 Huic uni morti, quam peccator sibi per contemptum diuine iussionis iniuste concupiscendo arcessiuit, duplam Deus mortem iuste iudicando retribuit; hoc est, primam in separatione anime et corporis, secundam in eterna cruciatione anime et corporis. Ac per hoc primam, qua, discedente anima, caro sola moritur; secundam uero, quando rediens in carnem anima, in eadem et cum eadem, in qua peccauit, carne torquetur; ut cum qua communicauit mortem peccati, quod Dei bonitas interdixit homini, cum ipsa communicet mortem supplicii, quod parauit diuina iustitia peccatori. De hac morte Saluator noster dicit: Nolite timere eos qui occidunt corpus, animam autem non possunt occidere. Magis autem eum timete  qui potest et animam et corpus perdere in gehennam . Quod ergo ante gehennam mali pereunt, non est diuini operis, sed humani. Quod autem in gehenna perituri sunt, hoc facit Dei equitas, cui nulla placet peccantis iniquitas. Qui enim diligit iniquitatem, odit animam suam . Et dicit Ioannes: Quia omnis qui facit peccatum, et iniquitatem facit; et peccatum est iniquitas . Et Deus per prophetam dicit: Quia anima que peccauerit, ipsa morietur . De Filio autem Dei Ioan. dicit: Scimus quia ille apparuit, ut peccata tolleret, et peccatum in eo non est . Sicut ergo peccatum in eo non est, ita peccatum ex eo non est. Quod autem ex eo non est, opus eius utique non est. 7 Quod autem nunquam est in opere eius, nunquam  fuit in predestinatione eius.



CAPUT uII. Quomodo sunt mali a Deo predestinati, non ad culpam, sed ad penam. Deus saluandos preuenit, damnandos inuenit.

Non ergo predestinati sunt mali ad hoc quod male operantur, a concupiscentia sua abstracti et illecti, sed ad hoc quod iuste patiuntur inuiti. Predestinationis enim nomine non aliqua uoluntatis humane [a 1Kb] coactitia necessitas exprimitur, sed misericors et iusta futuri operis diuini sempiterna dispositio predicatur. Deo autem misericordiam et iudicium  cantat Ecclesia, cuius hoc opus est in homine, ut occulto uoluntatis sue, non tamen iniusto, consilio, aut gratuitam misericordiam preroget misero, aut debitam iustitiam rependat iniusto. Imo aut misericorditer debitori donet quod si uellet iuste posset  exigere, aut iuste cum usuris quod suum est exigat , et iniquo debitori quod debetur iniquitatibus reddat. Ac sic, aut istum prorsus indignum misericordia preueniat, aut illum ira dignum inueniat. Ipse enim donat gratis indigno gratiam, qua iustificatus impius illuminetur munere bone uoluntatis, et facultate bone operationis, ut preueniente misericordia bonum uelle incipiat, et subsequente misericordia bonum quod uult facere ualeat. Utrumque autem predestinando Deus preparauit in illa incommutabili uoluntate, in qua sic futurum effectum hominis renouandi disposuit, ut eius uoluntas in opere nouo noua esse non possit.



CAPUT uIII. Gratia Dei hominis meritum et initiat ad iustitiam et consummat ad gloriam. Quomodo preparatur uoluntas a Domino.


Donat etiam gratiam digno in retributione mercedis eterne, ut scilicet siue cum impium pie iustificat iustus, quia de ipso Apostolus dicit, Ut sit ipse iustus, et iustificans eum qui ex fide est Iesu ; seu cum iustum iuste glorificat pius, quia quos iustificauit, illos et glorificauit , eadem sit operatio gratie, que meritum hominis bonum, et initiat ad iustitiam, et consummat ad gloriam. Primo inchoans in homine uoluntatem bonam, deinde eamdem uoluntatem adiuuans inchoatam, ut eadem uoluntas et diuino dono bona sit, et diuino adiutorio malam superare concupiscentiam possit, et Deo perficiente talis  postmodum ipsa uoluntas sit, ut malam concupiscentiam habere non possit. Ac sic in presenti uita gratie adiutorio infirmitati non cedat, in futura autem, gratie beneficio, infirmitatem non habeat. Et nunc recreetur continuo iuuamine medicaminis, tunc uero fruatur eterna plenitudine sanitatis. Hec autem Deus, sicut in predestinatione semper habuit, sic per gratiam, sicut predestinauerat, facit. Predestinationis itaque ipsius insinuatur agnitio, cum dicit Scriptura: Et preparatur uoluntas a Domino . Non autem ob aliud preparata dicitur, nisi quia danda predicitur. A quo enim preparatur per bonitatem sempiternam, ab ipso datur per indebitam gratiam. Quod ipse Dominus Ezechielis uaticinatione testatur, dicens: Dabo uobis cor nouum,  et spiritum nouum dabo in uobis, et auferetur cor lapideum de carne uestra, et dabo uobis cor carneum, et spiritum meum dabo in uobis. Et faciam, ut in iustificationibus meis ambuletis et iudicia mea obseruetis et faciatis . Dat ergo Deus cor nouum, ut in iustificationibus eius ambulemus, quod pertinet ad bone uoluntatis initium. Dat etiam ut iudicia 8 eius obseruemus et faciamus quod pertinet ad bone operationis effectum.



CAPUT IX. A Deo est et uoluntas et boni operis facultas. In Deo faciemus uirtutem, id est opus uirtutis. Qui facit ueritatem uenit ad lucem. Deus omne opus bonum in nobis ipse facit.

Unde cognoscimus Dei esse, et ut bonum facere uelimus, et ut bonum facere ualeamus. Cui sensui  Dauid omnino concordat, gratiam beneuolendi sic ostendens diuine largitatis directione donari: A Domino gressus hominis dirigentur, et uiam eius uolet . Opus quoque bonum non nisi a Deo in nobis, et in Deo a nobis fieri protestatur, dicens: Confirma hoc, Deus, quod operatus es in nobis . Et alio loco: In Deo faciemus uirtutem , id est opus uirtutis. Sic autem hic pro opere uirtutis uirtutem dixit fieri, sicut Ioannes pro opere iustitie iustitiam dixit fieri. Ait enim: Qui facit iustitiam, iustus est, sicut ille iustus est . Paulus quoque optat a nobis Dei fieri uoluntatem, dicens: Deus autem pacis qui eduxit de mortuis pastorem magnum ouium, in sanguine testamenti eterni, Dominum nostrum Iesum, aptet uos in omni bono,  ut faciatis uoluntatem eius . Quid est autem facere uoluntatem eius, nisi facere opera que nobis inspirat et in nobis operatur uoluntas eius? Tale aliquid et in ipsius Redemptoris nostri sermonibus inuenimus, dum ueritatem fieri dicit, pro opere ueritatis. Sic enim loquitur: Omnis qui male agit, odit lucem, et non uenit ad lucem, ut non arguantur opera eius. Qui autem facit ueritatem, uenit ad lucem, ut manifestentur eius opera, quia in Deo sunt facta . Hoc autem in Deo facimus, quod Deo in nobis faciente datur nobis ut faciamus. Quod euidenter in Epistola ad Hebreos ostenditur, ubi cum de Deo dictum esset: Aptet uos in omni bono, ut faciatis  uoluntatem eius, continuo sequitur: Faciens in uobis quod placeat coram se . Omne igitur opus, quod a nobis in Deo fit, Deus in nobis facit. Ex ipso enim, et per ipsum, et in ipso sunt omnia . Ex ipso ergo est, et uoluntas bona et operatio bona. Quod Doctor gentium his uerbis affirmat: Deus est enim qui operatur in uobis et uelle et perficere pro bona uoluntate . Propterea, sicut Salomon dicit, quia preparatur uoluntas a Domino; sic etiam bona opera nostra Paulus a Domino asserit preparata, hoc est in predestinatione disposita. Dicit itaque: Gratia salui facti estis per fidem, et hoc non ex uobis, sed Dei donum est. Non ex operibus, ut ne quis glorietur; ipsius enim sumus factura, creati in Christo Iesu, in operibus bonis, que preparauit Deus, ut in illis ambulemus . Sicut ergo preparata  est per predestinationem uoluntas a Domino, qua bonum uelimus: sic etiam opera bona preparauit Deus, ut in illis ambulemus.



CAPUT X. Preparatur a Deo per predestinationem non solum uoluntas, sed et opus bonum et uita eterna.

Attendamus etiam uitam eternam, regnumque celorum diuinitus [a 1Kb] fide fidelibus preparatum. Ipse quippe Christus dicturum se dextris ostendit: uenite, benedicti Patris mei, percipite regnum quod uobis paratum est ab initio mundi . Sed et hoc ipsum opus est gratie. Ex gratia enim datur non solum iustificatis uita bona, sed etiam glorificatis uita eterna. Quod Pauli tenemus predicatione compertum, dicentis: Stipendium enim peccati mors.  Gratia autem Dei, uita eterna in Christo Iesu Domino nostro . Cur autem mors stipendium, 9 uita uero eterna gratia dicitur, nisi quia illa redditur, hec donatur? Sed ubi illam Deus reddit, opus malum peccatoris hominis punit, quod nullatenus fecisset homo, nisi discessisset a Deo. Cum uero Deus uitam eternam donat, opus suum quod inchoauit iustificans impium, perficit glorificans iustum. Hec autem utraque gratia, id est et uita bona et uita eterna, in Christo Iesu Domino nostro est. De plenitudine quippe eius nos omnes accepimus, et gratiam pro gratia , scilicet gratiam glorificationis eterne pro gratia iustificationis indebite, ut gratia iustificationis omne meritum malum deleat indebito beneficio: et meritum bonum  iugi confirmet auxilio, cui gratia glorificationis iuste reddatur in premio. Gratia autem etiam ipsa ideo non iniuste dicitur, quia non solum donis suis Deus dona sua reddit: sed quia tantum etiam ibi gratia diuine retributionis exuberat, ut incomparabiliter atque ineffabiliter omne meritum, quamuis bone et ex Deo date, humane uoluntatis atque operationis, excedat. Quamuis enim non solum credendi in Christum lumen, sed etiam pro illo patiendi uirtutem a Deo nobis donari B. Paulus apostolus ostendat, dicens: uobis enim donatum est pro Christo, non solum ut in eum credatis, sed ut etiam pro illo patiamini , quod utrumque pertinet ad gratiam presentis  bone uite, illam tamen future uite gratiam omnibus presentis temporis passionibus anteponit, dicens: Non sunt condigne passiones huius temporis ad futuram gloriam que reuelabitur in nobis . Et alio loco: Id enim quod in presenti est momentaneum et leue tribulationis nostre, supra modum in sublimitate eternum glorie pondus operatur in nobis .



CAPUT XI. Gratia preueniendo incipit et subsequendo custodit opus bonum. In predestinatione continetur omnis gratia uocationis, iustificationis et glorificationis.

Hanc gratiam non solum in presentis uite iustificatione, sed etiam in futuri seculi remuneratione, dicit gratiam permanere, et super nos, hoc est super omnia bona cuiuslibet hominis merita in Dei bonitate  asserit abundare, dicens: Ut ostendat in seculis superuenientibus abundantes diuitias gratie sue, in bonitate super nos in Christo Iesu . Gratia est igitur retributio pia, qua Deus in presenti tempore malis bona retribuit: illis uidelicet quos iustificat impios, ut deputetur fides ad iustitiam. De qua retributione Dauid dicit: Quid retribuam Domino pro omnibus que retribuit mihi ? Gratia est et illa iusta retributio, qua bonis suis meliora retribuens, Deus glorificaturus est iustos. Et hoc enim gratie opus erit. Quia ut hoc mereantur, ipsa preueniendo, misericorditer incipit; ipsa subsequendo, custodit. Ista gratia in Scripturis etiam misericordia nominatur. De qua dicit Dauid: Deus meus, misericordia eius preueniet me . Et alio loco: Misericordia tua subsequitur me per omnes dies  uite mee . Preuenit igitur impium, ut fiat iustus; subsequitur iustum, ne fiat impius. Preuenit cecum, ut lumen quod non inuenit, donet; subsequitur uidentem, ut lumen quod contulit, seruet. Preuenit elisum, ut surgat; subsequitur eleuatum, ne cadat. Preuenit, donans homini bonam uoluntatem; subsequitur beneuolentem, operando in illo boni operis facultatem. Hoc igitur ista misericordia Dei in homine subsequitur, quod preueniens ipsa largitur. Et ideo non solum errantem iustificando ad uiam reuocat, sed etiam bene ambulantem custodit et 10 adiuuat, ut ad donum glorificationis eterne perducat. Hec autem omnia, id est et uocationis nostre initia, et iustificationis augmenta, et glorificationis premia, in predestinatione semper Deus habuit: quia  et in uocatione, et in iustificatione, et in glorificatione sanctorum, gratie sue opera futura presciuit. Ob hoc totum Deo assignat Apostolus dicens: Nam quos presciuit et predestinauit conformes fieri imaginis Filii eius, ut sit ipse primogenitus in multis fratribus. Quos autem predestinauit, hos et uocauit: et quos uocauit, hos et iustificauit: quos autem iustificauit, illos et glorificauit . uerumtamen cum simul iustificatos et glorificatos audimus, non simul et iustificationis et glorificationis opus presenti tempori deputemus. Iustificationis enim gratia in presenti datur, glorificationis autem futura seruatur. Ista est fidei, illa speclei . Dicit autem Paulus: Quia nunc per  fidem ambulamus, non per speciem . Quod enim nunc sancti credunt, tunc uidebunt. Propter quod Ecclesie dicitur, Audi, filia, et uide; quia fides ex auditu, unde iustus ex fide uiuens, fiducialiter dicit: Credo uidere bona Domini, in terra uiuentium . Iste igitur est in homine ordo diuine redemptionis ac remunerationis, ut nunc iustificatus credat, quod tunc glorificatus accipiat. Propter quod Paulus ait: Non quod iam acceperim, aut iam perfectus sim .



CAPUT XII. Deus fecisse dicitur quod faciendum predestinauit. Promissa Dei certa sunt ex omnipotentia.

In hac ergo iustificatione sancti euntes eunt et flent, mittentes semina sua; in illa uero glorificatione uenientes uenient in exsultatione, portantes manipulos suos. In hac operarii patrisfamilias in uinea operantur;  in illa autem denarii mercede sine dubio potientur. Istam Deus nunc donat, ut initium meriti boni gratis indignus accipiat; illam uero in futurum repositam seruat, qua boni meriti premium accipere dignus possit, qui boni meriti principium, cum esset indignus, accepit. Dicens igitur Paulus: Quia quos Deus iustificauit, illos et glorificauit , non utrumque presenti uite deputat, sed ea fide quod futurum est, uelut factum firmat, qua fide propheta de Deo dicit: Qui fecit que futura sunt. In illa quippe immobilitate consilii sui, secundum bonum placitum  eius, quod proposuit in eo, in dispensatione plenitudinis temporum, instaurare omnia in Christo, que in celis, et que in terra sunt ; in ipso ex eternitate dispositionis sue, in  predestinatione iam fecit, quecunque effectu operis sui, tempore congruo facienda disposuit. Sicut enim omne Creatoris opus sine initio non potuit, nec potest fieri: sic illa sempiterna uoluntas eius, nunquam mutabilitati subiacet, quia initium existendi non habet. Quod autem semper sic est, ut esse non ceperit, procul dubio sic est, ut id quod est non esse non possit. uera igitur immutabilitas, digne uera uocatur eternitas, in qua eternitate incommutabilis uoluntatis sue Creator ille iam fecisse dicitur, quod in creatura mutabili, prout opportune faciendum disposuit, sic rite dispositum facit. Et ideo quecunque promisit, iam facta dicimus, quia de faciendis dubitare non debemus. Abraham enim pater noster  in repromissione Dei non hesitauit diffidentia, sed confortatus  est fide, dans gloriam Deo, plenissime sciens quia quecunque promisit, potens est et facere . Ideo ergo in Dei promissis nulla est falsitas, quia in faciendis nulla omnipotenti est difficultas. Et propterea ibi nunquam deest 11 uoluntatis effectus, quia uoluntas ipsa non aliud inuenitur esse quam uirtus. Quidquid autem uult, potest, qui quantum uult, tantum potest. Propterea de solo digne dicitur: Omnia quecunque uoluit, fecit . Et iterum: Subest enim tibi, cum uoles posse . Ideo diximus tantam ibi esse uirtutem uoluntatis, quanta est uoluntas ipsa uirtutis. Quia cui semper subest cum uolet, posse non aliud est in illo uelle quam posse.



CAPUT XIII. Iusta Dei predestinatio ad penam pro peccatis. Sanctis gratiam, impiis iustitiam Deus exhibet. Futura Dei ira condemnatio est ad penam.


Quia ergo Deus nulla necessitate compellitur ut aliquid nolens promittat, nullius utique aduersitatis impeditur obstaculo, quo id quod promisit, aut minus quam uult, aut tardius, faciat. Proinde potuit, sicut uoluit, predestinare quosdam ad gloriam, quosdam ad penam. Sed quos predestinauit ad gloriam, predestinauit ad iustitiam. Quos autem predestinauit ad penam, non predestinauit ad culpam. Posset enim peccatum aliquod ex predestinatione Dei esse, si posset aliquis hominum iuste peccare. Nullus autem hominum iuste peccat, quamuis eum iuste Deus peccare permittat. Iuste enim deseritur a Deo, qui deserit Deum. Et quia homo deserens Deum peccat, deserens peccatorem Deus iustitiam seruat. Quid  autem magis iustum quam ut ille qui desiderio peccandi iam peccat, pro eo quod desiderans peccare, ipse sibi noxius efficitur, semetipsum peccato suo ledere permittatur?

In sanctis igitur coronat Deus iustitiam quam eis gratis ipse tribuit, gratis seruauit, gratisque perfecit. Iniquos autem condemnabit pro impietate uel iniustitia, quam in eis ipse non fecit. In illis enim opera sua glorificat, in istis autem opera non sua condemnat. Hoc itaque predestinauit Deus, quod erat ipse facturus, aut quod fuerat largiturus. Illud uero nullatenus predestinauit, quod siue per gratiam, seu per iustitiam facturus ipse non fuit. Proinde diligentissime requirendum uidetur, quid in his Deus operetur, quos gratis iustificat; quid etiam in illis, quos iuste condemnat. Dicit enim eximius gentium Doctor:  Si autem iniquitas nostra iustitiam Dei commendat, quid dicemus? Nunquid iniquus Deus, qui infert iram? Secundum hominem dico? absit . Hic autem iram pro condemnatione posuit, sicut alibi Ioannes Baptista dicit: Qui incredulus est Filio, non uidebit uitam, sed ira Dei manet super eum . Hanc iram Phariseis et Sadduceis cum obiurgatione denuntiat dicens: Genimina uiperarum, quis uobis ostendit fugere a futura ira ? Ab hac ira nos Dominus Christus eripuit, quod Paulus ueridica predicatione firmauit, dicens Thessalonicensibus: Quomodo conuersi estis ad Deum a simulacris, seruire Deo uiuo et uero, et exspectare Filium eius de celis, quem suscitauit a mortuis Iesum, qui eripuit nos  ab ira uentura . Hanc iram, id est punitionem, que parata est malis, alio loco interitum uocat dicens: Cum enim dixerint pax et securitas, tunc repentinus eis superueniet interitus, sicut dolor in utero habenti, et non effugient .



CAPUT XIu. An opera damnandorum sint predestinatu sicut opera iustorum. Initium bone uoluntatis predestinatum a Deo. Deus facit ut faciamus bonum.

12 Queramus itaque utrum credendus sit Deus iniquorum opera predestinasse, pro quibus eos condemnet, sicut in sanctis predestinasse dicitur, quod coronet? Cum uero causam condemnationis iniquorum, et glorificationis sanctorum querimus, non predestinatos negamus, uel illos ad penam, uel illos ad gloriam. Sed utrum, sicut creduntur predestinata diuinitus opera bona, pro quibus glorificabuntur iusti,  sic credenda sint predestinata diuinitus opera mala, pro quibus in eternum punientur iniusti? Dicitur enim in libro Psalmorum: Iniusti punientur, et semen impiorum peribit, salus autem iustorum a Domino . De utrisque et Saluator noster dicit: Tunc illi ibunt in combustionem eternam, iusti autem in uitam eternam . In utrisque ergo, id est iustis et iniustis, tria quedam consideranda existimo, initium uoluntatis, progressum operis, finem retributionis. Ut in his quecunque iusta et bona uidemus, iusto et bono Deo demus; illa autem Deo indigna nouerimus, in quibus nec bonitatem nec iustitiam inuenimus. Et considerata operum qualitate, illa credamus a Deo predestinata, que misericordie uel equitati diuine condigna  reperiuntur et congrua: Misericors enim et miserator et iustus Dominus . Ac primo totius bone uoluntatis initium ab illa sempiterna Trinitate, que unus solus et uerus est Deus, et predestinatum confitemur et datum. Hoc enim homini gratuita iustificatione tribuit preparatum, quod in eterna predestinatione preparauerat tribuendum. Hanc uoluntatis preparationem, superius sancte Scripture testimonio demonstraui, quo dictum est: Preparatur uoluntas a Domino. Ab ipso ergo uoluntas preparatur, qui in nobis et uelle et perficere misericorditer operatur. Dicit enim Apostolus: Deus est enim qui operatur in nobis et uelle et perficere pro bona uoluntate . Loquens etiam Deus per prophetam, se ipsum facere confirmat quod fidelibus donat ut  faciant, secundum illud oraculum, quod est a nobis supra iam positum, quo dicit: Et faciam ut in iustificationibus meis ambuletis, et iudicia mea obseruetis et faciatis . Quid est autem, faciam ut faciatis, nisi, mei erit operis omne bonum quod operati fueritis? Ipse ergo facit ut faciamus, quo in nobis operante, fit omne bonum quod facimus. De quo dicitur ad Hebreos: Aptet uos in omni bono, faciens in uobis quod placeat coram se . Demonstrata itaque Dei gratia in bona uoluntate et operatione hominis, future quoque retributionis gloriam, que donabitur sanctis, quis diuine gratie non esse contendat? cum siue credentes, siue operantes, licet nostra sit fides, et nostra sint opera, sicut ipse Dominus dicit: Secundum fidem tuam fiat tibi. Et  beatus Ioannes predicat: Hec est uictoria que uincit mundum, fides nostra . Paulus quoque ita scribit: Gratias ago Deo meo per Iesum Christum pro omnibus uobis, quia fides uestra annuntiatur in uniuerso mundo . Opera quoque nostra Dominus ipse testatur dicens: Sic luceat lux uestra coram hominibus, ut uidentes uestra bona opera, glorificent Patrem uestrum qui in celis est . Tamen quia ista cum habemus non habemus ex nobis nata, sed a Deo donata, sicut Apostolus dicit: Nos autem non spiritum mundi accepimus, sed spiritum qui ex Deo est, ut sciamus 13 que a Deo donata sunt nobis ; et quia quecunque nobis facienda donat, sicut habere non possumus, nisi ipse nobis largiatur,  sic facere non possumus, nisi ipse nobis que largitus est operetur,



CAPUT Xu. Non debemus nobis aliquid boni operis tanquam nostrum ascribere. In hac uita nemo perfectus nisi spe future glorie. Paulus perfectus et imperfectus.

Propterea nullatenus sinimur, imo salubriter prohibemur, tam in nostra fide quam in nostro opere, tanquam nostrum nobis aliquid uindicare. Dicit enim uas electionis: Quid autem habes quod non accepisti? si autem accepisti, quid gloriaris, quasi non acceperis ? Et in sancto Euangelio precursoris dominici uox est: Non potest homo accipere quidquam, nisi datum ei fuerit de celo . Iacobus quoque apostolus protestatur: Quia omne datum optimum, et omne donum perfectum, desursum est  descendens a Patre luminum . Quod est autem magis donum perfectum, quam glorificatio futura sanctorum? Nunc enim diuinorum munerum  nondum est perfecta perfectio, utpote ubi omnis perfectus perfectionis est indigus. Namque ille qui dixit: Quotquot  ergo perfecti sumus, hoc sentiamus , idem dicit: Non quod iam acceperim, aut iam perfectus sim . Fuit ergo perfectus spe future glorificationis; fuit autem imperfectus onere corruptionis et mortalitatis. Corpus enim quod corrumpitur, aggrauat animam, et deprimit terrena inhabitatio sensum multa cogitantem . Fuit perfectus exspectatione muneris; fuit imperfectus fatigatione certaminis. Fuit perfectus, quod mente seruiebat legi Dei; fuit imperfectus,  quod carne seruiebat legi peccati. Fuit perfectus, desiderium habens dissolui et esse cum Christo ; fuit autem imperfectus, quia quandiu fuit in corpore, peregrinabatur a Domino. Fuit perfectus, plenissime sciens, quia Deus, quecunque promisit, potens est et facere ; fuit autem imperfectus, quia Deus in sanctis suis quedam nondum fecit ex omnibus que promisit. Propter quod etiam omnes antiqui iusti , Testimonio fidei comprobati, non acceperunt repromissionem, Deo pro nobis melius prouidente, ne sine nobis perficerentur . Sicut ergo precedentes sancti testimonio fidei comprobati, non sunt sine subsequentium perfectione perfecti: sic subsequentes sancti non possunt sine precedentibus perfici. Donum itaque perfectum  tunc omnibus dabitur quando sanctis eterna glorificatio tribuetur. Tunc sicut ueritas dicit: Iusti fulgebunt sicut sol in regno Patris sui . Illius est igitur etiam hoc donum perfectum, a quo est doni totius initium. Quod utique donum non diceretur, si non etiam hoc ex gratia donaretur.



CAPUT XuI. Gratis operatur Deus salutem nostram. uera gloria a Deo solo est.

Unus autem Deus est, qui gratis et uocat predestinatos, et iustificat uocatos, et glorificat iustificatos. Sicut autem non est aliud iustificare, nisi iustos facere, sic non est aliud glorificare, nisi gloriosos facere. Proinde, quia Deus suos et iustificat et glorificat, sicut gratie ipsius opus est, cum facit iustos, sic gratie ipsius  opus erit, cum faciet gloriosos. Quia sicut nemo potest habere ueram iustitiam, nisi fuerit iustificatus, sic nemo potest habere ueram gloriam, nisi fuerit glorificatus. Unde autem sit uera 14 gloria, Saluator noster cum Iudeos increparet ostendit, dicens: Quomodo potestis uos credere, qui gloriam ab inuicem accipitis: et gloriam que a solo Deo est, non queritis ? Hunc sensum habens Paulus et ueraciter dicens: Nos autem sensum Christi habemus , sicut gloriam ueram a Deo esse nouerat, ita iustitiam ueram ex Deo esse confirmat dicens: Ut inueniar in illo non habens meam iustitiam, que ex lege est, sed illam, que ex fide est Christi, que ex Deo est iustitia in fide . Et quamuis abundent plurima documenta, quibus clareat non solum bone  uoluntatis boneque operationis gratiam, sed etiam ipsam sanctorum glorificationem, diuinitus et inchoari prorsus et perfici, tamen arbitror etiam hec que a nobis posita sunt utcunque sufficere.



CAPUT XuII. Initium omnis peccati superbia. Casus et pena Luciferi. Casus primi hominis.

Et ideo iam, ut libelli series temperetur, malorum quoque uoluntatem, operationem ac retributionem considerare debemus. Ut agnoscamus utrum malos Deus iustus ad hoc predestinauerit faciendum, quod in eis puniturus est factum. An idcirco iniquos ad supplicium iuste predestinauerit, quia eorum mala opera, licet futura presciret, non tamen ipse predestinauit ut futura essent, quia non ipse fecit ut fierent. Itaque si initium peccati requiritur, nichil aliud nisi superbia inuenitur. Dicit enim Scriptura: Initium omnis peccati  superbia . Que utique tunc initium sumpsit, cum angelus aduersus Deum elatus, et ipsa elatione prostratus, per concupiscentiam  uolens usurpare quod illi datum a Deo non fuit, a Deo discessit et cecidit, in quo si stetisset, non cecidisset. Sed per concupiscentiam malam, quia concupiuit plus extra se, minus factus est in se. Quam concupiscentiam, licet explere nequiuerit opere, tamen retinuit uoluntate. Sic ipse sibi iam factus est pena, ut supplicium semper esset malo uoluntas mala, tanquam ceco ipsa cecitas sua. Et concupiscentia peccandi tormentum fieret peccatori, et rebellis, ac refuga, qui illam imperturbabilem requiem fugerat, deinceps perturbationi  seruiret, atque a bono domino relinqueretur iuste, quem ipse reliquit iniuste. Ita factum est ut perseuerans inordinatus ex se, ordinaretur in se: et in eo qui in se ordinem perderet, diuini ordinis ratio non periret. Hoc et in homine contigit, quem ipse diabolus serpentina calliditate deiecit. A domino quippe bono dissentiens, et seruo malo consentiens, male uoluntatis effectum plenum adipisci non potuit: quia ipsa malitia uoluntatis a Deo non fuit. Hanc enim, si a Deo non discederet, non haberet.



CAPUT XuIII. Rationalis creatura beata non potest esse nisi Creatorem plus diligat quam se ipsam. uoluntas rationalis si se Deo subiicit, sublimatur; si se effert, deprimitur. Deus humiles facit, non inuenit.


Bonus ergo Deus bonarum est conditor naturarum. uidit enim Deus  omnia que fecit, et ecce bona ualde . In quibus omnibus que fecit, rationalem creaturam meliorem ceteris fecit. Sic tamen potiori creature maius uoluit inesse bonum, ut etiam infime creature nullum inesset substantialiter malum. Ac per hoc, superius esset infimo bono melius creatum bonum, cui summum bonum  iuste dominaretur. Cuius etiam participatione 15 beatum esset, si summo bono humili dilectione seruiret. Creature quippe rationali alia beatitudo nec potuit, nec potest esse, nec poterit, nisi ut agnoscens, a quo non solum facta, sed etiam  a quo rationalis est facta, maiorem dilectionem exhibeat bono creatori quam sibi. Neque enim ei inesse posset ullatenus ratio, nisi ei posset creatoris inesse dilectio, quia nec est alia que uera sit sapientia uel intelligentia creature rationalis, nisi dilectio creatoris, in qua tanto magis minusue est dilectio sui, quanto magis minusue dilectionem suo exhibet creatori. uoluntas porro creature rationalis sine qualicunque amore non potest esse: nec sic potest diligere, ut amorem suum non uelit ad aliquid religare, que inter summum bonum, a quo creata est, et infimum bonum, cui prelata est, medio quodam loco posita, profecto aut in infimo bono necesse est miserabiliter iaceat, aut in summo bono ueraciter feliciterque requiescat. Quodam etenim amore rapitur,  seu cum obedientia subleuatur, et creatori bono bene subiicitur: siue cum superbia deprimitur, ut creature bone male dominetur. Sicut enim fit elatione humilis, sic fit humilitate sublimis. Dicit enim Dominus et Magister noster: Omnis qui se exaltauerit, humiliabitur: et qui se humiliauerit, exaltabitur . Propter quod item scriptum est: Deus superbis resistit, humilibus autem dat gratiam . Neque uero Deus humiles, quibus dat gratiam, ante datam humiles inuenit: sed dando gratiam, humiles facit. Hoc ipsum enim, Deus [a 1Kb] per gratiam donat: ut quisquis eam acceperit, humilis fiat. Propter quod ipse Unigenitus sancte humilitatis doctor atque largitor dicit: Discite a me, quia mitis  sum et humilis corde: et inuenietis requiem animabus uestris . Hanc requiem perdiderunt, qui humilitate reiecta aduersus uitam suam tumuerunt, et in mortem per superbiam reciderunt. De talibus enim dictum est: Deiecisti eos, cum extollerentur . Talibus autem propterea Deus resistit, quia in eis superbiam ipse non fecit: per quam iniuste malunt in peccatum cadere, et per quam iuste merentur in peccato [b 1Kb] permanere.



CAPUT XIX. Interitus non ex Deo, sed ex superbia est. Deus peccati ultor est, non auctor.

Proinde, quia initium male uoluntatis superbia est,  que ex Deo non est, perspicue claret, non ex Deo esse hominibus interitum male operationis, sed a iusto iudice retribui malis interitum ultionis. Mala quippe uoluntas non pertinet ad optimum creatorem; iusta uero [a 1Kb] iniusti angeli hominisque damnatio pertinet ad equissimum cognitorem. Ad uoluntatem igitur malam Deus hominem non predestinauit, quia homini eam daturus ipse non fuit. Quomodo enim Deus hominem, quem ad imaginem suam fecit, predestinaret ad malam uoluntatem, quam ipse non fecit? Itaque peccare in hoc homo cepit, in quo a Deo discessit. Scriptum est enim: Quia initium superbie apostatare a Deo . Et alio loco: Ecce omnes qui se elongant a te, peribunt: perdidisti omnes qui fornicantur abs te . Isti ergo  qui se elongant et fornicantur a Deo, utique peccando pereunt per suam malam uoluntatem, que non est ex Deo. Perdet autem illos Deus iuste iudicando, quod 16 competit Deo. Non enim eos Deus iudicio perderet, nisi per suas iniquitates ipsi periissent. Scriptum est enim: Defecerunt, perierunt propter iniquitatem suam . Defectus ergo a summo bono ad infimum bonum, hoc est peccatoris proprium et uoluntarium malum, quo malo seipsum perdit iniustus. Et quia huic malo auctor non est Deus, sed homo peruersus, digne itaque homini, qui se perdidit peccato, redditur in tormentis eterna perditio: ut pereat quidem, qui perire uoluit, non tamen sic pereat, quemadmodum uoluit. Qui enim sic periit, delectatione peccatorum illectus, ut si posset fieri, maneret in  opere peccati perpetuus, iuste quidem est in perditione peccati dimissus, quo propria cecidit uoluntate. Sed non ibi fuit impune dimittendus, ne Deus fidelis, in quo non est iniquitas, qui est iustus et sanctus, si peccatorem semper in peccato relinqueret impunitum, putaretur illi placere peccatum. Quam sententiam in quibusdam Deus arguit per Malachiam prophetam, qui dicunt: Omnis qui facit malum, bonus est coram Domino, et ipse in eo placuit, et ubi est Deus iustitie . Iuste igitur est subsecuta seueritas iudicis, ubi precessit iniquitas peccatoris, quia illius rei Deus ultor est, cuius auctor non est, id est iniquitatis, quam potest Deus punire, non facere. Scriptum est enim: Omnis qui facit peccatum, et iniquitatem facit, et peccatum est iniquitas. Et scitis, quia ille  apparuit ut peccata tolleret, et peccatum in eo non est. Omnis qui in eo manet, non peccat . Et iterum: Deus fidelis, in quo non est iniquitas, iustus et sanctus Dominus . Iniquitas igitur, quia in Deo non est, utique ex Deo non est.



CAPUT XX. Iniquitas ex inordinato amore mundi. Peccati initium inordinata dilectio.

Que est autem iniquitas, nisi mala concupiscentia? quam ex Deo non esse Ioannes apostolus manifestat, dicens: Si quis diligit mundum, non est caritas Patris in eo, quia omne quod est in mundo, concupiscentia carnis est, et concupiscentia oculorum, et superbia uite, que non est ex Patre, sed ex mundo est . Hic autem mundi nomine homines significat mundi istius dilectores: qui non ideo pro dilectione mundi puniendi sunt, quia aliquam substantiam malam diligunt, cum substantia naturaliter nulla sit mala, sed quia dilectionis ordinem non tenentes, dum plus iusto diligunt mundum, minus Deum diligunt quam diligere debuerunt. Non autem aliquid inordinatum Deus fecit, nec aliquid inordinatum fieri predestinauit, qui per apostolum suum imperat, ut omnia honeste et secundum ordinem fiant . Propter quod et in sanctis eloquiis, ut peccatum uitetur, caritas ordinari precipitur. Scriptum est enim: Ordinauit in me caritatem . Huic ordini congratulatur Apostolus dicens: Nam etsi corpore absens sum, sed spiritu uobiscum sum gaudens, et uidens  ordinem uestrum . Peccati uero initium si attendatur, puto quod nichil est aliud quam ordinatarum a Deo rerum inordinata rationalis creature dilectio, que sponte perdendo dilectionis ordinem, perdidit et salutem. Ad hoc non est a Deo predestinata rationalis creatura. Neque enim alia est eius predestinatio, nisi futurorum operum eius eterna preparatio, in qua nullius causa mali poterit inueniri, quia ex uoluntate Dei nunquam processit origo peccati.



CAPUT XXI. Non predestinat Deus hominem ad peccandum. Predestinatio bonorum est ex gratuita Dei misericordia.

17 Misericors etenim Dominus et iustus, de quo alio loco scriptum est: Misericordiam et ueritatem diligit  Dominus Deus . In omnibus ergo operibus eius, aut iusta ueritas custoditur, aut pia misericordia prerogatur. Porro autem, cum negare non possimus a Deo bono factum hominem bonum, si dixerimus eum a Deo predestinatum ad opus aliquod malum, nos Deo misericordi et iusto tale opus  ascribimus, ubi nec misericors possit inueniri, nec iustus. Si enim cum a Deo fieret homo, sic erat in presenti opere Dei bonus, ut in predestinatione eius esset malus, procul dubio Dei opere malus futurus erat, a quo ad peccandum predestinatus fiebat. Ubi statim illa consequetur absurditas, ut dicatur, quia Deus, de quo propheta dicit: Qui fecit que futura sunt , in se habuerit  iniquitatis originem, si hominem a se factum  ipse predestinauerat peccatorem; predestinatio enim eius, preparatio est operum eius. Et sicut competit Deo bono ut causa sit totius operis boni, sic incongruum est ut imputetur ei causa cuiuslibet operis mali. Deinde attendamus quia nulla ratio redditur qua homo ad peccatum predestinatus a Deo credatur. Si enim in his quos Deus et Pater Domini nostri Iesu Christi benedixit in omni benedictione spiritali in celestibus in Christo Iesu, sicut elegit eos in ipso ante mundi constitutionem, ut essent sancti et immaculati in conspectu eius in caritate, qui predestinauit eos in adoptionem filiorum per Iesum Christum in ipsum ; si ergo in his causa predestinationis  queratur, non utique alia, sed sola gratuita Dei misericordia reperitur. Ipse est enim de quo dicit psalmus: Misericors et miserator Dominus, longanimis et multe misericordie: non in finem irascetur, neque in eternum indignabitur: non secundum peccata nostra fecit nobis, neque secundum iniquitates nostras retribuit nobis. Quia secundum altitudinem celi a terra elongauit iniquitates nostras a nobis. Sicut miseretur pater filiis, ita misertus est Dominus timentibus eum . In his omnibus tot ac talibus bonis, que Dominus retribuit malis, quid aliud quam indebita misericordia canitur? quidue aliud quam gratuita pietas predicatur? Nam et in eo, quod non secundum peccata nostra fecit nobis, neque secundum iniquitates nostras retribuit nobis, gratuita manifestatur iustificatio  impiorum. Et in eo, quod sicut miseretur pater filiis, ita misertus est Dominus timentibus eum, gratuita claret per eamdem fidei iustificationem adoptio filiorum. Neque enim sicut pater filiis misereretur, nisi nobis gratia pater factus, nos sibi filios facere dignaretur. Quotquot enim receperunt eum, dedit eis potestatem filios Dei fieri .



CAPUT XXII. Nemo predestinatur ad perpetranda peccata.

Hec est in sanctis causa predestinationis diuine, preparatio scilicet iustificationis et adoptionis indebite, quam quia non merebatur uoluntas hominis mala, non est eius causa, nisi sola Dei uoluntas bona. In his autem qui putantur predestinati, non ad luenda supplicia, sed ad perpetranda peccata, cum  causa predestinationis queritur, non inuenio quid 18 respondere posset, quisquis hanc asserere meditatur. Nunquid enim, sicut recte dicimus, ad hoc predestinatos sanctos, ut Deo in eis misericorditer operante, ex malis fierent boni, et ex impiis iusti, quod cum dicimus, ad Dei gloriam dicimus, nunquid sic recte dicere poterimus, ad hoc predestinatos iniquos, ut Deo in eis, etsi non misericorditer, saltem iuste operante, ex bonis fierent mali, aut ex iustis tierent impii? Absit hoc a nobis atque ab omnibus Christianis, ut causam cuiuslibet peccati quisquam deputare diuine audeat equitati: cum nec malitie, nec impietatis cuiusquam causa esse possit, nisi in eo qui malus atque impius fuerit. Ut ergo ex malis fiant homines boni, et ex impiis iusti, laudanda est  Dei misericordia: ut autem ex bonis fiant homines mali, aut ex iustis iniqui, si diuine predestinationis asseritur causa, erit  uituperanda iustitia. Quinimo nec iustitia iusta dicetur, si puniendum reum non inuenisse, sed fecisse dicatur. Maior uero erit iniustitia, si lapso Deus retribuit penam, quem stantem predestinasse dicitur ad ruinam.



CAPUT XXIII. Mala hominis uoluntas non est Dei plantatio. Suauis et bonus Dominus non creauit amaritudinem et malitiam uoluntatis peruerse. Presciuit Deus homines peccaturos, sed eos ad peccandum non predestinauit.

Quero autem cur primum hominem, quem  fecit Dominus rectum , predestinare potuerit ad peccandum, id est ad uoluntatem  malam, que est totius origo peccati, quam utique aut retribuisse Deum nondum peccanti homini, aut retribuisse credendum est peccatori. Hanc itaque si nondum peccanti homini tribuit, ipse  auctor iniquitatis exstitit, qui malam uoluntatem dedit homini bono, per quam peccans eterno meretur puniri supplicio. Et ubi est, quia Deus mortem non fecit ? Et quia non est iniquitas apud Deum? Et quia iustus Dominus, et iustitiam dilexit, equitatem uidit uultus eius ? Si autem male uoluntatis initium peccatori homini non tribuit, sed retribuit Deus, ut ab homine credatur cepisse peccatum, a Deo autem redditum male uoluntatis initium dicatur, quod peccatum homo facere potuit, in quo uoluntas mala non fuit? cum nullus fructus iniquitatis  exoriri possit, nisi quem radix uoluntatis male protulerit. De corde enim  exeunt cogitationes male, homicidia, adulteria, fornicationes, furta, falsa testimonia, blasphemie. Hec sunt que coinquinant hominem . Propter quod Deus ipse per Ieremiam sic humane malitiam uoluntatis obiurgat, ut eam a se alienam esse perdoceat. Dicit enim: Ego te plantaui uineam fructiferam, quomodo conuersa es in amaritudinem uitis aliene ? Alienam utique a se uitem dicit non uitio diuine conditionis, sed auersione proprie uoluntatis, que iuste culpatur, pro eo quod amaritudinem protulit, quam in ea Deus ipse non fecit. Quoniam ipsam amaritudinem, nec ex Dei predestinatione, nec ex Dei opere, sed ex malitia sue uoluntatis  habuit. Pro qua amaritudine sic eam Deus per supra memoratum prophetam denuo increpat: Scito quam malum est tibi et amarum reliquisse Dominum Deum tuum, et non esse timorem meum apud te . Cum ergo hoc sit homini malum et amarum reliquisse Dominum, et timorem Dei apud eum non esse, quis ita sit contrarius ueritati, ut putet a bono ac suaui Deo  Quam bonus Deus Isrel rectis corde ? Et quia nemo bonus nisi solus 19 Deus , et de quo Apostolus dicit: Ut ostendat in seculis superuenientibus abundantes diuitias gratie sue in bonitate super nos . Et de cuius suauitate canitur: Gustate et uidete quam suauis est Dominus . Et de cuius eloquiis denuo predicatur: Quam dulcia faucibus meis eloquia tua, super mel et fauum ori meo  . Et rursus: Iudicia Dei uera, iustificata in semetipsis, desiderabilia super aurum et lapidem pretiosum multum, et dulciora super mel et fauum . Quis ergo putet a bono ac suaui Deo predestinatum hominem aut ad malitiam uoluntatis, qua bonum Deum relinqueret, aut ad amaritudinem contumacie, qua suauem Dominum non timeret? Proinde fidelibus congruit credere et fateri Deum bonum et iustum prescisse quidem peccaturos homines, quia nichil eum latere potuit futurorum , non tamen predestinasse quemlibet hominem ad peccatum, quia si ad peccatum aliquod hominem Deus predestinaret, pro peccatis hominem non  puniret. Dei enim predestinatione aut peccatorum preparata est pia remissio, aut peccatorum iusta punitio. Nunquam igitur Deus ad hoc hominem potuit predestinare, quod ipse disposuerat et precepto prohibere, et misericordia diluere, et iustitia punire. Iniquos itaque, quos presciuit Deus hanc uitam in peccato terminaturos, predestinauit supplicio interminabili puniendos, in quo sicut culpanda non est prescientia humane iniquitatis, ita predestinatio iustissime laudanda est ultionis, ut agnosceret non ab eo predestinatum hominem ad qualecunque peccatum, quem predestinauit peccati merito puniendum.



CAPUT XXIu. Deus predestinauit bonos misericorditer ad gloriam, malos iuste ad supplicium. Deus non omnia promisit que predixit, nec omnia predestinauit que presciuit.

 Deus itaque omnia hominum opera, siue bona, seu mala presciuit, quia eum latere nichil potuit, sed sola bona predestinauit, que se in filiis gratie facturum esse presciuit; mala uero futura opera illorum quos non predestinauit ad regnum, sed ad interitum presciuit potentissima deitate, et ordinauit prouida bonitate; et quia prescius fuit quod eadem mala, non solum ipse facturus non esset, sed nec homo in quantum ei humiliter adhesisset, in eo nobis insuperabilem potentiam prescientie sue magis ostendit, quia nec in malis predestinationem iustitie sue uacare permisit. Ostensurus itaque Deus, quid reddendum presciuerit, et quid donandum, predestinauit illos ad supplicium, quos a se presciuit uoluntatis male uitio discessuros. Et predestinauit ad regnum, quos  ad se presciuit misericordie preuenientis auxilio redituros et in se misericordie subsequentis auxilio esse mansuros. In istis misericordiam custodiens, in illis iustitiam tenens; istis quod promisit pie tribuens, illis nichilominus quod predixit iuste retribuens. Sic autem Deus non omnia promisit que predixit, quamuis predixerit omnia que promisit. Sicut non omnia predestinauit que presciuit, quamuis omnia predestinata presciuerit. Presciuit enim uoluntates hominum bonas et malas, predestinauit autem non malas, sed solas bonas. Et licet in eius predestinatione non fuerit, ut malitiam uoluntati humane dedisset, fuit tamen in eius predestinatione, quid humane uoluntatis malitie reddidisset. Propter hoc, quia sicut Psalmista testatur, 20 Misericors est Dominus  et iustus , predestinauit iustos ad gloriam, iniquos ad penam. Iustificandis ergo atque glorificandis predestinatum misericordie sue opus predixit pariter et promisit. Iniquis autem predestinatum iustitie sue opus predixit tantummodo, non promisit.



CAPUT XXu. De eodem argumento.

Quod si quis querat cur Deus omnia quidem predestinata predixerit, non tamen omnia predestinata promiserit, respondemus promissionem dici non posse, nisi cum aliquid ad hoc predicitur faciendum, ut possit ei cui promittitur prodesse iam factum. Et promissum semper esse doni, non semper esse iudicii, cum promissi largitas semper letificet, iudicii  uero seueritas aliquando contristet. Quod propheta metuens huiuscemodi ad Deum orationem effundit: Ne intres in iudicio cum seruo tuo, quia non iustificabitur in conspectu tuo omnis uiuens . Sciebat enim cunctos pari retinendos punitionis uinculo, nisi Deus, in quibus uellet misericordiam fecisse, superexaltaret iudicium . Iustificatio  igitur et glorificatio que non est homini ex homine, sed ex Deo, quia multum sanctis fuerat profutura, ideo predicta est et promissa. Punitio uero, que in eternum fuit impiis obfutura, predicta est tantummodo, non promissa. Quod etiam diuinis testimoniis facilius ostenditur. In illo quippe prophete loco utrumque pariter inuenitur expressum, ubi Deus per Isaiam eos qui sibi non seruiunt,  his arguit uerbis: Ecce qui seruiunt mihi, manducabunt, uos uero esurietis. Ecce qui seruiunt mihi, bibent, uos uero sitietis. Ecce qui seruiunt mihi, letabuntur, uos uero confundemini. Ecce qui seruiunt mihi, exsultabunt in letitia, uos autem clamabitis propter dolorem  cordis uestri, et a contritione spiritus ululabitis . In his omnibus, quecunque ad iniquorum personam pertinent predicta sunt tantummodo, non promissa. Neque enim dicendum est bonitatis largitate promissum, quod intentat  iniquitatis merito seueritas inferendum. Si qua uero ad personam seruientium Deo pertinent, et predicta sunt et promissa. Tale aliquid est etiam in illo Saluatoris nostri sermone, quo ait: Tunc illi ibunt in combustionem eternam, iusti autem  in uitam eternam . Predixit et promisit premium quo fruentur iusti, non autem promisit, sed predixit supplicium quo punientur iniusti. Neque uero, sicut predestinauit sanctos ad iustitiam accipiendam, sic predestinauit iniquos ad eamdem iustitiam amittendam, quia misericors Dominus et iustus, potuit gratis a prauitate liberare quem uoluit; prauitatis autem operator nunquam fuit, quia prauus nunquam aliquis fuit, nisi in quantum a Deo discessit. Nec discessurum Deus predestinauit, quamuis discessurum cognitio diuina presciuerit.



CAPUT XXuI. Deus de malis impiorum operibus operatur bonum. Aliter Deus bonos, aliter malos predestinauit. Mali dicuntur uasa ire, boni uasa misericordie. Cur potius misericordie quam iustitie uasa bonos uocat Apostolus.

 Deus itaque, licet auctor non sit malarum cogitationum, ordinator tamen est malarum uoluntatum, et de malo opere cuiuslibet mali non desinit ipse bonum operari. Nec in ipsis iniuste uoluntatis operibus deserit operum suorum iustum ordinem, quia et hoc in ipso ordine habet, quod 21 malam iuste deserit uoluntatem. Quam tamen sic in suis malis operibus a se discedentem deserit, ut ibi permittentis Dei operatio bona non desit, dum et in peccantis uoluntate iniusta implet ipse iustitiam, et de malo, quo peccantem iudicat, quibus ipse uult beneficium prerogat. In sanctis igitur perfecturus est Dominus, quod ut essent boni, gratis dedit. Quod autem daturum se presciuit, in eterna bonitatis dispositione predestinauit.  Ipsa est enim predestinatio Dei, sempiterna scilicet dispositio futuri operis Dei. Porro autem in iniquis puniturus est, quod ut essent mali, non dedit, nec eos ad iniquitatem aliquam predestinauit, quia ut inique uellent, hoc eis daturus ipse non fuit. Et quia male uoluntatis perseuerans iniquitas inulta remanere non debuit, tales ad interitum predestinauit, quia talibus iuste punitionis supplicium preparauit. Quod utique manifesto Dominus ipse sermone perdocuit, in eo quod a se ostendit paratum, non solum regnum, ubi letentur boni, sed et ignem eternum, ubi crucientur mali. Bonis etenim dicturus est: uenite, benedicti Patris mei, percipite regnum quod uobis paratum est a constitutione mundi ; malis autem dicturus est: Ite, maledicti, in ignem  eternum, qui paratus est diabolo et angelis eius . Ecce ad quod Dominus iniquos et impios predestinauit, id est ad supplicium iustum, non ad aliquod opus iniustum; ad penam, non ad culpam; ad punitionem, non ad transgressionem; ad interitum, quem ira iusti iudicis peccantibus reddidit, non ad interitum, quo in se iram Dei peccantium iniquitas prouocauit. Quod beati Apostoli predicatio manifestat, qui malos, quos in eternum damnaturus est Deus, uasa uocat ire, non culpe. Ait enim: Quod si uolens Deus ostendere iram, et notam facere potentiam suam, sustinuit in multa patientia uasa ire aptata in interitum, ut ostenderet diuitias glorie sue in uasa misericordie, que preparauit in gloriam . Queso, Monime carissime, ut hunc Apostoli locum  diligenter attendas. Notum namque est, iram Dei dici non posse nisi ubi creditur hominis iniquitas precessisse. Neque enim Deus aut ignarus esse potuit, aut iniustus, qui posset aut peccantis hominis culpam non agnoscere, aut non peccanti iudicium punitionis inferre. Nam et ipse beatus Paulus in iniquitate hominis iustitiam Dei predicat commendari, ut ostendat, non iniuste iram omnipotentis inferri. Ait namque: Si autem iniquitas nostra iustitiam Dei commendat, quid dicemus? nunquid iniquus Deus, qui infert iram?  absit, alioquin quomodo iudicabit Deus mundum ? Non itaque frustra talis est ab eo facta inter puniendos glorificandosque discretio, ut illos uocaret uasa ire, istos autem uasa misericordie, nisi ut ostenderet, tam in  uasis ire quam in uasis misericordie iniquitatem propriam precessisse. Talis est enim Dominus uerus, cuius  et gratuita sit misericordia, et ira non sit iniusta; ac per hoc, et illos indignos preueniat bonitate quos iustificat, et illos dignos inueniat punitione quos damnat; ac sic appareat, et in uasis misericordie, non ex ipsis, sed ex Deo esse, quod boni sunt, et in uasis ire, non ex Deo, sed ex ipsis esse quod mali sunt. Posset enim Apostolus quos dixit uasa misericordie, potius uasa iustitie nuncupare; sed si uasa iustitie uocarentur, forsitan ex seipsis habere iustitiam putarentur. Nunc autem cum uasa misericordie dicit, procul dubio, quid ipsi fuerint, non tacuit, 22 quia quid eis a Deo collatum sit, euidenter ostendit. Si enim per seipsos essent iusti,  mercedem eis Dominus pro operibus suis redderet, non misericordiam prerogaret: sicut idem Apostolus alio loco dicit: Ei autem qui operatur, merces non imputatur secundum gratiam, sed secundum debitum . uasa itaque misericordie ad indebitam sunt gloriam preparata, quia gratis sunt misericordiam consecuta. De quibus etiam ipse beatus Apostolus se esse testatur, dicens: Qui prius fui blasphemus et persecutor et contumeliosus, sed misericordiam consecutus sum, quia ignorans feci in incredulitate . Hoc est opus Dei in uasis misericordie, ut blasphemis et persecutoribus et contumeliosis, non debitus redderetur interitus, sed misericordie donaretur gratuitum munus. uasis uero ire nunquam Deus redderet interitum, si non spontaneum  inueniretur homo habere peccatum, quia nec Deus peccanti homini iuste inferret iram, si homo ex predestinatione Dei cecidisset in culpam. Sed quia causam iniquitatis sue ex propria homo habuit uoluntate, propterea B. Paulus sustinuisse asserit Deum in multa patientia uasa ire, aptata in interitum. Hec igitur ira, ideo talibus uasis interitum reddidit, quia in eis meritum uoluntarie iniquitatis inuenit. Quando autem peccanti seruo iram iustus Dominus intulisset, si seruus ex Domini predestinatione peccasset? In hoc itaque ista uasa Deus aptauit, in quod predestinauit, hoc est in interitum, illum utique interitum, quem Paulus malis repente superuenturum denuntiat, dicens: Cum enim dixerint pax et securitas, tunc repentinus eis superueniet interitus . Quod  si Deus tales in peccatum predestinaret, non eos Apostolus uasa ire mallet nominare, sed culpe, nec in interitum talia uasa, sed in peccatum dicerentur aptata. Nunc autem ideo uasa ire dicuntur, ut ostendatur, in talibus ex Dei predestinatione non hoc esse, quod est male ab eis admissum, sed quod est talibus bene redditum.



CAPUT XXuII. Quam iuste Deus deserit malos et interitum eis reddit. Iniqui predestinati sunt ad stagnum ignis et sulphuris. Prima mors anime in peccato, secunda in stagno ignis. uias impiorum non nouit Dominus, quia eas non fecit. Prima mors anime ab homine, secunda a Deo infertur. Peccata predestinauit Deus non facienda, sed iuste punienda.

Bene quippe malis interitus a Deo redditur, quamuis sit malus interitus eis qui nunc iuste deseruntur, et postmodum iuste torquebuntur. In talibus enim  Deus iudicium suum desertione inchoat, cruciatione consummat. Nam et hoc tempore quo discedentes malos deserit Deus, non operatur in eis quod ei displicet, sed operatur per eos quod ei placet, postmodum eis redditurus quod ab eius iustitia merentur. Recipient enim non pro eo quod Deus bene usus est eorum operibus malis, sed pro eo quod ipsi male abusi sunt Dei operibus bonis. Tales itaque Deus aptauit in interitum punitionis, quem peccatori iustus iudex predestinatione iusta decreuit. Non in peccatum quod homo non ex predestinatione diuina, sed ex uoluntate sua, male concupiscendo cepit, et male operando perfecit: concupiscentia enim concipiens peperit peccatum, peccatum uero consummatum  genuit mortem . Non ergo iniqui predestinati sunt ad mortem anime primam, sed predestinati sunt ad secundam, id est ad stagnum ignis et sulphuris. De quo beatus Ioannes dicit: Et diabolus qui seducebat eos, missus est in stagnum ignis et sulphuris . Et alio loco: Et mors et infernus missi sunt in stagnum ignis. Hec est mors secunda. Et qui 23 non est inuentus in libro uite scriptus, missus est in stagnum ignis . Rursus dicit: Dubiis autem, et infidelibus, et contaminatis, et homicidis, et impudicis, et ueneficis, et idolis seruientibus, et omnibus mendacibus, pars eorum in stagno ardente, et sulphure, quod est mors secunda . Illam secundam nuncupat mortem que sequitur ex sententia iusti iudicis, non illam que  precessit in mala concupiscentia peccatoris. Qua morte Saluator quosdam mortuos asserebat, dicens: Dimitte mortuos sepelire mortuos suos . Et Apostolus de uidua: Que autem in deliciis est uiuens mortua est . Ad Ephesios quoque sic loquitur: Et uos, cum essetis mortui delictis et peccatis uestris, in quibus aliquando ambulastis, secundum seculum mundi huius, secundum principem potestatis eris huius, spiritus, qui nunc operatur in filiis diffidentie, in quibus et nos omnes aliquando conuersati sumus, in desideriis carnis nostre, facientes uoluntatem carnis et cogitationum. Et eramus natura filii ire, sicut et ceteri; Deus autem, qui diues est in misericordia, propter nimiam caritatem suam, qua dilexit nos, et cum essemus mortui peccatis,  conuiuificauit nos Christo . De hac morte qua homo est mortuus in peccatis dicit Deus: Nolo mortem morientis, sed ut reuertatur a uia sua mala, et uiuat anima eius . Quomodo autem ad mortem peccati predestinasse Deus hominem creditur, quam ipse se nolle testatur? Mors ergo ista morientis, uia sua mala est: que quia mala, Deo ignota. Scriptum namque est: uias enim que a dextris sunt, nouit Dominus; peruerse autem sunt, que a sinistris sunt . uias ergo, quas Deus fecit, nouit, quas non fecit, perdit, quia eas non nouit. Unde scriptum est: Nouit Dominus uiam iustorum, et iter impiorum peribit . Ille igitur, qui scit omnia antequam fiant, et cuius oculi in omni loco speculantur bonos et malos, cuius etiam uultus  super facientes mala, ut perdat de terra memoriam eorum , ideo uiam malam non nouit, non quia scientiam ipsius aliquid in operibus hominum fugit, sed quia mortem morientis non fecit; qui tamen mortem mortuo iuste retribuit. Prima igitur mors anime, quam sibi homo intulit, secunde mortis est causa: et secunda mors quam Deus homini reddidit, prime mortis est pena. Et quia istam sibi homo iniustus iniuste intulit, illam a iusto iudice iuste percepit, ut quia in ista uolens semen iniquitatis seminat peccator improuidus, in illa metat fructum punitionis inuitus: Qui enim seminat in carne sua, de carne metet corruptionem: qui autem seminat in spiritu, de spiritu metet uitam eternam . Sed qui seminat in spiritu, et de spiritu metet uitam eternam,  a Deo habet donum et messis et seminis. Quod Paulo teste cognouimus, sic enim ait: Qui autem dat semen seminanti, et panem ad manducandum prestabit, et multiplicabit semen uestrum, et augebit incrementa frugum iustitie uestre . Qui uero seminat in carne, et de carne metet corruptionem; ideo non letabitur in messe, quia non Deum, sed seipsum habuit auctorem in semine. Peccata itaque hominum cuncta quidem Deus in peccatoribus presciuit futura; et quia ipse non ea predestinauit facienda, iuste predestinauit iudicio punienda. Quod etiam in ipsis dictis sancti Augustini, que tue inseruisti epistole, si consideres, profecto cognosces, qui postquam dixit: »Hoc ergo bonum, quod est requirere Deum, non erat qui faceret, non erat usque  ad unum ;« sed in eo genere quod predestinatum est ad interitum, statim secutus adiunxit, dicens: 24 »Super hoc enim respexit Dei prescientia, protulitque sententiam.« Nempe satis atque euidenter his dictis ostendit, quia Deus peccata hominum prescientia uidit, quibus sententiam predestinatione dictauit. Quid enim aliud accipere debemus, in hac prolatione sententie Dei, nisi paratum supplicium peccatori? Iuste autem est ad punitionem diuina equitate predestinatus, qui peccator est diuina cognitione prescitus; ut pote, qui iniquitatem, ad quam a Deo non est predestinatus, propria esset uoluntate facturus. Ut in quo prescientia Dei uidebat futurum opus iniustum, huic per predestinationis sententiam pararet supplicium iustum.



CAPUT XXuIII. Confirmatur ex S. Augustino nullius humane culpe causam in Deum esse referendam.


Quamuis igitur tu ipse, ceterique tui similes studio legendi, uel uelocitate intelligendi, ex hoc loco dictorum sancti Augustini, que in tua epistola posuisti, facillime cognoscatis, quid catholicus habeat intellectus de his quos ad interitum predestinatos audimus, tamen ne tardiores quique hunc tantum locum minus sibi putent in hac questione sufficere, de aliis quoque sancti Augustini libris quedam inserui, quibus docuit humane iniquitatis causam solam esse superbiam, nec ad peccandum homines, sed ad damnationem predestinatos a Deo, qui ut non adiuuentur a Deo, in ipsis causa est, non in Deo. In libro itaque secundo de Baptismo paruulorum ad  Marcellinum scribens, inter alia sic dicit : »Ignorantia igitur et infirmitas uitia sunt, que impediunt uoluntatem, ne moueatur ad faciendum opus bonum, uel ab opere malo abstinendum. Ut autem innotescat quod latebat, et suaue fiat quod non delectabat, gratie Dei est, que  hominum adiuuat uoluntates, qua  ut non adiuuentur, in ipsis itidem causa est, non in Deo, siue damnandi predestinati sint propter iniquitatem superbie, siue contra ipsam superbiam iudicandi et erudiendi, si filii sint misericordie.« Hic statim sanctus Augustinus testimonium prophete subiunxit, dicens: »Unde Ieremias, cum dixisset, Scio, Domine, quoniam non est in homine uia eius, nec uiri est ut ambulet, et dirigat gressus suos , continuo subiunxit,  Corripe me, Domine, uerumtamen in iudicio, et non in furore tuo. Tanquam diceret: Scio ad correptionem meam pertinere, quod minus abs te adiuuor, ut perfecte dirigantur gressus mei. uerumtamen ob hoc ipsum noli sic mecum agere, tanquam in furore quo iniquos damnare statuisti, sed tanquam in iudicio quo doces tuos non superbire. Unde alibi dicitur: Et iudicia tua adiuuabunt me .« Supradictum itaque Marcellinum tali doctrina sanctus Augustinus informans, sequitur et dicit: »Nullius proinde culpe humane in Deum referas causam, uitiorum namque omnium humanorum causa superbia est.« In istis sancti Augustini dictis attende, queso, mi carissime. Primum quia ut non homines adiuuentur a Deo, in ipsis causa esse dicitur, non in Deo. Deinde, quia  propter iniquitatem superbie predestinati dicuntur damnandi, quod pertinet ad iudicium, non deprauandi, quod pertinet ad peccatum. Tertio etiam considera, quia nullius culpe humane in Deum referendam admonet causam, qua  si aliqua peccatoris iniquitas a Deo predestinata creditur, ipsius iniquitatis causa in predestinatione diuina ponetur . Quod 25 quam sit impium, quamque fidei Christiane contrarium, nullum puto fugere Christianum. Alio quoque eiusdem libri loco  memoratus S. Augustinus sic dicit: »Extolli quippe in superbiam proprie uoluntatis est hominum. non operis Dei. Neque enim ad hoc eos compellit aut adiuuat Deus.«



CAPUT XXIX. Predestinatio sine Dei prescientia esse non potest, sed bene e conuerso. In peccatis, non Dei opus est, sed iudicium.


Et ut manifestiore dictorum eius indicio nostra fulciatur assertio, aliquid nobis ponendum est de libro quem scripsit de predestinatione sanctorum, quo manifestius ostendit, sine predestinatione prescientiam Dei esse posse, predestinationem uero sine prescientia esse non posse; et quia Deus presciuit etiam que ipse non facit, hoc est, peccata. In supra memorato igitur libro, hec est eiusdem beati Augustini sententia : »Predestinatio est, que sine prescientia non potest esse, potest autem esse sine predestinatione prescientia. Predestinatione quippe Deus ea presciuit, que fuerat ipse facturus, unde dictum est: Fecit que futura sunt. Prescire autem potens est etiam que ipse non facit,  sicut quecunque peccata. Quia etsi sunt quedam que ita peccata sunt, ut pene sint etiam peccatorum, unde dictum est: Tradidit illos Deus in reprobam mentem, ut faciant que non conueniunt , non ibi peccatum Dei est, sed iudicium.« Puto in his dictis beati Augustini euidenter ostensum, bona opera sua Deum prescisse et predestinasse, hoc est, siue que ad misericordiam, seu que ad iustitiam pertinent; mala uero opera, hoc est peccata, prescisse tantum, non etiam predestinasse; quia ibi non opus Dei esse dicitur, sed iudicium. Ideo in peccato opus Dei non est, quia ut peccatum fieret, predestinatum ab eo non est. Ideo autem iudicium est,  quia inultum non relinquitur, quod sine operante Deo malus operatur.



CAPUT XXX. Responsio Prosperi ad quartamdecimam obiectionem. Responsio ad quintamdecimam. Conclusio de predestinatione.

Non autem ignoras etiam preterito tempore illi luculentissimo sancti Augustini operi, quod scripsit de predestinatione sanctorum, a quibusdam Gallis obiectum, quod beatus Augustinus in assertione predestinationis diuine, peccatores, non ad solum predestinatos diceret iudicium, sed etiam ad peccatum; cuius dicta, quia ipse celeri preuentus est obitu, Prosper uir, eruditus et sanctus, recta defendit fide et  copioso sermone. Ex quibus Gallorum capitulis, ut non multa nunc ponamus, ne libellum istum, quem prolixum facere  disputandi necessitas cogit, prolixiorem uoluntas facere uideatur, duarum responsionum loca duximus inserenda. Quartadecima quippe Gallorum obiectio sic habet: »Quod qui euangelice predicationi non credunt, ex Dei predestinatione non credant. Et quod Deus ita definierit, ut quicunque non credunt, ex ipsius constitutione non credant.« Huic itaque prauitati que beati Augustini dictis, non ex ueritate, sed ex liuore obiiciebatur, tali Prosper sermone respondit: »Infidelitas non credentium Euangelio, nequaquam ex Dei predestinatione generatur. Bonorum enim Deus auctor est, non malorum. 26 Predestinatio igitur Dei semper in bono est, aut ad retributionem iustitie, aut ad donationem pertinens gratie, Uniuerse enim uie Domini misericordia et ueritas . Proinde infidelitas non credentium, non ad constitutionem Dei, sed ad prescientiam referenda est. Que non ideo necessitatem non credendi intulit, quia falli de ea, que futura erat, infidelitate non potuit.« Quintadecima etiam obiectio his uerbis inserta est, quod idem sit prescientia quod predestinatio. Cui Prosper sic respondit: »Qui prescientiam Dei in nullo ab ipsius predestinatione discernit. Quod tribuendum est Deo de bonis, hoc ei etiam de malis conatur ascribere. Sed cum bona ad largitorem cooperatoremque eorum Deum, mala autem ad uoluntariam rationalis creature nequitiam referenda sint, dubium non est, sine ulla temporali differentia Deum et prescisse simul, et predestinasse, que ipso erant auctore facienda, uel que malis meritis iusto erant  iudicio retribuenda: prescisse autem tantummodo, non etiam predestinasse, que non ex ipso erant causam operationis habitura.« Nos itaque, carissime, hec interim pauca de libris sancti Augustini, et de responsionibus Prosperi, ob hoc maluimus huic libello inserere, ut cuncti nouerint quid debeant de predestinatione sanctorum impiorumque sentire; simulque, ut appareat eiusdem beati Augustini dictis tenorem nostre sententie conuenire. Proinde quia sufficienter  iniquos non ad peccatum, sed ad supplicium predestinatos ostendimus, huic uolumini iam terminum debemus, ut ad aliarum questionum disputationem attentius recensendam, lectoris renouet studium temperies distincta librorum.



LIBER SECUNDUS. TRES QUAESTIONES COMPLECTENS: UNAM DE SACRIFICII OBLATIONE, ALTERAM DE SPIRITUS SANCTI MISSIONE, TERTIAM DE SUPEREROGATIONE B. PAULI.



CAPUT PRIMUM. Epilogus compendiosus de predestinatione iustorum et iniquorum.


27 Satis, ut arbitror, Monime carissime, questionem de diuersitate predestinationis iustorum scilicet et iniquorum, hoc est eorum quos gratuita misericordia Dei preueniens iustificando conuertit, glorificatura conuersos; et eorum quos iusta Dei seueritas in peccatis derelinquit punitura damnatos; superior sermo  et pertractatam continet et solutam, ita ut plerique, licet in ea soleant non leuiter permoueri, facile possint, et diuinorum librorum testimoniis instrui et sancti Augustini libris, et Prosperi eruditissimi uiri responsionibus informari, quibus agnoscant predestinationem Dei nichil aliud esse, nisi preparationem operum eius, que in eterna sua dispositione,  aut misericorditer se facturum presciuit, aut iuste; et quia in peccatis nec misericordia inuenitur nec iustitia, ideoque omnem iniquorum malam uoluntatem, qua peccant, prescitam, non tamen esse a Deo predestinatam, cum ipsam uoluntatem malam non aliter essent habituri, nisi in eo quo fuissent a Domino recessuri. Nec Deum predestinasse discessionem hominis a se, cum causa ipsius discessionis sola uoluntaria esset auersio peccatoris. Que quia Deum futura non latuit, in eterna prescientia eius preparatam sibi penam iuste retributionis inuenit.



CAPUT II. Secunda questio Monimi de sacrificio corporis et sanguinis Christi. Heretici sua malitia excecati, Trinitatem, et substantia, et Patris ueneratione dissipant. Premittenda questio de fide Abrahe.

 Nunc itaque ad residuas questiones, duce Domino, indagandas nostre disputationis dirigatur intentio. Dicis a nonnullis te interrogatum de sacrificio corporis et sanguinis Christi, quod plerique soli Patri existimant immolari. Hanc etiam asseris hereticorum esse quasi palmarem interrogationem. Sed nouum non est, ut heretici, priuati lumine ueritatis, 28 illis se propositionibus ueritatem superaturos arbitrentur, quibus facillime superantur: Gloria namque in confusionem ipsorum est qui terrena sapiunt . Hoc ergo sectantes heretici, ea sibi, quasi palmaria et inuicta, uidentur proponere, unde sibi confusionem non uident imminere. Sed cum a ueritate superantur, hoc in illis utique impletur, ut unde gloriantur inde confundantur. Non est igitur mirum,  si illi, quos malitia sua  excecatos, ueritas ipsa  deseruit, quorumque squalentem peruersi cordis obtutum tetri erroris obscuritas circumsepsit, inseparabilem Trinitatem, quam substantiali diuersitate disparem predicare non dubitant, consequenter honorificentie quoque imparis  officio impie dissipare contendant.  Et quoniam in ipsam sapientiam  peccare conuincuntur, ipsius sapientie in eis sermo completur, ut dum in ipsam peccant, in animas suas peccatum impietatis admittant; sic namque dicit ipsa Sapientia: Qui autem in me peccant, impie faciunt in animas suas: et qui me oderunt diligunt mortem . Quomodo enim Dei Filium non oderunt, quem unigenitum quidem uerbis negare non possunt, sed eum a natura Patris, inconsiderata peruersitate, discernunt? aut quomodo in animas suas impie non faciunt, qui Dei unigenitum Filium, Deum scilicet uerum, nec glorificare cum Patre consentiunt, nec uno eodemque sacrificio pariter honorari permittunt? Quibus, cum Dei adiutorio , breuiter respondentes  hanc interrogationem premittimus, ut dicant: Utrum eam fidem Deus sue donarit Ecclesie, qua pater noster Abraham Deo credens placuit, et in qua cunctas gentes terre in suo semine benedicendas accepit: an aliam sibi religionis normam diuinitus profiteantur traditam, ut patriarcharum et prophetarum fidem estiment abdicandam? Et licet ab hac fide  omnimodis habeantur extranei, ipsam tamen Ecclesie datam dicunt, ipsamque apud se inuiolatam manere contendunt.



CAPUT III. Questio sacrificii ex patrum fide determinatur. Promissiones facte Abrahe et semini eius. Abraham construxit altare non soli Patri, sed et Filio sacrificaturus. Idem est inuocare in nomine Domini quod inuocare nomen Domini. Abraham illi Deo construxit altare qui ei uisus est. Inuictum contra hereticos argumentum ex sacrificio et fide Abrahe.


Dum ergo inter nos et illos sacrificii uertitur questio, ad illos nobis recurrendum est patres, quos Deus, uelut luminaria in mundo, ad instructionem nostram uere fidei clarificauit indicio, quorum fidem ita dignatus est a se inspiratam ostendere, ut eorum se Deum inueniatur euidentissime nominare, dicens: Ego sum Deus Abraham, et Deus Isaac, et Deus Iacob: hoc mihi nomen est sempiternum et memoriale in generationem et generationem . Cum itaque nos dicimus sacrificium non soli Patri, sed simul unum Patri Filioque offerri, illi autem Patri soli existimant immolari, in sacrificio patriarcharum, uere ac Deo placite queramus immolationis indicium.  Ab illo itaque nobis est documentorum series inchoanda, in cuius inuenitur semine futura cunctarum gentium benedictio repromissa, dicente Paulo: Abrahe dicte sunt promissiones et semini eius. Non dicit, et seminibus, quasi in multis, sed quasi in uno: Et semini tuo, quod est Christus . Et iterum: Ut in gentibus benedictio Abrahe fieret, in Christo  Iesu ut pollicitationem Spiritus accipiamus per fidem . Sit igitur omnino compertum, illos esse benedictionis diuine compotes et spiritalis gratie participes, 29 quos constat fidei Abrahe in sacrificio reperiri sequaces. In libro Genesis legimus uisus est Dominus Deus Abrahe, et dixit ei: Semini tuo dabo terram istam. Et edificauit ibi Abraham altare Domino, qui uisus est ei, et recessit inde in montem contra orientem Bethel, et edificauit ibi altare Domino Deo, et inuocauit in nomine Domini Dei, qui uisus est . Eligant nunc heretici quod uolunt, ut aut Patrem fateantur Abrahe uisum, aut certe consentiant ab Abraham Filio altare constructum; altare uero non ob aliud edificari, nisi ad offerendum sacrificium Deo, ueteris Testamenti lectio frequenter  insinuat. Moyses quippe de Ne iusto sic loquitur: Et edificauit Ne altare Deo, et tanquam interrogaretur, cuius rei gratia uir iustus illud altare construxerit, secutus adiunxit: Et accepit ab omnibus pecoribus mundis, et ab omnibus uolatilibus mundis, et obtulit hostiam super altare Deo . Claret igitur sanctum quoque Abraham, amicum Dei fidelem, et gentium fidelium patrem, ob hoc Deo qui ei uisus est edificasse altare, ut ei posset sacrificium congrue immolationis offerre. Ne autem, cum in nomine Domini Dei dicitur inuocasse, quisquam existimet alterum Deum in nomine Dei alterius inuocatum, cum non aliud sit, inuocasse in nomine Domini Dei, quam inuocasse nomen Domini Dei, subsequenter euidenti manifestatione hoc quoque Scriptura curauit diuina monstrare; paulo post enim sic dicitur: Abraham  autem erat onustus ualde pecoribus, et argento, et auro, et abiit illo , unde uenerat, in desertum usque Bethel, ad locum ubi fuerat tabernaculum eius prius, inter Bethel et inter Agge, in locum ubi altare fecerat initio, et inuocauerat ibi Abraham nomen Dei . Cognoscitur itaque hoc fuisse inuocare in nomine Domini Dei, quod est inuocare nomen Domini Dei. Quocirca dicant heretici, utrum Patri an Filio Abraham existiment construxisse altare? quia, cui altare construxit, ipsius utique nomen inuocauit. Ipse autem non nisi Deo, qui ei uisus est, altare construxit, quem heretici Filium dicere consuerunt: nitentes quippe Patris et Filii diuersam docere substantiam, omnes corporearum rerum conspicabiles formas (quas ad insinuandam se hominibus omnipotentissima  deitas, creature totius domina, sicut uoluit, et congruere temporalibus  Filio tantummodo existimant deputandas: inde asserentes inequalem Patri atque imparem Filium, quod eius natura capax mutabilium potuerit esse formarum. Et tanquam eo naturaliter eius diuinitas uisibilis fuerit, quo se ad infirmas  hominum mentes uisibilibus rebus demonstrare non spreuit. De qua re non est nobis hoc opere disputandum, cum presentis questionis hoc tantum deposcat intentio: ut quia sanctus Abraham illi Deo sacrificasse cognoscitur, quem ei uisum fuisse diuina Scriptura testatur, aut Patrem uisum Abrahe dicant, aut Filio Abraham sacrificasse  consentiant. Utroque enim tanquam bis acuto gladio, nefarie diuersitatis obtruncatur assertio; quia, si Deum Patrem Abrahe uisum dicunt, ut ei soli sacrificium asserant immolatum, in eo quod uisus asseritur, non erit tanquam inuisibilis Pater inuisibili Filio preponendus: si autem Filius uisus est, et ei sacrificium sanctus patriarcha obtulit, non est Patri Filius in aliquo preponendus; neque enim illi Abraham sacrificium offerret, si potiorem illo quemquam alium credidisset. Ac sic isti, qui fidem nostram huius impulsu questionis 30 existimant quatiendam, utrobique necesse est mendacium sue credulitatis  agnoscant. Et utinam cognoscentes abiiciant, et ad ueram fidem  salubriter humiles pacatique  iam redeant! Abraham enim qui non alteri Deo, sed ei qui sibi uisus est altare construxit, ut secundum id quod sentiunt heretici conuincantur, aut Patrem uidit, aut Filio sacrificauit.



CAPUT Iu. Isaac quoque Deo qui ei uisus est construxit altare. Iacob item eidem Deo altare iussus construxit. Patriarcharum sacrificia nostris congruunt, que fiunt toti Trinitati.

Hunc Deum qui uisus est Abrahe, cuique Abraham, non utique ad aliud, quam ad offerendum sacrificium, edificauit altare; Isaac quoque uidit, et ei, paterne fidei tenax, altare construxit. Scriptum est enim de Isaac : Ascendit autem inde ad puteum iuramenti, et uisus est ei Dominus in illa nocte, et dixit ei: Ego sum Deus Abraham patris tui; ne timeas, tecum enim sum, et benedicam  te, et multiplicabo semen tuum propter Abraham patrem tuum. Et edificauit ibi Isaac altare, et inuocauit in nomine Domini . Procul dubio eius Domini, qui ei uisus presentie sue auxilium, et benedictionis donum, et multiplicandi seminis promisit augmentum. Iacob quoque non alteri Deo, sed illi qui uisus est ei, altare fecisse cognoscitur. Et quod amplius est, non hoc sponte arripuit, sed diuinis obediens preceptis impleuit. Quod his uerbis sancta Scriptura testatur: Dixit autem Deus ad Iacob: Surgens ascende in locum Bethel, et inhabita ibi, et fac ibi altare Deo, qui uisus est tibi, cum fugeres a facie Esau fratris tui . Et subsequenter dicitur: uenit autem Iacob in Lusa, que est in terra Chanaan, que est Bethel, ipse et omnis plebs que erat cum eo, et  edificauit ibi altare, et uocauit nomen loci illius Domus Dei; ibi enim apparuit ei Deus, cum fugeret a facie fratris sui Esau . Ecce in ore duorum et trium testium uerbum fidei nostre consistit; ecce amicorum Dei sacrificio prorsus Ecclesie catholice concordat oblatio, que sic sacrificat Patri, ut simul omni sacrificet Trinitati; quoniam et sancti patriarche, sacrificium quod Filio iubebantur offerre, sciebant se Patri simul et Filio placitis obsequiis exhibere. Idcirco autem eis diuinitus iubebatur, ut Filio altare construerent, non quia sacrificandum non esset Patri, sed ut quod immolabatur a sanctis, simul Filio immolaretur et Patri, neque ut preponendus esset Patri Filius, sed ne putaretur genitori genitus in aliquo  postponendus. Proinde licet nulli dubium sit patriarchalis sacrificii testimonio rectitudinem nostre fidei communiri, cui quandiu obdurato corde quilibet obnitendum existimat, a fide consortioque sanctorum alienus exerrat; possemus et de prophetis testimonia non imparis firmitatis ac roboris innectere, nisi totius reddendi memores debiti, ad residuarum etiam questionum solutionem mallemus quantocius festinare.



CAPUT u. Aliud testimonium ex prophetis, ut Filio quoque offeratur sacrificium. Obduratio hereticorum qui Filio non sacrificant. Catholici toti offerunt Trinitati, etiamsi solius Patris nomen exprimant.

uerumtamen, ne sub nomine abundantie quisquam nos penuriam defensionis existimet obcelasse , unum de prophetis testimonium proferemus,  quo possit euidenter ostendi prophetas sanctos diuinitus inspiratos, 31 certo fidelissimoque uaticinio predixisse, Noui quoque tempore Testamenti spiritales hostias non Patri tantum, sed etiam Filio a fidelibus offerendas. [a 1Kb] Sophonias quippe dicit: Sustine me, dicit Dominus, in diem resurrectionis mee in testimonium: quoniam iudicium meum in congregationem gentium erit, ut recipiam reges et effundam super eos iram furoris mei: quoniam in igne emulationis mee consummabitur omnis terra, quia tunc transferam super populos linguam in progenies eius, ut inuocent omnes nomen Domini, et seruiant ei sub iugo uno, a transflumine Aethiopie suscipiam obseruantes me, qui dispersi sunt, afferent hostias mihi in illo die . Quid hac, rogo, uaticinatione lucidius? uel quod hic tenebrose obstinationis  latibulum heretica potest infidelitas reperire, quo possit lumen tante manifestationis effugere? Cum sic in sole tabernaculum suum posuerit Dominus , ut non sit qui se abscondat a calore eius. Quoniam  si quis se glaciali frigore infidelitatis stupefactus abscondat, sibi propitiationis potest auxilium subtrahere, se autem non potest celare uindicte. Ecce ille qui se exspectandum in die resurrectionis sue precipit, ipse sibi hostias ab omnibus gentibus offerendas ostendit: ut agnosceretur sacrificium illud esse acceptabile Deo, quod communiter Patri et Filio supplex offert fidelium puraque deuotio. His atque huiusmodi testimoniis heretici commoniti, utinam non surdis auribus audiant, sed ueritatem fidei, concessa sibi diuinitus illuminatione  cognoscant, ut recepto salutari lumine, desinant deinceps in tenebris mortifere infidelitatis errare. Qui cum Filio sacrificium non offerunt, et a fide patriarcharum ac prophetarum miserabili obduratione desciscunt, impie delinquentes, seipsos a semetipsis damnatos ostendunt. Apostolica quippe omnem hereticum tali cognoscitur pronuntiatione condemnasse sententia. Quod et hereticus post primam et secundam correptionem sit omnimodis euitandus , eo quod eiusmodi non solum sit subuersus, uerum etiam suo sit iudicio condemnatus. Si qui uero catholici fideles, huius sacramenti nunc usque  uidebantur ignari, deinceps scire debent omne cuiuslibet honorificentie et sacrificii salutaris obsequium, et Patri et Filio et Spiritui sancto, hoc est sancte Trinitati, ab Ecclesia catholica pariter exhiberi. In cuius utique uno nomine manifestum est sanctum quoque baptisma celebrari. Neque enim preiudicium Filio uel sancto Spiritui comparatur, dum ad Patris personam precatio ab offerente dirigitur. Cuius consummatio, dum Filii et Spiritus sancti complectitur nomen, ostendit nullum esse in Trinitate discrimen. Quia dum ad solius Patris personam honoris sermo dirigitur, bene credentis fide tota Trinitas honoratur: et cum ad Patrem litantis destinatur intentio, sacrificii munus omni Trinitati, uno eodemque offertur litantis officio. Nos itaque dum Trinitati, que unus et uerus est Deus, unum sacrificium offerimus,  uanis hereticorum non moueamur obiectis, cum ad hoc sequendum, ac robustissime retinendum, et diuinitus promulgatis instruamur oraculis, et precedentium sanctorum firmemur exemplis.



CAPUT uI. Tertia questio Monimi, cur in sacrificiis solius Spiritus missio postuletur. Non ideo minor est Spiritus sanctus quod missus est a Patre et Filio, quia et Filius missus est. Missio Filii et Spiritus sancti non est localiter facta. Scriptura docet immensitatem non solum Patris, sed et Filii et Spiritus sancti.

32 Iam nunc etiam illa nobis est de Spiritus sancti missione questio reuoluenda: Cur scilicet si omni Trinitati sacrificium offertur, ad sanctificandum  oblationis nostre munus, sancti Spiritus  tantum missio postuletur: quasi uero  ipse Pater Deus, a quo Spiritus sanctus procedit, sacrificium sibi oblatum sanctificare non possit; aut ipse Filius sanctificare nequeat sacrificium corporis sui, quod offerimus nos, cum corpus suum ipse sanctificauerit, quod obtulit, ut redimeret nos; aut ita Spiritus sanctus ad consecrandum Ecclesie sacrificium mittendus sit, tanquam Pater aut Filius sacrificantibus desit. Primo itaque meminisse nos conuenit, in huius uocabulo missionis nec inferiorem accipi debere sanctum Spiritum, nec minorem; quia si minor, utique inferior, et si inferior, utique minor. Hoc autem premonuimus, scientes ab hereticis quam maxime fidei nostre frequenter obiectum, ideo Spiritum sanctum minorem credendum Patre et Filio, quia et a Patre missus est, et a Filio. Porro autem  si misso mittens potior est credendus, cognoscant in hoc suam conuinci perfidiam, quia sicut a Patre et Filio missus legitur Spiritus sanctus, sic a Patre et Spiritu missus inuenitur et Filius. Quod ipse Filius et per prophetam, multo antequam mitteretur, dixit, et postquam missus est, propria testificatione firmauit. Nam ueniens in Nazareth, et synagogam ingressus, cum tradito sibi ad legendum libro Isaie prophete, illum locum reuolueret ubi scriptum est: Spiritus Domini super me, propter quod unxit me, euangelizare pauperibus misit me : reddito  uolumine, ueritatem prophetie illius presenti testatus est effectu completam dicens: Hodie impleta est hec scriptura in auribus uestris . Sed et alio eiusdem prophete loco a Domino atque ab eius Spiritu se missum his uerbis ostendit: Et nunc Dominus misit me, et Spiritus eius . A se quoque sanctum Spiritum mitti discipulis, ante passionem suam hoc modo pronuntiat: Cum autem uenerit Paracletus, quem ego mittam uobis a Patre Spiritum ueritatis, qui a Patre procedit, ille testimonium perhibebit de me . Superius autem eumdem Spiritum etiam a Patre mitti docuerat: Paracletus autem, inquiens, Spiritus sanctus, quem mittet Pater in nomine meo, ille uos docebit omnia . A Patre ergo et a Spiritu missus est Filius, et a Patre  et Filio missus est Spiritus. uerumtamen, nec Filii nec Spiritus sancti missionem localiter factam quisquam debet Christianus accipere, sed illo missionis nomine, opus intelligamus manifestationis indulte. Sic enim non localiter missus est Filius, nec localiter mittitur Spiritus sanctus, sicut nec ipsius Patris est quoquam  localis aduentus. Cum tamen Filius dilectoribus suis non tantum suum, sed et Patris promittat aduentum; ait enim: Si quis diligit me, sermonem meum seruabit, et Pater meus diliget eum, et ad eum ueniemus et mansionem apud eum faciemus . Sicut ergo Pater et Filius nusquam quidem desunt, et tamen ad quem uolunt, ueniunt , sic etiam in missione uel aduentu Spiritus  sancti nullus localis illius accipiendus est motus, sed nostre credendus est sanctificationis effectus. Nam si localiter secundum Deitatem missus est Filius, aut localiter mitti 33 putatur Spiritus sanctus, ergo etiam Deus Pater loco  credetur inclusus. Et ubi est, quod immensitatem suam Deus ipse taliter nobis insinuat dicens: Celum et terram ego impleo , Filii quoque immensitatem propheticus nobis sermo commendat. De quo sanctus Ieremias sic loquitur: Magnus est et non habet finem: excelsus et immensus . Et quia ipse est uirtus et sapientia Dei, de ipso utique dicitur: Attingit a fine usque ad finem fortiter, et disponit omnia suauiter . Apostolica quoque tenemus predicatione compertum, quia in Christo condita sunt  uniuersa in celis et in terra, uisibilia et inuisibilia, siue throni, siue dominationes, siue principatus, siue potestates. Omnia per ipsum et in ipso creata sunt, et ipse est ante omnes, et omnia in ipso constant . Quid ergo est quod implere sua presentia nequeat, in quo Apostolus uniuersa in celis et in terra, uisibilia et inuisibilia constare pronuntiat? Sancti quoque Spiritus immensitatem Scriptura sic loquitur: Spiritus Domini repleuit orbem terrarum . Propter quod et Dauid sancte Trinitatis unam substantialiter immensitatem non solum corde credens ad iustitiam, quin etiam ore confitens ad salutem, sic cecinit: Quo ibo a spiritu tuo, et a facie tua quo fugiam? Si ascendero in celum, tu illic es, et si descendero  in infernum, ades. Et si assumpsero pennas meas ante lucem, et habitauero in nouissimo maris, etenim illuc manus tua deducet me, et tenebit me dextera tua .



CAPUT uII. Tota Trinitas ubique est. Nomine Spiritus quandoque spiritalia dona gratie significantur.

Cum ergo, sicut diximus, tota Trinitas unitate deitatis sue naturaliter immensa infinitaque permaneat, et sic localiter nusquam sit ut tamen nusquam desit, atque ita sit ubique tota, ut nec per partes creature totius particulariter diuidi, nec uniuersitate totius possit creature concludi, quoties Spiritus sanctus ad consecrandum sacrificium a poscitur, prima est fidei ratio, prima est cunctis Christianis salubriter retentanda cautela, ut sancti Spiritus nullatenus localis  cogitetur aut existimetur aduentus. Fidelibus quippe dicit Apostolus: Nescitis quia templum Dei estis, et Spiritus Dei habitat in uobis . Et alio loco: Orantes omni tempore in spiritu, et in ipso uigilantes . Et ipse Saluator discipulis suis dicit: Si diligitis me, mandata mea seruate, et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, quem mundus non potest accipere, quia non uidet eum, nec scit eum: uos autem cognoscetis eum, quia apud uos manebit et in uobis erit . Unde et Paulus eumdem nos Spiritum adoptionis accepisse sic predicat: Non enim accepistis spiritum seruitutis iterum in timore, sed accepistis Spiritum adoptionis filiorum, in quo clamamus, Abba Pater .  Fidelibus itaque, qui templum Dei sunt, et in quibus Spiritus Dei inhabitat, imo qui templum sunt Spiritus sancti, sicut Apostolus dicit: Nescitis quia membra uestra templum est Spiritus sancti, qui in uobis est, quem habetis a Deo ? quibus etiam idem apostolus mandat ut in ipso orent atque in ipso uigilent, quomodo Spiritus sanctus, tanquam ante absens mitti creditur? cum nec orare condigne ac uigilare aliquis possit, nisi se illi Spiritus sanctus infuderit. Quocirca, sicut dicit Apostolus, Spiritalibus spiritalia comparantes , et in Spiritu, qui utique naturaliter 34 Deus est, nichil corporale, nichil temporale, nichil locale, nichil mutabile cogitantes, considerare debemus nomine Spiritus sancti nonnunquam dona spiritalis gratie nuncupari. Nam legimus in libro Regum: Cum esset Elias diuino munere  transferendus, et discipulo, priusquam tolleretur, dedisset fiduciam postulandi quod uellet, ille spiritum, quem Elias acceperat duplicem, sibi postulauit attribui. Ubi utique intelligimus spiritus nomine donum spiritalis gratie designari. Neque enim substantia Spiritus sancti potest uel augeri uel minui, qui sicut est sine initio et sine termino sempiternus, sic est sine augmento detrimentoque perfectus.



CAPUT uIII. Dona Spiritus sancti in nobis augeri uel minui possunt, non ipse Spiritus. Sicut idem sol plus minusque diuersa illuminat, ita et idem Spiritus a diuersis diuersimode recipitur.

Cuius tamen dona, secundum ipsius imperscrutabilem atque irreprehensibilem uoluntatem, sicut in  hominibus posse augeri credimus, sic in eis posse minui non negamus. Nam cum dona sunt Spiritus sancti, caritas, gaudium, pax, longanimitas, bonitas, benignitas, fides, modestia, continentia ; et cum alii detur per Spiritum sermo sapientie, alii autem sermo scientie secundum eumdem Spiritum, alteri fides in eodem Spiritu ; hec tamen omnia possunt in hominibus et augeri et minui. Unde est illud quod ipsi apostoli augmentum fidei sibi a Domino postulant condonari, dicentes: Domine, adauge nobis fidem . In caritate quoque nos crescere, ipse beatus demonstrat Apostolus, qui ait: ueritatem autem facientes, in caritate crescamus, in illo per omnia . Quomodo autem in caritate crescimus, nisi cum dono gratie spiritalis  crementum accipimus caritatis? Caritas enim Dei diffusa est in cordibus nostris per Spiritum sanctum, qui datus est nobis . Hoc sentitur et de ceteris spiritalibus donis, que pro uniuscuiusque captu, uel augeri uel minui dicuntur in nobis. Quoniam talium crementa detrimentaque carismatum, secundum id dicuntur, quod quibusdam seu plus seu minus insunt, non quod in se uel augeri uel minui possunt. Nam et sol tantus est cum uidetur ab oculis sanis, quantus cum uidetur a sauciis, nec ipse minuitur, cum minus ab oculis turbatis percipitur, nec augetur, cum amplius oculis sanis infunditur. Quia diuersitas illa uisionis non ex diuersitate solis euenit, sed in diuersitate sanitatis infirmitatisque consistit. Et quamuis unum minus, alterum magis illuminet, ipse tamen  unum atque idem in se lumen habet, quod unus minus, alter amplius uidet. Sic etiam Spiritu sancto, in se sine augmento ac detrimento immutabiliter permanente, duplicem sibi Eliseus spiritum poposcit, in eo quod augmentum spiritalis gratie postulauit.



CAPUT IX. Qui dicuntur locuti linguis angelorum. Qui legem docent, et non faciunt. Ubi caritas, ibi Spiritus sanctus.

Cum ergo sancti Spiritus ad sanctificandum totius Ecclesie sacrificium postulatur aduentus, nichil aliud postulari mihi uidetur nisi ut per gratiam spiritalem in corpore Christi  caritatis unitas iugiter indisrupta seruetur. Hec est enim principale Spiritus sancti donum, sine qua quisquis linguis hominum angelorumque loquitur, uelut es sonans, aut cymbalum  tinniens, sonum dare potest, uitam habere non 35 potest. Etsi habeat omnem prophetiam, et nouerit mysteria omnia et omnem scientiam, etsi habeat omnem fidem, ita ut montes transferat, caritatem autem non habeat, nichil est. Etsi distribuerit in cibos pauperum omnes facultates suas, et tradiderit corpus suum ut ardeat, caritatem autem non habeat, nichil ei prodest . Nam quia legem dicit Apostolus, ordinatam per angelos in manu mediatoris , linguis locuti sunt angelorum, qui in ore, que legis sunt , docebant, et aduersus legem prauis operibus militabant. De quibus ipse Saluator dicit: Que dicunt, facite, que autem faciunt, facere nolite: dicunt enim et non faciunt .

 Saul quoque prophetiam habuit, et Simon Magus credidit, et baptismi sacramentum accepit, nam et demones, dum credunt et contremiscunt, uidentur habere fidem, sed nichil eis prodest, quia non habent caritatem. Multi etiam facultates suas pauperibus erogantes, quia non curauerunt acquirende caritatis studium impendere, res quidem suas donauerunt, quod ideo nichil eis profuit, quia seipsos perdiderunt, non acquirendo caritatem, quam acquirere debuerunt. His igitur demonstratur indiciis ibi esse Spiritum sanctum ubi est finis precepti, hoc est, caritas de puro corde, et conscientia bona, et fide non ficta . Ubi autem cum fide caritas non est, quecunque dona Spiritus sancti esse posse, ipsum uero Spiritum sanctum esse non posse; ac per hoc,  nichil prodesse illorum donorum largitatem, ubi sic aliquod donum Spiritus habetur, ut ipse Spiritus non habeatur. Proinde tales, etsi uidentur quorumlibet paternorum donorum participes, non tamen sunt hereditatis paterne consortes, quoniam Spiritus sanctus est pignus hereditatis nostre . Et in hoc nos Deus et pater Domini nostri Iesu Christi benedixit in omni benedictione spiritali, in celestibus in Christo, sicut elegit nos in ipso, ante mundi constitutionem, ut essemus sancti et immaculati in conspectu ipsius in caritate.



CAPUT X. Recte igitur in sacrificio poscit Ecclesia aduentum Spiritus sancti. Christi incarnatione nobis pax et unitas cum Deo est. Per Spiritum sanctum et Christus natus est et Ecclesia renata. Christus et Ecclesia. Per Spiritum sanctum unitas est Christi et Ecclesie. Per Spiritum sanctum nos edificamur in Christo templum sanctum in Domino.


Dum itaque Ecclesia Spiritum sanctum sibi celitus postulat mitti, donum sibi caritatis et unanimitatis postulat a Deo conferri. Quando autem congruentius quam ad consecrandum sacrificium corporis Christi sancta Ecclesia  Spiritus sancti deposcat aduentum? que ipsum caput suum secundum carnem de Spiritu sancto nouerit natum. Sic enim angelico Maria informatur eloquio: Spiritus sanctus superueniet in te, et uirtus Altissimi obumbrabit tibi. Ideoque quod nascetur ex te sanctum uocabitur Filius Dei . Euangelista quoque Mattheus eodem Spiritu sancto repletus affirmat, quia cum desponsata esset mater eius Maria Ioseph, priusquam conuenirent, inuenta est in utero habens de  Spiritu sancto . Et ad Ioseph sic memorat angelum in somnis dixisse: Ioseph, fili Dauid, noli timere accipere Mariam coniugem tuam: quod enim in ea natum est, de Spiritu sancto est. Quid uero est illius incarnationis dominice mysterio factum, nisi ut diuisa unirentur, et discordantia pacarentur? Testis est enim Paulus de Christo: Quia ipse est pax nostra qui fecit utraque unum et medium parietem macerie, soluens inimicitias in carne sua: legem mandatorum decretis euacuans, ut duos condat in semetipso  in unum nouum hominem, 36 faciens pacem, ut reconciliet ambos in uno corpore Deo; per crucem interficiens inimicitias in semetipso: et ueniens euangelizauit pacem,  his qui longe, et pacem his qui prope, quia in ipso habemus ambo accessum in uno Spiritu ad Patrem . Hoc ergo factum est caritate diuina, ut ex ipso Spiritu corpus illius capitis esset renatum, de quo ipsum caput est natum. Et ob hoc necessarium nobis est, ut sicut ex Spiritu sancto natus est Christus, quando Deus unigenitus in utero uirginis, unitus homini tanquam sponsus processit de thalamo suo: sic Ecclesia dono Spiritus sancti adhereat Christo, tanquam mulier uiro suo, et tanquam corpus capiti suo. Dicit enim Apostolus: Quia Christus caput est Ecclesie, ipse saluator corporis. Et iterum: Quia membra sumus corporis eius, de carne eius et de ossibus eius, propter hoc relinquet homo patrem et matrem suam, et adherebit uxori sue, et erunt duo in carne una  . Quod exponens  adiecit: sacramentum hoc magnum est: ego autem dico in Christo et in Ecclesia. Hoc testimonium ueteris Testamenti, cum Dominus aduersus Phariseorum tentamenta proferret, secutus adiunxit: Igitur iam non sunt duo, sed una caro. Quod ergo Deus coniunxit, homo non separet . Ut ergo in illo sancto connubio, quod factum est in thalamo uteri uirginalis, iam non essent duo, sed una caro, spiritali gratia factum est. Hoc etiam ut indisruptum iugiter teneatur, spiritalis gratia operatur; quia ut capiti suo inhereat hec unitas corporis, et ut sciens quia omnes qui se elongant ab ipso peribunt, et quia perdet omnes qui fornicantur ab eo, possit ipsa caste ac suauiter dicere: Mihi autem adherere Deo bonum est . Et rursus: Adhesit anima mea post te  . Illa caritas Dei facit, que diffusa est in cordibus nostris per Spiritum sanctum, qui datus est nobis . Per hunc Spiritum sanctum tanta est unitas Christi et Ecclesie, ut cum electionis uas dicat: Quia Christus caput est corporis Ecclesie , ipsum tamen corpus Christi non dubitet Christum ueraciter appellare. Denique sic ait ad Corinthios scribens: Sicut enim corpus unum est, et membra habet multa, omnia autem membra corporis cum sint multa, unum est corpus, ita et Christus . Et ut ostenderet quia hoc corpus quod sic est Christi, ut Christus sit, cum multa membra habeat, non nisi gratia sancti Spiritus unum permaneat atque consistat, sequitur statim dicens: Etenim in uno spiritu omnes nos in unum corpus baptizati sumus,  siue Iudei, siue gentiles, siue serui, siue liberi: et omnes unum spiritum potauimus.  Ipsa ergo grati aspiritalis per unitatem pacis et caritatem corpus Christi per dies singulos edificare non desinit, que in utero Marie uirginis donum sapientie, quod est caput huius corporis, fabricauit. Unde nos quoque in ipso edificari beatus Apostolus his uerbis ostendit: Ergo iam non estis hospites et aduene, sed estis ciues sanctorum et domestici Dei, superedificati supra fundamentum apostolorum et prophetarum, ipso summo angulari lapide Christo Iesu; in quo omnis edificatio constructa crescit in templum sanctum in Domino, in quo et uos cedificamini in habitaculum Dei, in spiritu . Hanc edificationem, qua in spiritu edificamur,  alio loco non ad aliud fieri testatur Apostolus, nisi ad consummationem sanctorum in opus ministerii, in edificationem corporis Christi. Ubi unitatem eiusdem edificationis spiritalis, que in caritate constat, insinuans ait: Donec occurramus omnes in unitatem fidei et agnitionis Filii Dei, in uirum perfectum, 37 in mensuram etatis plenitudinis Christi, ut iam non simus paruuli fluctuantes, et circumferamur omni uente doctrine, in nequitia hominum, in astutia ad circumuentionem erroris. ueritatem autem facientes in caritate crescamus in illo per omnia, qui est caput Christus, ex quo totum corpus compactum et connexum per omnem iuncturam subministrationis secundum operationem in mensuram uniuscuiusque membri augmentum corporis facit in edificationem sui in caritate .



CAPUT XI. Hec edificatio spiritalis rectissime petitur quando panis et calix consecratur. Sanctificatio tamen nostra a tota fit Trinitate. Qui ab unitate Ecclesie recedunt, Spiritum sanctum amittunt.


Hec itaque spiritalis edificatio corporis Christi, que fit in caritate , hec, inquam, edificatio spiritalis, nunquam opportunius petitur quam cum ab ipso Christi corpore  in sacramento panis et calicis ipsum Christi corpus et sanguis offertur: Calix enim quem bibimus, communicatio sanguinis Christi est, et panis quem frangimus, participatio corporis Domini  est: quoniam unus panis, unum corpus multi sumus, omnesque de uno pane participamus . Et propterea petimus ut scilicet ea gratia qua factum est ut Ecclesia Christi corpus fieret, eadem gratia fiat ut omnia membra caritatis, manente compage, in unitate corporis perseuerent. Hoc autem digne petimus illius in nobis dono Spiritus fieri, qui est unus Spiritus et Patris et Filii: quia sancta naturalis unitas et equalitas et caritas Trinitatis, que unus solus et uerus est Deus, unanimitate sanctificat, quos adoptat. In illa quippe una substantia Trinitatis, unitas est in origine, equalitas in prole, in caritate autem unitatis equalitatisque communio; nulla est diuisio illius unitatis, nulla diuersitas illius equalitatis, nullum fastidium illius caritatis: ibi enim nichil discrepat,  quia equalitas cara et una, et unitas equalis et cara, et caritas equalis atque una, naturaliter et incommutabiliter perseuerat. Quia igitur ex ipsa  communione. Spiritus sancti, caritas una demonstratur Patris et Filii, quam communionem beatus Apostolus tali sermone commendat: Gratia Domini Iesu Christi, et caritas Dei, et communicatio Spiritus sancti sit cum omnibus uobis ; et alio loco: Si quod solatium caritatis, si qua communicatio Spiritus , propter hoc dicitur: Quia caritas Dei diffusa est in cordibus nostris, per Spiritum sanctum, qui datus est nobis . Spiritus quippe sanctus, qui unus est Patris et Filii, hoc operatur in his quibus gratiam tribuit  adoptionis diuine, quod operatus est etiam in illis qui in libro Actuum apostolorum inueniuntur eumdem Spiritum accepisse. De quibus dicitur: Multitudinis autem credentium erat cor et anima una : unum enim cor et animam fecerat multitudinis credentium in Deo qui Patris et Filii unus est Spiritus, et cum Patre ac Filio unus est Deus. Unde et Apostolus hanc spiritalem unitatem in uinculo pacis sollicite dicit esse seruandam, sic Ephesios monens: Obsecro itaque uos ego uinctus in Domino, ut digne ambuletis uocatione qua uocati estis, cum omni humilitate et mansuetudine, cum patientia, supportantes inuicem in caritate, solliciti seruare unitatem Spiritus in uinculo pacis, unum corpus et unus spiritus . Hunc Spiritum discedendo amittunt, si qui  aut perfidia deprauati, 38 aut superbia inflati, ab unitate corporis Ecclesie segregantur. Quos Iudas apostolus sine hoc Spiritu esse euidenter ostendit, dicens: Hi sunt qui segregant semetipsos, animales, Spiritum non habentes . Hi enim quia animales sunt, ideo Spiritum non habent. Propter quod Paulus apostolus dicit: Animalis homo non percipit que sunt Spiritus Dei . Tales itaque faciles sunt ad diuisionem, quia Spiritum non habent, in quo uno membra Christi caram seruant spiritaliter unitatem. Unde manifestum est apud omnes hereticos Spiritus sancti gratiam non esse, nec eorum sacrificia, quandiu heretici sunt, posse Deo placere, neque spiritalis gratie santificationem sacrificiis eorum tribui qui offerunt ab ecclesiastici corporis unitate disiuncti: solius enim Ecclesie Deus delectatur  sacrificiis, que sacrificia  Deo facit unitas spiritalis: unde  et fidei ueritas nullam credit in Trinitate distantiam, et pacis tenacitas fraternam seruat in caritate concordiam.



CAPUT XII. Caritas Dei diffusa est in cordibus nostris per Spiritum sanctum. Qui ad unitatem Ecclesie redeunt, exhibent se hostiam uiuam Deo placentem.

Ne quis autem nos putet, dum Ecclesia in sacrificii prece Spiritus sancti deposcit aduentum, incongrue sancti Spiritus uocabulo caritatem intelligere, que diffusa est in cordibus nostris per Spiritum sanctum, qui datus est nobis, commodum duximus paternis definitionem nostram premunire sententiis. Sanctus enim Augustinus in libris de Baptismo , cum questionem de hereticorum receptione sine  baptismatis iteratione uersaret, in tertio eiusdem operis libro, inter alia sic dicit: »Spiritus autem sanctus, quod in sola catholica Ecclesia, per manus impositionem dari dicitur, nimirum hoc intelligi maiores nostri uoluerunt, quod Apostolus ait: Quoniam caritas Dei diffusa est in cordibus nostris, per Spiritum sanctum, qui datus est nobis . Ipsa est enim caritas, quam non habent qui ab Ecclesie catholice communione precisi sunt.« Attende, queso, beatissimum Augustinum in sanctis Scripturis diuinitus eruditum, quomodo uno in loco non solum sancti apostoli Pauli, sed etiam sancti Iude apostoli sensum, in sancti Spiritus nomine, mirabiliter aperuit. Ait enim superius: »Spiritus autem sanctus, quod  in sola catholica Ecclesia per manus impositionem dari dicitur, nimirum hoc intelligi maiores nostri uoluerunt quod Apostolus ait: Quoniam caritas Dei diffusa est in cordibus nostris, per Spiritum sanctum qui datus est nobis.« Subsequenter autem etiam, quod Iudas apostolus in Epistola sua posuit, remoto dubitationis ambiguo, sanctus Augustinus exposuit. Iudas enim apostolus dicit: Hi sunt qui segregant semetipsos, animales, Spiritum non habentes. Et beatus Augustinus de caritate Dei, que diffusa est in cordibus nostris per Spiritum sanctum, qui datus est nobis, dicit: »Ipsa est enim caritas quam non habent qui ab Ecclesie catholice communione precisi sunt.« An quisquam dicturus est, aliud esse Spiritum sanctum per manus impositionem redeuntibus hereticis  dari, quam spiritali sacrificio diuinitus tribui? Hoc autem qui sentit, aut dicit, profecto nondum intelligit, qualiter semetipsos exhibeant hostiam uiuam sanctam, Deo placentem, si qui schismaticorum et hereticorum, mortiferum relinquentes errorem, ad catholice ueritatis redeunt unitatem, ubi offerentes sacrificium Deo spiritum contribulatum ipsi sunt hostia uiua, sancta, placens 39 Deo. Quia per contritionem humiliati cordis in unitatem membrorum redeunt illius sacerdotis qui dilexit nos, sicut dicit Apostolus: Et obtulit semetipsum pro nobis oblationem et hostiam Deo in odorem suauitatis . Ut autem redeant et spiritale sacrificium fiant, caritas Dei facit que diffusa est in cordibus nostris, per Spiritum sanctum qui datus est nobis. Solius itaque catholice ueritatis et communionis sacrificium Deus  libenter accipit: quia dum caritatem suam per Spiritum sanctum diffusam in ea custodit, ipsam Ecclesiam sibi gratum sacrificium facit, que ipsum semper poscit gratiam spiritalis caritatis accipere per quam se poscit hostiam uiuam, sanctam, Deo placentem iugiter exhibere.



CAPUT XIII. Quarta questio Monimi de supererogatione Apostoli. Expositio beati Ambrosii, libro uII in Iu Luc. Expositio B. Optati ante medium libri sexti.

Scribis preterea de illo Apostoli loco, ubi ait: De uirginibus autem preceptum Domini non habeo, consilium autem do. Quod consilium in epistola quam ad te nuper scripsi ad illud pertinere memoraui quod, duobus denariis a Domino acceptis, fidelis stabularius supererogauit . Cuius loci  sensum, licet non ita a sancto Augustino positum asseras, alios tamen illustres uiros taliter hoc posuisse confirmas. Est quidem uerum: quia sanctus Augustinus hoc dixit ab Apostolo supererogatum, quod cum secundum preceptum posset, si uellet, de Euangelio uiuere, maluit tamen non solum sibi, sed et his qui cum illo erant, propriis manibus laborare, sicut Ephesiis ueraciter dixit: Ipsi scitis, quoniam  ad ea que mihi opus erant, et his qui mecum sunt, ministrauerunt manus iste. Et omnia ostendi uobis, quoniam sic laborantes oportet suscipere infirmos . Nam et Thessalonicensibus scribens, Memores enim estis, inquit, fratres, laboris  nostri et fatigationis, nocte et die  operantes, ne quem uestrum grauaremus , nam et ad Corinthios hanc dicit mercedem suam, ut Euangelium predicans, sine sumptu ponat Euangelium ut non abutatur potestate sua in Euangelio . Cum ergo hoc sanctus Augustinus competenter et congrue posuisset, non tamen incompetens uideri aut incongruum debet, quod sanctus Ambrosius beati Pauli supererogationem uel in sermonibus atque epistolis eius, uel in nimio labore mentis et corporis collocauit. Sanctus autem Optatus Mileuitanus, in sexto aduersus Parmenianum libro, consilium de uirginibus Paulum supererogasse testatur his uerbis: uirginitas enim uoluntatis res est, non necessitatis. Denique stabularius ille apostolus Paulus, cui confossus peccatorum uulneribus populus commendatus  est, duos denarios quos erogasset  acceperat, duo scilicet Testamenta. Hec per doctrinam, quasi sumptus impendit. Docuit quomodo coniugales Christiani debeant uiuere, de  quo cum quereretur quid de uirginibus preciperet, respondit, sibi de uirginibus nichil esse mandatum . Confessus est, se duo Testamenta, hoc est duos denarios erogasse. Expliciti erant quodammodo sumptus, sed qui saucium commendauerat, promiserat se redditurum quidquid in cura amplius erogasset post impensos duos denarios. Non precepta, sed consilium erogat Paulus ad uirginitatem. Nec impedimento est uolentibus, nec nolentes impellit aut cogit.



CAPUT XIu. Ecce unus locus Apostoli a tribus sanctis tripliciter est expositus. Quin etiam idem locus ab uno doctore diuersimode reperitur expositus. uaria Augustini expositio de arca Ne. Utile est diuersos circa unum sensus allegare, sed non diuersa fide.


40 Cum itaque hic beati Apostoli locus tripartito sit modo a tribus quos nominauimus uiris sanctis expositus, quisquis unum modum ex his tribus posuerit, a ueritate utique non dissentit, neque enim necesse est ut quod multipliciter intelligitur, in omnibus scriptis multipliciter inseratur. Nam et ipsi sancti, quorum ministerio Deus Scripturarum suarum dignatus est aperire secreta, dixerunt pleraque non uno modo tantum, sed multipliciter, sine offensione duntaxat uere fidei non indecenter intelligi. Sicut ipse beatus Augustinus in mysterio arce Ne fecisse cognoscitur aduersus Faustum: namque Manicheo asserente,  in libris ueteris Testamenti nichil de Christi in carne uera futuro aduentu prophetice contineri, ostendens idem beatissimus Augustinus nostram ueterem Scripturam propheticis de Christo significationibus plenam, et ob hoc diuinitus inspiratam, sic inter cetera illud exponit, quod memoratam arcam bicameratam et tricameratam Deus imperat construendam, ut in libro de Ciuitate Dei quintodecimo, duobus aliis modis eiusdem loci mysticam explanationem, non doctis humane sapientie uerbis, sed uere  in doctrina spiritus, non minus dulciter quam mirabiliter explicarit. Quod ut facilius agnoscatur, utriusque operis, sicut ab eo posita sunt, uerba subnectam. Igitur aduersus Faustum  posuit hec: »Quod inferiora arce bicamerata et tricamerata construuntur, sicut ex omnibus gentibus uel bipartitam multitudinem congregat Ecclesia, propter circumcisionem et preputium, uel tripartitam propter tres filios Ne, quorum progenie repletus est orbis.« In quintodecimo autem libro de Ciuitate Dei, memorate arce pro loci opportunitate aggressus exponere sacramentum, post aliqua, in hoc quod dicitur bicameratam et tricameratam arcam Ne debere construi, illius expositionis que in libris aduersus Faustum Manicheum continetur, indidit mentionem, hec subsequenter adiiciens: »Et fieri quidem potest, ut et nobis quispiam et alius alio exponat hec aptius. Dum tamen ea que dicuntur ad hanc, de qua loquimur, Dei ciuitatem in hoc seculo  maligno, tanquam in diluuio peregrinantem, omnia referantur, si ab eius sensu qui ista conscripsit, non uult longe aberrare qui exponit: exempli gratia, uelut si quispiam quod hic scriptum est, inferiora bicameratam et tricameratam  facies eam, non quod ego in illo opere dixi uelit intelligi, quia ex omnibus gentibus Ecclesia congregatur, bicameratam dictam, propter duo genera hominum, circumcisionem scilicet et preputium, quos Apostolus et alio modo dicit, Iudeos et Grecos ; tricameratam uero, eo quod omnes gentes de tribus filiis Ne post diluuium reparate sunt. Sed aliud dicat aliquis, quod a fidei regula non sit alienum. Nam quoniam non solas  in inferioribus mansiones habere arcam uoluit,  uerum etiam in superioribus, et hec dixit bicamerata, et in superioribus superiorum, et hec appellauit tricamerata, ut ab imo sursum uersus tertia consurgeret habitatio, possunt hic intelligi et tria illa que commendat Apostolus, fides, spes, caritas . Possunt etiam multo conuenientius tres ille ubertates euangelice, tricena, sexagena, centena, ut in infimo habitet 41 pudicitia coniugalis, supra uidualis, atque hac superior uirginalis, et si quid aliud secundum fidem ciuitatis huius intelligi et dici potest. Hoc etiam de ceteris que hic exponenda sunt dixerim, quia etsi non uno disseruntur modo, ad unam tamen catholice fidei concordiam reuocanda sunt.«

Rursus idem beatus Augustinus in libro primo   de Trinitate asserit utile esse plures libros a pluribus fieri diuerso stylo, non diuersa fide, etiam de questionibus eisdem, ut ad plurimos res ipsa perueniat, ad alios sic, ad alios autem sic. Si ergo illa, que de arca Ne beatus Augustinus uno loco duobus posuit modis, a duobus hominibus singula assumpta singulis ponantur in locis, nonne uterque digne tenax pronuntiabitur ueritatis; si tamen sic uterque unum horum suis inditum dictis uideatur astruere, ut illud quod aliter in suis dictis eque ueritati congruum ponit, magis pacatus approbet quam contentiosus impugnet.



CAPUT Xu. Responsio ad questionem Monimi de supererogatione Pauli.

Quocirca, carissime, licet ille sensus, qui a me po  situs est, forsitan in sancti Augustini dictis non inueniatur, in sancti Optati tamen libris  apertissime positus inuenitur. Nec tuam prudentiam latet eorum que a sanctis Patribus, qui fidei catholice rectam in doctrina sancti Spiritus regulam defenderunt diuersis modis, uel in expositionibus, uel in defensionibus suis, inueniuntur posita, quidquid a nobis ponatur, ita nos illius loci astruere ueritati congruum sensum, ut aliis Patrum sententiis eque ueritati congruis non denegemus assensum. Neque enim a ueritate receditur, si in hac supererogatione  Apostoli, siue quod sanctus Ambrosius, seu quod sanctus Augustinus, siue quod sanctus Optatus senserunt, a nobis quoque salua ueritate fidei sentiatur. Quoniam si digne creditur, duobus denariis acceptis, aliquid supererogasse Paulum, in eo quod proprii laboris sumptu Euangelium predicans, stipendium sibi debitum a fidelibus non exegit; digne etiam supererogasse aliquid creditur, in eo quod de uirginibus preceptum Domini non habuit, sed consilium dedit. Utrumque sine dubio illo habens largiente, a quo nisi accepisset, supererogare non posset.



LIBER TERTIUS. DE uERA EXPOSITIONE ILLIUS DICTI EuANGELICI: ET uERBUM ERAT APUD DEUM.



CAPUT PRIMUM. Laus caritatis. Argumentum tertii libri contra Arianos, super illo dicto: Et uerbum erat apud Deum. Ariani putant aliud esse, apud Deum quam in Deo.


42 Quoties, dilectissime Monime, [a 1Kb] a Christi famulis uirtus consideratur ac perpenditur caritatis, non minus inuenitur mirabilis quam suauis. Quis enim eam non miretur, aut quis ea non admodum delectetur, cuius sarcina cum portatur, non fatigatione animum debilitat, sed alacritate confortat? Ipsa enim cum onerat, subleuat, et miro modo, quem onerat, non permittit comprimi, quem subleuat, non sinit extolli. Hec me tibi preteritum debitum, cum Domini adiutorio, persoluentem, rursus efficit debitorem. Iam enim de quatuor questionibus quas mihi miseras pertractandas, illo adiuuante qui sapientiam prestat paruulis, duos libros  absolueram cupiens tibi reddere quod debebam. Sic repente cuiusdam assertionis Ariane meas aures perstrinxit opinio, que tanto magis inutili est adinuentione genita, quanto magis reperitur ab omni intellectu, non solum diuinarum Scripturarum, sed etiam ipsius humanitatis externa. Comperi quippe quamdam eos de initio Euangelii secundum Ioannem, insolitam nunc serere  questionem; ut illud quod dictum est, In principio erat uerbum, et uerbum erat apud Deum, et Deus erat uerbum , ita intelligendum atque exponendum putent, ut id ipsum uerbum apud Patrem esse, non in Patre esse, sed extra Patrem esse accipiendum existiment: ita ut quidam eorum  dum de his duabus prepositionibus,  hoc est in et apud, inter eos oriretur quodam die conflictus, accepto cuiusdam birro, et in manibus retento, interrogasset an in illo esset cum apud illum esset birrus ille, quem ipse retineret. Atque hunc  suam quasi sententiam firmaturum hac sermonem suum definitione clausisse, cum aliquid in nobis esse dicitur, intra nos intelligendum, dum uero apud nos esse dicitur, extra nos accipiendum. Et quia birrus ille, quem ipse retinebat, sic apud illum esset, ut in illo non esset, ac per hoc, ex eo quod apud illum esset, non tamen in illo esset, extra illum, 43 non intra illum esset: eodem modo uerbum quoque  Dei  credendum quidem apud Patrem esse, non in Patre esse, et ob hoc nec unius esse cum Patre substantie: quoniam quidquid sic apud aliquem est, ut in illo non sit, profecto sic apud illum est, ut unius cum eo substantie esse non possit. Hec est eorum ratiocinatio, rationi contraria. Hec legalis disputatio legi Dei intolerabiliter inimica.



CAPUT II. Absurdum est de Deo secundum corporalia disputare. Aptius fuisset exemplum de flatu narium, quam de birro in manibus.

Hinc donante Christo aliquid scribere, meus excitatus est animus, ne uirulentis sermonibus paruulorum perturbetur auditus, pertinet enim ad nostre seruitutis officium, aduersus nascentem pestilentiam cuiuslibet opinionis mortifere salubria diuinorum eloquiorum remedia preparare. Itaque cum sanctus  Apostolus sollicite fideles premoneat, dicens: uidete ne quis uos decipiat per philosophiam et inanem fallaciam, secundum traditionem hominum, secundum elementa mundi, et non secundum Christum: quia in ipso inhabitat omnis plenitudo diuinitatis corporaliter , isti e contrario, non solum preterito tempore philosophie mundialis sectantes errorem secundum elementa mundi, de Deo existimauerunt disputandum, sed ita sunt totius tunc religionis obliti, ut cum de Deo disputant, nec ipsa elementa mundi istius corporalis attendant: ac sic, dum oculos intelligentie etiam contra ea que uidentur pertinaciter claudunt, nunquam inuisibilia Dei per ea que facta sunt, intellecta conspiciunt. Quid enim potest absurdius dici quam ut cum de Deo quis disputat,  non nisi de crassioribus tantum corporibus documenta disputationis assumat? Magnum enim quiddam sibi ille uisus est inuenire, cum accepto birro et manibus retento interrogasset utrum, sicut apud illum esset, ita in illo esset. Exinde docere uolens quemadmodum birrum apud hominem, sic esse Filium apud Patrem, ut quia birrus apud hominem esse possit, in homine autem esse non possit, ita Filius sit quidem apud Patrem, sed non sit in Patre. Rogo si de corporibus istis contrectabilibus aliquid in exemplum disputans delectabatur assumere, licet illi aduersus ueritatem disputanti, elementa que a  ueritate facta sunt, non possent ullatenus suffragari, tamen ut tolerabile aliquid dicere uideretur, ut de ceteris taceam, cur birrum, quem manibus tenebat, ostendit, et non saltem flatum, quem naribus carpebat, attendit? Quia si birrus ille posset dici apud illum esse, et non in illo esse, flatus iste tamen, quem ex ere carpimus, cum eum spirando percipimus, et apud nos est, et in nobis est: et quidquid eius respirando reddimus, cum reddiderimus, nec apud nos, nec in nobis habemus. An forte dicturus est, eris istius elementum, cum spirando accipimus, in nobis tantum esse, non etiam apud nos esse? Dicat ergo, quando apud nos possit esse, an cum eum reddimus, et eum in nobis non habemus? Sed hoc puto, quia nec de birro illo dicere audebit, si tamen eum illi a quo acceperat reddidit. uidet enim quia eum tunc  apud se habuit, cum accepit; postquam autem reddidit, apud se habere iam destitit. Sicut enim acceptione factum est, ut quod non habuit, apud se haberet, ita redditione factum est, ut quod apud se habuit, non haberet. Proinde si birrum dixit, non in se esse, sed apud se esse, hunc tamen flatum, quem de circumfuso ere uicissim sumimus et 44 reddimus, mihi uidetur quia non dicet, non esse apud hominem, cum est in homine, quia tunc eum homo apud se et in se habet, cum eum accipit spirando. Cum uero respirando reddit, sic eum apud se non habet, sicut nec in se habet.



CAPUT III. Falsum est igitur, uerbum quod apud Deum est, extra Deum esse, non in Deo. Summa absurditas nos esse interius Deo, uerbum autem exterius. Alia absurditas ut factura proponatur factori. Maior item absurditas sequitur ut creatura unius sit nature cum creatore.


Frustra igitur in illa disputatione, de hoc quod dictum est: uerbum erat apud Deum, asserere uoluit quod in aliquo est esse semper interius, quod apud aliquem est esse semper exterius, cum flatus receptus in corpus, sic in homine sit, ut apud hominem sit. Et rursus e corpore redditus, ita non sit apud hominem, quemadmodum non est in homine. Minus enim attendit in hoc, quod absurdo nitebatur asserere documento, quam grauior eum subsequenter absurditas teneret innexum. Etenim cum dicitur: In principio erat uerbum, et uerbum erat apud Deum, et Deus erat uerbum. Si exterius est omne quod apud Deum est, et interius est omne quod in Deo est;  quid illi disputatori peritissimo restat, nisi ut nos potiores Filio Dei esse contendat? Dicit quippe Apostolus de Deo: Quia in ipso uiuimus, et mouemur, et sumus . Et alio loco: Unus Deus Pater, ex quo omnia, et nos in ipso . Nunc iam quisquis ille est qui sub Christiano nomine non metuit aduersus Christum tam temere disputare, cum audit uerbum esse apud Deum, et nos esse in Deo, si audet, dicat uerbum esse exterius, et nos interius. Quod si dicendum existimat, ipse de suis dictis iudicium ferat; neque enim in tali sermone iudex querendus est alius, quando ipse qui hoc dicit a seipso sit profecto culpandus. Quid iterum respondebit aduersus illam eiusdem beati Pauli sententiam,  qua dicit de Deo: Quoniam ex ipso, et per ipsum, et in ipso sant omnia, ipsi gloria in secula, amen ? Ecce omnia Paulus ex Deo, et per Deum, et in Deo esse testatur, uerbum uero apud Deum esse, Ioannis euangeliste predicatione dignoscitur; si autem secundum Arianorum sensum, omne quod in Deo est, interius est, et omne quod apud Deum est, exterius est, quoniam Arianus uerbum, quod apud Deum est, non in Deo esse, sed exterius esse credit. Hoc reliquum est ut omnibus que in Deo sunt, illud quod apud Deum est, inferius predicetur: hoc autem recepto , ipsa erit secundum Arianos rectitudo fidei, ut preponenda sit factura factori. Quis iam non cernit in quod precipitium improuidi homines cadunt, qui uere fidei resistentes, perfidiam defensare  contendunt? Quid enim aliud talibus uerbis agitur, nisi ut huius defensione sententie, conditionis sue ac redemptionis oblita, semetipsam Filio Dei, non solum equare, sed et preferre audeat creatura? Miror autem, quomodo non considerant, a quibus illud asseritur, quam deterior ex eo fructus nefande blasphemie nascatur. Aiunt enim: »Quod in Deo est, interius esse credendum, quod autem apud Deum est, exterius estimandum. Quocirca si illud quod apud Deum est, et exterius est, non est credendum unius cum Deo nature, consequens est ut illud quod in Deo est, et interius est, unius credatur cum Deo substantie.« Ad hanc igitur conclusionem ratiocinatio ista perducitur, ut sicut uerbum, pro eo quod apud Deum est, ab eius natura separatur: ita  creatura, pro 45 eo quod est in Deo, unius credatur nature cum Deo. Unde conuincuntur illa sentire, quibus nos et Filio audeant preferre, et Patri conentur equare. Sic totum confundunt, qui a ueritate dissentiunt. Ecce quibus sententiis error infidelis asseritur. Ecce quibus adinuentionibus fidei ueritas impugnatur.



CAPUT Iu. Dixerunt apud se cogitantes non recte. Apud se dicere, est idem quod intra se dicere. Similiter idem est dicere intra se, et cogitare apud se. Idem denique est apud se cogitare et cogitare in corde suo.

Sed quibuslibet arietibus Ecclesiam sanctam heretici quatere nitantur, certi sumus de Domino Deo nostro, quoniam ciuitatem supra montem constitutam subuertere non ualebunt. Imo seipsos prorsus  subuertunt et exterminant, qui Deum uerum Dei unicum Filium contumeliosis assertionibus exacerbant. Nec ab iniuria temperant etiam Patris, dum ingratificentiam reddunt gratie Saluatoris. Quapropter congruum uidetur ut ex aliis Scripturarum locis uerbi huius intelligentia requiratur, ut appareat, utrum quidquid apud aliquem esse dicitur, debeamus, secundum illorum sententiam, semper exterius estimare. In libro Sapientie legimus dictum de quibusdam: Dixerunt apud se cogitantes non recte ; huius loci ab Arianis exigimus rationem, utrum qui apud se cogitat, intra se an extra se cogitet? cum hominis cogitatio non solum extra corpus hominis non sit, sed nec corporis actio sit. Enim uero quia id  ipsum quod cogitatio dicitur non solum non extra hominem, sed nec in ipso corpore hominis inuenitur, quis non uideat cogitationem solius esse anime, cui per rationalem uirtutem diuinitus datum est cogitare? In homine quippe cogitando dominatur animus, operando autem seruitium exhibet corpus. Ibi est enim homini data cogitatio, ubi est inserta boni malique discretio. Interior igitur homo cogitationis officium gerit, qui etiam intelligendi uirtutem ad imaginem Dei creatus accepit. Cum ergo apud se homo cogitat, non extra se, sed intra se cogitat, qui non extra se cogitaret, etiamsi ad exteriorem hominem cogitatio pertineret. Quanto magis ergo intra se cogitat, quandoquidem non exterior homo, sed interior cogitat. Qui tamen secundum Scripture testimonium apud se cogitare dicitur, quod utique non  in exterioris, sed interioris hominis officio reperitur. Ait enim Scriptura, sicut supra iam positum est: Dixerunt apud se cogitantes non recte. Quid est autem apud se dicere, nisi in corde suo dicere? Propter quod alibi dicitur: Que dicitis in cordibus uestris, et in cubilibus uestris compungimini .

Hoc est ergo apud se dicere, quod est intra se dicere. Unde et Phariseus ille qui Dominum poposcerat ad uescendum, cum ingressa mulier peccatrix lacrymis rigaret, et capillis pedes tergeret Saluatoris, qui intra se cogitabat, intra se utique dicebat quod cogitando dicebat. Ait enim euangelista: uidens autem Phariseus, qui uocauerat eum, ait intra se dicens . Quid est enim, ait intra se, nisi cogitauit intra se? uerumtamen Scriptura docente  cognoscimus quia qui cogitat intra se, cogitat apud se. Ideo utique dicitur: Dixerunt apud se cogitantes non recte. Attamen ne hoc quod dictum est apud se, non precedenti sermoni, sed subsequenti uelint Ariani coniungere, ut non dicatur, dixerunt apud se, sed dicatur, dixerunt, et postmodum inferatur, apud se cogitantes; audiant etiam hinc diuinarum 46 testimonia Scripturarum, et cognoscant officium cogitationis humane, non ad exteriorem, sed ad interiorem hominem pertinere. Euangelista dicit; quia cum Domino paralyticus offerretur, uidens Dominus fidem illorum, qui eum per tegulas submiserant, dixit: Confide, fili, remittuntur peccata tua; et ecce quidam de scribis dixerunt intra se: Hic blasphemat. Et cum uidisset iehsu cogitationes eorum dixit: Utquid  cogitatis mala in cordibus uestris ? Quos dixit euangelista intra se dixisse, ipsos Dominus dicit in cordibus mala cogitasse. Quid est autem mala in cordibus cogitare, nisi cogitare apud se non recte? Quomodolibet ergo huius loci sensum Ariani distinguant, ibi necesse est, confusionem sue prauitatis inueniant. Et utinam sic de errore confundantur, ut ad ueritatem conuertantur. Si enim dixerint, sic istum Scripture uersiculum diuidendum, quod scriptum est, Dixerunt apud se, cogitantes non recte, ut ipsum apud se, precedenti sermoni iungentes, sic distinguant: Dixerunt apud se, ut postea inferant, cogitantes non recte. Dauidico statim conuincuntur eloquio, non  aliud esse, apud se dicere, nisi in corde dicere. Ait enim: Que dicitis in cordibus uestris . Quod si aliter distinguere uoluerint, ut ipsum apud se, non precedenti sermoni, sed subsequenti coniungant, ut premittentes dixerunt, interiecto silentio, postmodum inferant illud quod dictum est, Apud se cogitantes non recte , etiam hinc increpationem Saluatoris audiant, et cordis esse cogitationes agnoscant; ait enim: Quid cogitatis mala in cordibus uestris ? Alio quoque loco idem Dominus docet: Quia de corde exeunt cogitationes male . Et denuo dicit: Quia bonus homo de bono thesauro cordis sui profert bona: et malus homo de malo thesauro cordis sui profert mala . Iamne cognoscunt in quanto errore uersentur qui uerbum apud Deum, non interius, sed exterius asserere  moliuntur?



CAPUT u. Apud Deum nota est et apud homines memoria eius. Introibo ad eum, et ad eum ueniemus et mansionem apud eum faciemus. Sic uerbum et apud Deum et in Deo est. Sic idem est in Deo, et apud Deum non est iniquitas. Unus et idem spiritus in Moyse, Dauid et Paulo.

Rursus in eodem libro scriptum de sapientia legimus: Immortalis enim est memoria illius, quoniam et apud Deum nota est, et apud homines . Quomodo autem apud homines nota est, si non intra homines, sed extra homines est? Cum nisi in animam hominis intrauerit, nota homini esse non possit. De ipsa quippe sic dicitur, et permanens in se omnia innouat, et per nationes in animas sanctas se transfert . Et ut non aliud agnoscatur, in animas  se transferre, quam in animas intrare: rursus de illa textus Scripture sancte sic memorat: Hec populum iustum et semen sine querela liberauit a nationibus que illum comprimebant. Intrauit in animam serui Domini, et stetit contra reges horrendos in portentis et signis . Hunc introitum suum, quo in animas intrat, etiam in Apocalypsi Ioannis insinuat, dicens: Ecce sto ad ianuam et pulso: si quis audierit uocem meam et aperuerit ianuam, introibo ad eum, et cenabo cum illo, et ipse mecum . Hoc introitu Pater et Filius ad dilectorem suum ueniunt, et mansionem apud eum faciunt: sicut ipse Filius loquitur: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus . Quod si uenientes  Pater et Filius ad eum, apud quem mansionem faciunt, non interius, sed exterius sunt, dicatur nobis, ubi ad eum ueniant et mansionem apud eum faciant? 47 Interim quod interius in suis fidelibus inhabitet Christus, Paulo predicante cognouimus, qui ait: In interiore homine habitare Christum per fidem in cordibus uestris . An forsitan dicturi sunt, aliter in interiore homine nostro habitare Christum per fidem, et aliter eum cum Patre uenientem apud dilectorem suum facere mansionem, ut Christus interim solus in interiore homine nostro inhabitare possit, Pater autem exterius remanens, apud quem mansionem facit, non solum ipse interius manere nequeat, sed etiam Filium communione aduentus sui  ne in interiore homine habitare possit impediat. Spiritum quoque sanctum sic Filius Dei promisit fidelibus suis, ut apud eos maneat, et in ipsis sit. Dicit enim: Si diligitis me, mandata mea seruate, et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, quem mundus non potest accipere, quia non uidit eum, nec scit eum; uos autem cognoscetis eum, quia apud uos manebit, et in uobis erit . Ecce apud quos manet, in eis est Spiritus sanctus. Dicatur ergo que hic potest esse diuersitas in eo quod apud eos manet, et in eis est? Etenim in uno loco utraque prepositio ponitur, et Spiritui sancto utriusque rei possibilitas assignatur, ut apud quos manet, in eis sit. Itane uero Spiritus sanctus sic apud fideles manet ut  in ipsis fidelibus esse possit: uerbum autem Deus sic apud Deum est, ut in Deo esse non possit? Quid dicam his qui de Scripturis sic disputare desiderant, ut intelligentie spiritalis uiam nullatenus querant, et auertentes oculos a uero lumine, iugiter in tenebris delectentur errare? Hoc idem quippe esse apud Deum, quod est esse in Deo, sancta Scriptura aliis quoque locis ostendit. Dicit enim Moyses: Deus fidelis, in quo non est iniquitas, iustus et sanctus Dominus . Dauid etiam canit: Quoniam iustus Dominus Deus noster, et non est iniquitas in eo . Paulus autem apostolus apud Deum non esse iniquitatem dicit. Sic enim ait: Nunquid iniquitas apud Deum? absit . Eligant in hoc loco quod uoluerint Ariani, et, ut suam sapientiam  euidenter ostendant, de legalibus et propheticis atque apostolicis dictis iudicium ferant. Moyses dicit: Deus fidelis, in quo non est iniquitas. Dauid quoque dicit: Iustus Dominus Deus noster, et non est iniquitas in eo. Paulus uero dicit: Nunquid iniquitas apud Deum? absit. Aut igitur fateantur apostolicum sensum legali propheticoque sensui conuenire, aut dicant apostolum Paulum a legali et prophetica intelligentia discrepare. Paulus equidem apostolus eumdem se spiritum fidei habere dicit, quem Dauid beatus habuit, quem etiam Moyses sanctus accepit, sicut ipse testatur, dicens: Habentes autem eumdem spiritum fidei, sicut scriptum est: Credidi, propter quod locutus sum: et nos credimus, propter quod loquimur . Quomodo autem unum spiritum fidei habuerunt, si  de fideli Deo diuersa senserunt? Magna est autem sentiendi diuersitas, si diuersum est quod dicit Paulus, Non esse iniquitatem apud Deum, ab eo quod Moyses et Dauid dicunt, Non esse iniquitatem in Deo. Et si dicente Paulo, eumdem se habere spiritum fidei, quem et prophete habuerunt, in eorum fide diuersus est sensus, mendax  Apostolus pronuntietur, qui in se Christum loqui testatur? An experimentum, inquiens, queritis eius qui in me loquitur Christi ? Sed quoniam uere Christus in Paulo locutus est, Paulus utique mendax non est. Et quia cum eumdem spiritum fidei se habere dicit, non mentitur; uterque 48 sensus consonans inuenitur: ut quod Moyses et Dauid dixerunt iniquitatem in Deo non esse, hoc sit, quod etiam Paulus  dicit: Iniquitatem apud Deum non esse. Quod si eis forsitan uidetur ut ex aduerso aliud dicant, hoc eis reliquum est, ut aut prophetis aut Apostolo contradicant.



CAPUT uI. Apud quem non est transmutatio. Multa exempla, ubi apud pro in ponitur.

Et licet tot tantisque testimoniis confutata hereticorum sententia cognoscatur nulla ueritate subnixa, respondeant tamen quid de illo apostoli Iacobi loco sentiunt, ubi dicit: Omne datum optimum et omne donum perfectum desursum est descendens a Patre luminum, apud quem non est transmutatio, nec uicissitudinis obumbratio . Apud quem autem transmutatio non est, profecto mutabilitas non est: et apud quem mutabilitas non est, immutabilitas est. Hec igitur immutabilitas, que apud Deum est,  dicant, utrum exterius an interius est; si enim interius est, ecce hoc est in Deo esse, quod apud Deum esse. Desinant igitur peruersa sentire, et festinent catholice rectitudini consentire. Si autem hec immutabilitas, que apud Deum est, non interius esse, sed exterius creditur, profecto in Deo esse non creditur. Et si in Deo immutabilitas esse non creditur, consequenter Deus ipse mutabilis predicatur. Et ne hoc in Filio assignare audeant , audiant in eodem loco Patrem luminum nominatum. Proinde cum audimus quia apud Deum non est transmutatio, hoc sentiamus secundum catholice fidei ueritatem, quia nulla est in Deo mutatio. Et cum dicitur, uerbum erat apud Deum, non aliud sentiamus quam uerbum erat in Deo; et cum Sapientia in Prouerbiis  dicit: Eram apud illum componens , non aliud sentiamus quam eram in illo componens. Et cum Deo dicitur: Apud te est fons uite , non aliud intelligamus quam in te est fons uite. Et cum Ioannes dicit: Annuntiamus uobis uitam eternam, que erat apud Patrem, et palam facta est nobis : non aliud intelligamus quam uitam eternam que erat in Patre: uere enim apud Deum est Deus uerbum, quia in Deo est Deus uerbum. Et uere apud Deum sapientem est sapientia, quia in sapiente Deo est sapientia. Et uere apud Deum uiuum est uita, quia in Deo uiuo est Deus uita. Et uere apud Deum uerum est Deus ueritas, quia in Deo uero est Deus ueritas. Et uere apud Deum fortem est  Deus uirtus, quia in Deo forti est Deus uirtus. Sed quid mirum, si hoc est Filio esse apud Patrem, quod est illi esse in Patre, quia scilicet naturaliter natus de Patre permanet semper in patre: cum etiam de hominibus legamus  non aliud esse, cum dicitur aliquid apud illos esse, quam in illis esse? Unde testimonia manifestissima proferemus. In libro Isaie continetur Ezechie regis oratio, quam post adiectos sibi ad uitam annos quindecim, ad Deum effudit, ubi inter cetera sic dicit: Spiritus meus apud me factus est, sicut lanifica proximans demere telam . Quid autem hic aliud intelligitur: Spiritus meus apud me, nisi, Spiritus meus in me? An et hic dicetur spiritum hominis apud hominem esse, in homine  autem non esse? Cum euidenter Apostolus dicat: Quis enim scit hominum que sunt hominis, nisi spiritus hominis qui in ipso est ? Sed et illud quod supra posuimus scriptum: Dixerunt apud se, cogitantes non recte , 49 quid est aliud quam, dixerunt intra se? Rursus in libro Sapientie dicitur: Hec cogitans apud me, et commemorans in corde meo, quoniam immortalitas est in cogitatione sapientie . Quod apud se cogitat, hoc in corde suo commemorat, quod utrumque dum dicit, illam utique cogitationem et illam commemorationem, non exterius, sed interius sibi inesse monstrauit. Dicitur etiam in Prouerbiis: Fili, non te comprehendat cogitatio mala, que derelinquit doctrinam adolescentie, et testamenti diuini oblita est; posuit enim  apud mortem domum suam, et apud inferos cum terrigenis axes suos . Si ergo cogitatio mala, que apud mortem posuit domum suam, extra mortem est, non in morte, profecto uiuit. Et si apud inferos posita non est in inferno, superest ut illa que nec in morte est, nec in inferno, uitam habere dicatur in celo. Ideo enim Deo dicitur: Quia eripuisti animam meam de morte , quia anime per fidem uitam donauit dicens: Iustus autem meus ex fide uiuit . Et rursus idcirco ipsi dicitur: Eripuisti animam meam ex inferno inferiori , quia idcirco anime ab inferno gratia Dei eripiuntur, ut in celis conuersentur. Unde dicit Apostolus: Nostra autem conuersatio in celis est . Porro anima, que per cogitationem  malam apud mortem fuit, quomodo de morte liberata est, si in morte non fuit? et quomodo ex inferno erepta est, si apud inferos constituta, in inferno non fuit? Cum utique si in morte non esset, mortua non fuisset. Per malam autem uoluntatem, hoc est, per peccatum, quis nesciat animam mori? cum Deus dicat: Anima que peccauerit, ipsa morietur . Certum est igitur, animam male cogitantem, cum apud mortem est, in morte esse, et cum apud inferos est, in inferno esse. Quid quod etiam Saluator dicit: Que impossibilia sunt apud homines, possibilia sunt apud Deum ? Ergone sic dicemus, omnia Deo possibilia esse, ut hoc ipsum quidem possibile esse, sic dicamus apud Deum esse, ut dicamus in Deo non esse? Quid autem posse apud se Deus habet, si ipsum posse  in se non habet?



CAPUT uII. Non credis quia ego in Patre, et Pater in me est. uerbum est apud Deum, sicut in mente uerbum.

His atque huiusmodi testimoniis claret, cum dicitur, uerbum erat apud Deum, non aliud intelligi debere quam uerbum erat in Deo. Nam et ipse Filius, qui est uerbum Deus, non solum Patrem in se, sed etiam se in Patre esse testatur, dicens: Non credis quia ego in Patre, et pater in me est . Hoc autem Filii esse apud Patrem, et esse in Patre, non uideatur tale quale si quis homo sit apud aliquem hominem, siue iure hospitali , siue caritatis affectu. Nam et apostolus Paulus dicit, se  apud Apostolum Petrum quindecim diebus mansisse , iure scilicet hospitalitatis, et puritate dilectionis, quorum licet per unitatem fidei et caritatis fuerit anima una, et cor unum, non tamen sic mansit Paulus apud Petrum, sicut uerbum manet apud Deum, quia nec sic potest esse homo apud hominem, sicut uerbum Deus est apud Deum Patrem: homo enim apud hominem sic est, ut non solum apud eum non esse possit, sed etiam, cum apud eum est, in ipso substantialiter esse non possit. uere enim qui sic apud alium est, extra illum est, quia cum est apud illum, sinceritate dilectionis, loco discernitur, quantolibet affectu inuicem sibi uterque iungatur. Sed sic est uerbum 50 apud Deum, sicut est in mente uerbum, sicut in corde consilium: cum enim  mens apud se uerbum habet, utique cogitando habet, quia nichil aliud est apud se dicere quam apud se cogitare. Cum ergo mens cogitat, et cogitando uerbum intra se generat, de sua substantia generat uerbum, et sic illud uerbum generat de se, ut genitum habeat apud se. Nec minus aliquid habet uerbum quod ex mente nascitur, quam est mens de qua nascitur, quia quanta est mens que generat uerbum, tantum est etiam ipsum uerbum. Sicut enim de tota mente nascitur uerbum, sic intra totam permanet natum. Et quia cogitante mente, non est eius aliquid, ubi in ea uerbum non sit, ideo uerbum tantum est, quanta est mens ipsa de qua est, et cum apud illam est, in illa est et quod ipsa mens est, hoc est uerbum quod de illa et in illa est; et quanta illa est, tantum etiam  uerbum est, quia de tota et in tota est. Tantumque est ipsum uerbum, quanta simul est et mens ipsa cum uerbo, neque enim sic de illa uerbum nascitur, ut ab ea localiter secernatur. Natiuitas quippe illa, que ostendit quid sit et de qua sit, ipsa ostendit quod extra eam de qua natum est esse non possit, nec in aliquo minus sit, sed sic de ipsa sit, ut apud ipsam et in ipsa sit, tantumque sit de illa, quantum in illa, et tantum in illa, quantum cum illa.



CAPUT uIII. Non sumus nos in Deo sicut in Deo est uerbum Deus. Aliter nos Deus genuit, aliter uerbum. Blasphemie hereticorum in Filium Dei.

Et quidem et nos quodammodo dicit Scriptura, et in Deo esse et apud Deum esse, sed non quomodo apud Deum est et in Deo est uerbum Deus, qui est unigenitus Filius: dicitur enim de nobis, quia in Deo uiuimus et  mouemur, et sumus. Et dicitur ipsi Deo, si non peccauerimus, scimus quia apud te sumus deputati. uerumtamen cum hoc de nobis dicitur, non naturalis unitas nostra cum Deo ostenditur, sed aut potentia creatoris intelligitur, aut pietas redemptoris. Sic enim qui credimus, in Deo et apud Deum sumus, sicut de Deo geniti, filii Dei sumus. Scriptum est enim: Carissimi, nunc filii Dei sumus . Et iterum: uoluntarie genuit nos uerbo ueritatis . Nos ergo Deus uerbo ueritatis genuit, illud autem uerbum ueritatem genuit. Nobis potestatem dedit filios Dei fieri; ille autem non ex potestate Filius Dei factus, sed de Deo naturaliter est Dei Filius natus. Nos Deus uoluntarie genuit, quia uoluntas generationem  precessit; in Unigeniti autem generatione, nulla generantis precessit uoluntas, ubi sine initio naturali  permanet eterna natiuitas. Sicut ergo geniti sumus, sed non sicut unigenitus Deus; et filii Dei sumus, sed non sicut unicus et uerus Filius; et dii sumus, sed non sicut uerbum, qui uerus est Deus: ita in Deo sumus, et apud Deum sumus, sed non sicut apud Deum est et in Deo est uerbum Deus, qui de Deo naturaliter natus est: quamuis enim ille Filius dicatur et nos filii dicamur, et ille Deus et nos dii, et ille genitus et nos geniti, multum tamen distat in re quod unum sonare uidetur in nomine, quoniam ille, quod Deus, quod Filius, quod Unigenitus est, naturaliter est, quia de natura Patris natus est; nos autem, quod dii, quod filii, quod geniti sumus, non natura, sed gratia sumus,  quia cum in natura non haberemus ut hoc esse possemus, gratis nobis datum est ut hoc facti essemus. Hanc discretionem si heretici, misericorditer Deo donante, 51 percipiant, lumen uerum uidebunt et  ab unigeniti Filii contumeliis temperabunt: cui non solum in eo quod apud Deum est detrahunt, sed etiam et animam humanam in illo negare contendunt. Quos ipse Filius Dei uno psalmi uersiculo designauit, dicens: Hoc opus eorum qui detrahunt mihi apud Deum, et qui loquuntur mala aduersus animam meam . Quis enim deterius Christo apud Deum detrahit quam qui audiens uerbum Deum apud Deum esse, dicit idem uerbum in Deo non esse? Aut quis amplius mala aduersus Christi animam loquitur, quam qui in Christo humanam animam diffitetur? cum illud uerbum, quod Deus est, sic apud Deum sit, de quo est, ut per unitatem nature in Deo sit, et per eamdem unitatem nature unus cum illo Deus sit, et illa anima simul cum carne suscepta fuerit ab unigenito Deo, ut simul in Christo et anima nostra  saluaretur et caro. A quo procul dubio ille sempiternam consequetur salutem, qui in eo diuine humaneque nature plenam cognouerit ueritatem.





S. FULGENTII CONTRA ARIANOS LIBER UNUS, AD DECEM OBIECTIONES DECEM RESPONSIONES CONTINENS. 

Dictum est Patrem de seipso, hoc est de hoc quod ipse est, ineffabiliter Filium genuisse. Adauctum est quod non extrinsecus, sed ex Deo natum esse. Hec  responsione non indigent, quia fidei nostre concordant.

Obiectio prima. Quid ad hoc dicitur. Si ex Deo natus est, est de intra Deum, sed si non est de intra, nec ex ipso est; si modo uocabula diuersa ponuntur, quid prodest, si ipsa ueritas non profiteatur?

Responsio. Equidem dum nominantur Pater et Filius, in his duobus nominibus uocabulorum diuersitas agnoscitur; quin potius per hec duo diuersa uocabula significatur una utriusque natura: quoniam istorum nominum diuersitas non naturas diuidit, sed ueritatem generationis ostendit, ut ex uno uero Patre unum uerum agnoscamus Filium exstitisse; ac sic, dum uera Patris generatio et uera Filii natiuitas  predicatur, in uno genitore 52 et uno genito non solum unitas substantie, uerum etiam in uno quoque proprietas possit agnosci persone, ne aut ipse putetur natus esse qui genuit, aut aliud putetur esse qui natus est quam est ille qui genuit. Non enim ipse est Pater qui Filius, quoniam in utroque personarum proprietas reseruatur. Sed quod Pater est, hoc est et Filius, quia de Deo Deus, de perfecto perfectus, de immenso immensus, de omnipotente omnipotens, de eterno Patre natus est Filius ceternus, eadem ueritate dicente: Omnia que habet Pater, mea sunt . Pater ergo et filius relatiua sunt nomina, que naturam gignentis genitique non separant, sed unam sine dubitatione  significant. Relatiuum uero illud dicimus, quod ad alium agnoscendum referimus, ut dum unum nominamus, alium demonstremus: sicut inter homines  hec relatiua sepius nominantur pater et filius, filius et pater, socer et gener, gener et socer; nam ideo pater dicitur, ut filium genuisse noscatur, et filius ideo dicitur, ut de patre genitus demonstretur. Nec in hac diuersitate nominum inuenitur diuersitas naturarum, quoniam uterque similiter homo dicitur, quamuis unus pater et alius filius nuncupetur. Non ergo patris et filii posset una cognosci natura, si hec non essent diuersa uocabula, quoniam si ambo uocarentur patres, essent profecto natura dissimiles: unusquisque enim ex semetipso constaret et communem substantiam cum altero non haberet, nec deitas una esset, quibus una natura non esset; consequens autem fuit ut duo patres duos filios gignerent,  quoniam nisi uera de singulis proles existeret, paterni nominis in nullo ueritas appareret. Iam uero in duobus filiis de diuersis patribus natis, licet posset non esse diuersitas relatiui nominis, attendatur, si posset esse natura communis. Quis non uideat, in utroque filii nomen unum esse, sed utriusque naturam unam non esse? Magis autem unumquemque filium non cum altero filio, cum quo unum relationis habuit nomen, sed cum patre, de quo exstiterat, naturam habere communem. Sed quid ulterius de duobus patribus, duobusque filiis disputetur? cum istius assertionis ueritas personarum diuersitate non egeat, sed ad documentum sui facilius possit unius hominis consideratione fulciri, qua cognoscatur, relatiua nomina diuersitate sui non naturarum diuersitatem  ostendere, sed ad personarum significationem maxime pertinere, ut scilicet dum unus ostenditur, alterius quoque persona noscatur; illud autem nomen patri semper esse filioque commune, non quo relatio personalis ostenditur, sed quo substantialis proprietas demonstratur: nempe Seth de Adam patre natus, et de non genito genitus, Adam patris dictus est filius? Iste ergo donec ad uirilem perueniret etatem, ut filium gigneret, pater dici non potuit; et priusquam generaret, filius tantum fuit: quando autem genuit, etiam pater esse iam cepit. Accedente igitur diuersitate paterni nominis, nulla in eo facta est diuersitas naturalis; et cum unus homo hec duo cepisset habere uocabula, non est in eo mutata, aut diuisa, uel duplicata natura: fuit enim filius, quia de patre exstitit; fuit pater, quia filium genuit; nec  tamen ita naturam filii, in qua natus est, habuit, ut in ea permanens pater esse non posset; nec aliam cum nomine patris essentiam acquisiuit, ut filii substantiam, in qua natus fuerat, perdidisset; sed quod uerum est, sicut homo fuit, quando filius exstitit nascendo, sic permansit homo, quando pater factus est generando; 53 nec aliud fuit quam homo, quod erat Adam, de quo ipse est natus, et quod erat Enos, qui de ipso est genitus. In Patre ergo Deo et Filio Deo, personarum proprietate seruata impossibile non dicatur, quod documento etiam cuiuslibet hominis comprobatur, sed discernamus quid ad relationem, quid ad substantiam pertinere noscatur. Relationis enim sunt nomina, Pater et Filius; substantie uero nomen unum est, quod dicitur Deus. Relationis ergo  nomina singula retinent; substantie uero nomen unum communiter possident, quia licet unus dicatur Pater, et alter Filius, sic tamen est Filius Deus, sicut Pater est Deus: illis namque duobus nominibus generatio uera cognoscitur, isto autem uno communi nomine substantialis unitas demonstratur.

Obiectio 2. Ista nunquam nos legisse recolimus, que superius proposita sunt, quia scriptum est de eo: Generationem eius quis enarrabit ? Et quam  nemo, dixit Scriptura, qui enarret? Aduertendi sunt hi homines, ut dicant se posse nosse, quia inenarrabilis est generatio eius, non autem ignorabilis.

Responsio. Scriptum est: Credidi propter quod locutus sum: et nos credimus, propter quod loquimur  , et fiducialiter profitemur, quia Filii generatio inenarrabilis est, ignorabilis non est; neque enim consequens est ut quod non potest enarrari non possit sciri, cum ipsum Deum nullus ualeat enarrare, nec impune tamen alicui liceat ignorare. Intantum uero cognoscibilis Deus est, cum sit inenarrabilis, ut quosdam ob hoc inexcusabiles pronuntiet beatus Apostolus, quia cum cognouissent Deum, non sicut Deum glorificauerunt aut gratias egerunt . Nam si a nobis Dominus nollet agnosci, non dixisset: Si cognouissetis me, et Patrem meum utique cognouissetis . Nec Philippum dicentem: Domine, ostende nobis Patrem, et sufficit nobis, hac increpatione corriperet, dicens:  Tanto tempore uobiscum sum, et non cognouistis me: Philippe, qui me uidit, uidit et Patrem; hoc enim uerbo Dominus uoluit demonstrare totum in se inueniri quod querebatur; nec enim fieri potest ut sempiterno et immenso Patre minus aliquid Filius habeat, in quo corporaliter omnis plenitudo diuinitatis inhabitat . Non est ergo ignorabilis Deus, cum sit inenarrabilis; sed a fidelibus cognoscitur, ut ametur, quamuis nec humanis linguis, nec angelicis, enarretur. Nam ignorationem Dei non aliud esse quam demonum seruitutem Paulus demonstrat apostolus, dicens: Sed tunc quidem ignorantes Deum his qui natura non sunt dii, seruiebatis . Sicut ergo Christi diuinitatem ignorare non debemus, licet enarrare non possimus, ita natiuitatis eius quamuis  nulli suppetat enarratio, non est tamen fidelibus adempta cognitio. Quis enim natum predicet, cuius natiuitatem ignoraret? Quis Filium dicat, et genitum nesciat? Quis Patrem ualeat credere quem non consideret genuisse? Genuit uere Pater, et uere natus est Filius. ueram ergo Filii natiuitatem datum nobis est agnoscere, licet datum non sit qualiter natus fuerit enarrare. Quoniam et propheta non dixit: Generationem autem eius quis agnouit, sed quis enarrauit ? Quocirca diuinam generationem, quantum homini fas est, in eo digne cognoscimus, cum et ueram generationem dicimus, et ipsam generationem, que uera est, inenarrabilem predicamus. Filius ergo uere de Patris substantia natus agnoscitur, dum natiuitas 54 eius, que de inenarrabili Deo est, inenarrabilis predicatur: inenarrabilis enim  procul dubio est Filii natiuitas uera, quia una est illi cum inenarrabili genitore substantia.

Obiectio 3. Generationem eius ita est recte profiteri, ut dicit ipse Dominus per Scripturas: Dominus creauit me initium uiarum suarum, ante secula fundauit me . Et sequitur: Et ante omnes colles genuit me. Et iterum: Ego a Patre prodii et ueni in hunc mundum . Et iterum: Dominus dixit ad me, Filius meus es tu, ego hodie genui te . Et postquam cognitus est in carne, profitetur de eo euangelista dicens: Et uidimus gloriam eius, gloriam tanquam Unigeniti a Patre plenum gratia et ueritate . Et Apostolus ait: Qui est Primogenitus totius creature . Ecce creatum, fundatum et genitum  profitemur, sine aliqua ambiguitate irrationabili.

Responsio. In utraque Christi natiuitate non fallitur, qui in Christo Dei, et hominis Filio, et plenam ex Patre diuinitatem, et plenum ex matre hominem profitetur: atque ita in illo utramque substantiam ueram esse cognoscit, dum quid eternitati, uel quid temporalitati congruat, fideli pietate distinxerit. Neque enim ignorare debemus, ipsum in seculo, secundum carnem creatum ex homine, qui sine initio secundum diuinitatem creator, est generatus ex Patre: in illa namque natiuitate, que initium non habet, sempiterne diuinitatis maiestas agnoscitur; in hac uero sempiterne diuinitatis pietas inuenitur: qui enim non creatus, sed creator de creatore progenitus,  bonitate sua creauerat hominem, ipse postmodum est pietate sua creatus ex homine. Nec suum opus ipse dedignatus est fieri, quo posset per eum status sui operis reparari. Huius igitur creationis uolens sapientia prenuntiare mysterium, ut Incarnationis sue futurum ostenderet sacramentum, prophetico more, quo solent sub enuntiatione preteriti temporis futura narrari, dixit: Dominus creauit me initium uiarum suarum in opera sua . Causam creationis ostendit dum se initium uiarum Dei, in opera eius creatum esse non tacuit: nam ut ostenderet, non illius eterne natiuitatis esse, quod creata dicitur, sed huius temporis, quo carnem suscepisse Dei Filius inuenitur, quid premiserit attendatur: Si nuntiauero  uobis, que quotidie  fiunt; commemorabo, que a seculo sunt, enuntiare . Ergo cum quotidie ista fierent, a seculo facta premonet nuntiari, ostendit que dictura est nobis, non eternitatis esse, sed temporis. Ob hoc statim addidit: Dominus creauit me initium uiarum suarum in opera sua. Quod ergo sapientia creata est, non ante secula, sed a seculo est; quod autem initium uiarum Domini creatus est Filius, quid aliud est nisi quod ipse uia nobis est factus, ut eo duce atque rectore per adoptionis quam accepimus gratiam diuino munere ad uirtutum nobis profectum pateret ingressus? Quod ut euidentius appareat, debemus attendere ad hoc Filium creature initium factum, non ut nouam rursus creaturam conderet, sed ut uetustate  iam pridem perditam renouaret. Inuenitur enim apostolos  quoque huius fecisse creationis initium, quorum officio reparauit quod fuerat ante collapsum, beato Iacobo dicente de Deo Patre: uoluntarie genuit nos uerbo ueritatis, ut simus initium aliquod creature eius . Euidentissimis igitur demonstratur indiciis, hoc 55 loco creationem, non ad conditionem omnium creaturarum, sed ad reparationem hominum referendam: sicut et Dauid sanctus orauit, dum gemini fuisset criminis recordatione perterritus, non solum temerati connubii, sed mariti etiam insontis occisi. Dum igitur tanti facinoris neuum lacrymarum flumine meditaretur abluere, hoc inter gemitus, quos testes habuit doloris, effudit: Cor mundum crea in me, Deus, et spiritum rectum innoua in uisceribus meis . Hoc esse significans cor mundum in se  creari, quod erat spiritum rectum in eius uisceribus innouari. Ad hoc ergo Christus uoluit creari, et huius creationis apostolos suos initium fieri, ut per eum posset homo, qui uetustate perierat, innouari. Ante seculum autem sapientia fundatam se dixit, ut natiuitatem suam, qua de Patre nata est, immutabilem demonstraret: quod enim fundatum dicitur, nulla ratione conuellitur, quod autem non conuellitur, non mutatur. Ut autem natiuitas diuinitatis eius sine initio cognoscatur, debet attendi quod sequitur: Priusquam terram faceret, priusquam abyssos constitueret, priusquam procederent fontes aquarum, priusquam montes stabilirentur, ante omnes autem colles genuit me  Istud ante, cum dicitur, omne prorsus  initium preuenitur. Quod considerandum est, quia ubicunque illa diuina et eterna demonstratur Filii natiuitas, non dicitur quando natus sit, sed ante semper ponitur, ut quidquid homo infinitatis eternitatisque cogitare uoluerit, ante omne quod cogitatione concipitur, Filii semper natiuitas cogitetur: ac sic, natiuitas Filii Dei sine initio cognoscatur, in qua non aliud quam ante positum iugiter inuenitur. uellemus autem nobis responderi, utrum hoc sit genitum, quod creatum? quod si unum putatur utrumque, dicatur ergo a Deo genitus mundus, a quo generari non potest, et creatus. Dicantur etiam increduli homines filii Dei, qui de potestate tenebrarum non fuerint liberati: dicantur heredes future beatitudinis, qui fidem non recipiunt Saluatoris. Si autem,  quod uerum est, aliud est creari, aliud generari, discernatur, in qua Christus substantia creatus a Deo dicatur, et in qua ex Patre genitus predicetur: nam et ipse Scripture locus perfacile querentibus monstrat, in qua creatus natura dicendus est Christus. In ea scilicet in qua Dominum nominat, ut ueritatem in se forme seruilis ostendat, sicut et in psalmo loquitur, dicens: O Domine, ego seruus tuus; ego seruus tuus et filius ancille tue . Ex ancilla ergo natus est seruus, qui ex Patre generatus est Dominus. Propter formam igitur serui dixit: Dominus creauit me, non se a Patre dicit creatum, sed a Domino. Nam ubi secundum diuinitatem genitus dicitur, Pater continuo nominatur, sicut uere ipse dixit: Ego a Patre prodii, et ueni ; et B. euangelista  de eo: Et uidimus gloriam eius, gloriam quasi Unigeniti a Patre . uides, quia non dixit hic, a Domino, sed a Patre. Quod autem eum Primogenitum totius creature  dicit Apostolus, creatura utique intelligitur reparata, non condita: creatura filiorum Dei, qua ex seruis eius facti sunt fratres eius qui nos, secundum Apostoli dictum, non confunditur fratres uocare, dicens: Narrabo nomen tuum fratribus meis, in medio Ecclesie laudabo te. Et iterum: Ego ero fidens in eum. Et iterum: Ecce ego et pueri, quos mihi dedit Deus: quoniam ergo et pueri communicauerunt sanguini et carni, similiter et ipse participauit iisdem; ut per mortem destrueret eum qui habebat mortis imperium, 56 id est diabolum; ut liberaret eos qui timore mortis per totam uitam obnoxii erant seruituti. Nusquam enim angelos apprehendit,  sed semen Abrahe apprehendit. Unde debuit per omnia fratribus assimilari, ut misericors fieret, et fidelis pontifex ad Deum, ut repropitiaret delicta populi. In eo enim, quod passus est ipse et tentatus, potens est his qui tentantur auxiliari . Audimus Christum habentem fratres, audimus semen Abrahe; audimus per mortem eum qui habebat mortis imperium destruentem; audimus tentatum; audimus passum, et dubitamus Christum Primogenitum totius creature secundum Incarnationis profiteri mysterium? Cum denuo beatus Apostolus, in quo eum Primogenitum debemus accipere testimonio sue predicationis ostendat: Scimus, inquiens, quoniam diligentibus Deum omnia cooperantur in bonum, his qui  secundum propositum uocati sunt sancti. Nam quos presciuit et predestinauit conformes fieri imaginis Filii eius, ut sit ipse Primogenitus in multis fratribus . Qui ergo secundum deitatem semper Unigenitus fuit sine fratribus, factus est secundum hominem Primogenitus in multis fratribus. Quod euidentius illo rursus Apostoli testimonio perdocetur: ubi Primogenitus ex mortuis nominatur . Quid enim est Primogenitus ex mortuis, nisi primus ex peccatoribus hominibus homo Christus iehsu in Dei Filium exaltatus? Natus autem est, non sic ex peccatoribus peccator, sicut ex hominibus homo, sed natus est homo, susceptus a Deo sine ullo peccato, ut peccatores homines reconciliaret Deo, liberatos ab omni peccato. Talem quippe hominem  oportuit a Deo suscipi, per quem possent homines Deo gratuita iustificatione coniungi. Primogenitus igitur est totius creature , illius profecto de qua beatum apostolum Iacobum audiuimus paulo ante dixisse: uoluntarie genuit nos uerbo ueritatis, ut simus initium aliquod creature eius . De hac creatura dicit etiam Paulus apostolus: Si qua ergo in Christo noua creatura . De qua etiam Dauid predixerat: Emitte Spiritum tuum et creabuntur, et renouabis faciem terre . Alioquin, si secundum diuinam natiuitatem Christus Primogenitus creature totius accipitur, quibus testimoniis ante omnem creaturam Primogenitus ex mortuis ostenditur? cum dici non possent mortui, qui necdum fuerant uel creati. Unigenitum  ergo Christum cognoscimus ex Patre, Primogenitum profiteamur  ex uirgine: in illa quippe natiuitate uere est Unigenitus, in qua sine initio de solo Deo solus natus est Deus: in hac autem natiuitate Primogenitus est totius creature , id est eorum quos in fratres sibi per fidem dignatus est adoptare. Quotquot autem receperunt eum, dedit eis potestatem filios Dei fieri, his qui credunt in nomine eius . Hec generatio in secundo quoque psalmo cognoscitur predicata, ubi Christus ex persona suscepti hominis dicit: Dominus dixit ad me, Filius meus es tu, ego hodie genui te . Quod ut secundum Incarnationis future mysterium, dictum esse monstraret, adiunxit: Postula a me, et dabo tibi gentes hereditatem tuam et possessionem tuam  terminos terre. Quomodo enim secundum formam Dei terminos terre possidendos peteret, cum regnum celorum, quod maius est, suis fidelibus promittat et donet? Ille ergo qui permanens in forma Dei pro salute seruorum factus est seruus, secundum seruilem formam, ut acciperet gentes hereditatem et possessionem, terre terminos postulauit, qui secundum diuinam naturam sicut uniuersa, que in 57 celo sunt et in terra, uisibilia et inuisibilia cum Patre fecit, ita cum Patre semper uniuersa possedit. Hanc generationem quam psalmus secundus insinuat ad Incarnationis mysterium pertinere, liber Actuum apostolorum Paulo in synagoga loquente, testatur; cuius uox ad Iudeos huiuscemodi reperitur: Et nos uobis annuntiamus eam que ad patres nostros repromissio  facta est, quoniam hanc Deus adimpleuit filiis nostris, resuscitans Iesum; sicut et in psalmo secundo scriptum est: Filius meus es tu, ego hodie genui te . Hoc igitur quod psalmus dixit, secundum id Apostolus ostendit ad Filium dictum, secundum quod a mortuis predicat suscitatum. Attendatur ergo que a mortuis in Christo natura surrexit, et intelligetur secundum quid Christus hodie genitus terminos terre possidendos accepit. Agnoscatur itaque in Christo proprietas utriusque nature, ut sine errore possit intelligi, et creatus, et fundatus, et genitus: genitus quippe est et fundatus secundum quod de Domino inenarrabiliter natus est Dominus; creatus autem secundum humanam generationem qua de ancilla natus est seruus, ut quem ante omnia solum Pater genuit  ex natura, pro nostra salute generaret ex gratia. Quocirca utramque debemus in Christo Domino naturam agnoscere, ut nec aduersus creatorem uideamur superbi, nec beneficii nostri Saluatoris existamus  ingrati, ne apud Saluatorem ipse sibi deneget quam querit salutem, qui Creatoris de Deo Patre ueram denegat deitatem.

Obiectio 4. Sed qui presumunt irrationabiliter dicere de Patris substantia natum esse Filium, doceant per Scripturas tamen quomodo non sit erroris falsa professio, qui cum dicit inenarrabilem esse generationem eius, asserat eum de Patris esse natum substantia.

Responsio. Assertionis defectus agnoscitur, quando quis ita fidei alterius destruere nititur regulam, ut  credulitatis sue firmam nolit proferre sententiam. Nos idcirco Filium Dei de Patris substantia natum, hoc est, de eo quod Pater est, credimus et fatemur. Quoniam quidquid substantia Dei non est, non possumus ut Deum uel adorare, uel colere, preceptum legis sollicitius obseruantes quo dicitur: Audi, Isrel, Dominus Deus tuus Dominus unus est. Et, Dominum Deum tuum adorabis, et illi soli seruies . Quem Deum, non Patrem solum credimus, sed Patrem, et Filium, et Spiritum sanctum. Fides enim nostra, qua unum Deum colimus, et timemus, nec unione personali contrahitur, nec substantiali diuersitate disiungitur: ne aut deos gentiliter colamus diuersas colendo substantias, aut Filium et Spiritum cum Sabellio denegemus, non seruantes in Trinitate  personas. Huius fidei rectam credulitatem, non solum prophetica, sed et apostolica nobis insinuat in ueritate doctrina. Nam Isaie , cum Dei uisione dignus efficitur, huius fidei credulitas intimatur, duobus seraphin tertio clamantibus: Sanctus, sanctus, sanctus ; et semel inferentibus: Dominus Deus Sabaoth. Quid est quod tertio Sanctus dicitur, si non trina est in Diuinitate persona? Cur semel Dominus Deus dicitur, si non una est in Diuinitate substantia? Dominus quoque per Moysen uolens benedicere populum, hoc benedicendum tenore mandauit: Sic  benedices populum meum, et ego benedicam eos. Benedicat te Dominus, et custodiat te; illuminet 58 Dominus faciem suam super te, et misereatur tui. Attollat Dominus faciem suam super  te, et det tibi pacem . Ter Dominus dicitur, et unus semper Dominus nominatur, ut in Trinitate, que uerus est Deus, nec confundatur proprietas personarum, nec substantialis unitas denegetur. Dauid quoque Deo per omnia placitus, sub hac credulitate populo fideli diuine benedictionis gratiam his uerbis exoptat infundi: Benedicat nos Deus, Deus noster, benedicat nos Deus, et metuant eum omnes fines terre . Cui sententie beatus concordat Apostolus, qui cum quodam loco dixisset: Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum , de Spiritu sancto quoque diceret: Nolite contristare Spiritum sanctum Dei, in quo signati estis in diem redemptionis .  Cum se dixisse meminisset ex Patre [a 1Kb] per Filium in Spiritu sancto, ut hanc Trinitatem unum Deum esse monstraret, alio loco ait: Quoniam ex ipso, et per ipsum, et in ipso sunt omnia. Et quod singulariter intulit: ipsi gloria in secula seculorum . Ex substantia Patris natum Filium, et fides Christiana recte predicat, et sancta Scriptura commemorat. Paulus apostolus de Filio Dei dicit, Qui cum sit splendor glorie, et figura substantie eius . Dominus denuo dicit ad Ieremiam: Super montes accipe planctum, [b 1Kb] et homines non audierunt uocem substantie mee, a uolatilibus celi usque ad pecora . Filium autem Patris esse substantiam, Sapientie liber euidenter ostendit, dicens: Esca angelorum nutristi populum tuum, preparatum panem de celo prestitisti  eis, sine labore, omne delectamentum in se habentem, et omnem suauitatis saporem: substantiam enim tuam et dulcedinem tuam, quam in filios habes, ostendebas . Panem de celo datum substantiam et dulcedinem Dei esse Scriptura testatur: panem uero de celo datum Filium Dei esse, ipsius Filii uerbis ostenditur, qui ait: Ego sum panis uiuus, qui de celo descendi . De quo Dauid ait: Panem angelorum manducauit homo . Ecce de substantia Patris exstitisse Filium, non solum rationabiliter credimus, uerum etiam testimoniis approbamus, Scriptura dicente: Qui diligit genitorem, diligit eum qui natus est ex eo ; quoniam fides uera quod credit, non nescit, etiamsi nondum potest uidere quod sperat et credit. Hi uero qui Filium de Patris substantia natum denegant, debent  utique dicere, unde arbitrentur Dei Filium exstitisse: utrum de nichilo, an ex aliquo? Si de nichilo exstitit, creatura dicendus est, non creator. Si autem de aliquo dicatur, sic etiam id ipsum Deus fecit, unde Filium genuit. An forte ceternum dicitur aliquid habuisse unde posset Filium generare? Si ceternum aliquid estimatur unde genitus Filius creditur, Manicheorum error hac assertione firmatur. Si autem non fuit aliquid unde generaretur Filius, nec tamen de substantia Patris dicitur natus, hoc superest, ut euidenter ex nichilo Dei Filium exstitisse fateantur qui eum in diuinitate minorem predicare contendunt.  Sed forsitan dicitur ex uoluntate Patris natum esse Filium: dicatur ergo utrum ex se an aliunde Pater Filium genuit? Si enim ex se ipso genuit, non potuit uoluntas 59 generationem precedere, quia nefas est credere in Deum aliquid quod non semper fuit nouiter accidisse. Unde cognoscitur quoniam Deus omnem quidem creaturam de nichilo condidit uoluntate sua, Filium uero substantia genuit uel natura. Si autem aliunde Filius dicitur natus, aut ex nichilo eius origo asseritur, aut  excepto Deo, semper aliquid fuisse contra regulam uere fidei predicatur. Beatus quippe Apostolus sciens Filium ex Patris essentia uerum Deum genitum, et ob hoc cum Patre unum Dominum Deum, nec immemor precepti dominici, quo prohibemur  duobus dominis deseruire, Domino Christo sicut uero Deo precepit seruiendum, quem equaliter cum Patre nouerat honorandum, ipso Domino dicente: Ut omnes honorificent Filium, sicut honorificant Patrem . Quem uerum Deum Ioannes apostolus, ipso in se Domino loquente, testatur dicens: Ut simus in uero Filio eius Iesu Christo; hic est uerus Deus et uita eterna . Quocirca uere fidei tenenda est regula, qua Dei Filius de Patris substantia, hoc est, de eo quod ipse est, ineffabiliter sine initio natus creditur, et uerus Deus cum Patre colitur, et tenetur . Quia nec Christianis licitum est, ei qui natura non est Deus, sicut uero Deo seruire; nec cuiquam fas est, Christo unigenito Dei Filio, non sicut uero Deo seruire. Nam eum qui  seruit Christo, placere Deo beatus Paulus, qui diis , qui natura non sunt dii, seruiendum interdixerat, euidentissime manifestat, dicens: Non est Dei regnum esca, et potus, sed iustitia et pax, et gaudium in Spiritu sancto: Qui enim in hoc seruit Christo, placet Deo . Quocirca cognoscentes Christum uerum Deum esse, non audeamus eum ab equalitate paterne substantie separare: uerus enim Deus est qui natura Deus est; natura autem Deus est qui deitatem ex eternitate uere natiuitatis habuit, non ex [c 1Kb] gratia donationis possedit. Quod enim nascitur, connexum est genere; quod uero adoptatur, sola prouehitur largitate.

Obiectio 5. Perturbationes mentium, que sine ratione dicuntur, cum hortantur aduerti, ueritas non uidetur ab eis comprehendi, nec profiteri; ob hoc  quod absurdum sit dicere uel credere Patrem et Filium ingenitos esse. Qui sibi suadet ista excogitare, ipse se uult fraude decipere, que quidem exigit illis hoc dici qui Patrem et Filium equales asserunt esse.

Responsio. Perturbant quidem mentes, aut ignauas, aut inscias, qui uoluerint Patrem et Filium ingenitos dicere; sed non hoc faciunt qui cognoscuntur equales Patrem et Filium predicare. In duobus enim ingenitis diuersa Diuinitas inuenitur. In uno autem genito , ex uno ingenito, naturalis unitas demonstratur. Duo quippe ingeniti non possunt unam habere naturam, ubi nec unus in uno ueram ex se  generationem inuenit, nec unus ex uno uere in se substantiam natiuitatis agnoscit. Nos autem Patrem et Filium, nec duos ingenitos dicimus, nec duos genitos appellamus, nec personaliter confundimus, nec substantialiter separamus. Et ideo equales sine ambiguitate dicimus, quia diuersos a se nullatenus inuenimus: unus unum genuit, unus de uno natus 60 est. Et quia de incommutabili Patre incommutabilis Filius exstitit, et Pater eternus et perfectus ceternum perfectumque Filium genuit, propterea Filius ueram quam habet ex uero Patre substantiam, nec minorem habere potuit, nec diuersam. Contumelia est quippe diuine nature, si Pater Filium generans non potuit esse in Filio quantus permanet in seipso, et genitori  potentia naturalis  adimitur, si Filio paterne substantie equalitas abnegetur, cum hanc apostolica doctrina non taceat, euangelista Ioanne dicente: Propterea uolebant eum Iudei interficere, quia non solum soluebat sabbatum, sed et Patrem suum dicebat Deum, equalem se faciens Deo . Quam equalitatem non maleuola Iudeorum aduersitas  obiecit, sed euangeliste ueridica prorsus auctoritas declarauit. Qui sicut uere dixit Iesum soluisse sabbatum, uere etiam Patrem suum dixisse Deum, ita uere dixit per professionem paterni nominis equalem se fecisse diuinitati et omnipotentie genitoris. Hanc equalitatem in se ipse uerus Filius predicans et demonstrans ait: Ego et Pater unum sumus . Et alio loco, Omnia que Pater facit, eadem et  Filius facit similiter . Idem ipse dicit: Pater, clarifica Filium tuum, ut et Filius clarificet te . Et alio loco: Ut omnes honorificent Filium, sicut honorificant Patrem . Et alia multa, que prolixitatem uitantes omisimus. Aequalem se itaque Deo per professionem paterni nominis facere, unum cum Patre esse, omnia que Pater facit, eadem similiter facere, clarificatus, et ipse clarificare, equalitatem sibi paterni honoris exigere, sicut minori non competunt, sic equalem, remoto scrupulo dubitationis, ostendunt.

Obiectio 6. Interea dum de lumine dicitur, non intelligunt quod scriptum est, quia alius est Pater luminis, et alius est qui lumen est appellatus, et lucet in tenebris, et tenebre eum non comprehenderunt.  Idcirco debet aduerti quid lex mandat uel instruit mentes hominum, quia inter illum auctorem luminis et istud lumen in tenebris lucens, quod illuminat omnem hominem uenientem in hunc mundum, per quod uita factus est Filius, et lux est ostensus hominum, illo quod ostenditur factus, non est Pater, et equalis esse non potest.

Responsio. Hoc semper Patris et Filii demonstrat equalitas, ut quidquid fuerit derogationis uel honorificentie simul sit utrique commune. Quo fit ut, dum contra fidei normam Filius a Patris equalitate discernitur, magis Patri quam Filio detrahatur. Quod huius loci manifestius demonstrat assertio, qua dum  Filius solus lumen appellari creditur, ipsi Patri, qui lumen genuit, nomen luminis abnegatur. Qui autem non substantialiter possidet nomen luminis, non potest habere substantialiter uocabulum Deitatis. Beatus quippe Ioannes apostolus dicit: Quoniam Deus lux est . Si ergo qui Deus est lux est, qui lux non est Deus non est; quare lumen ex lumine credendus est Filius, quia de Deo natus est Deus, ne dum Filius lumen dicitur, Deus Pater intolerabiliter blasphemetur. Ac ne putemus Patrem coniectura magis quam ueritate lucem dicere, necesse habemus hoc quoque testimoniis approbare. In sanctis eloquiis de Sapientia dicitur: Omnium mobilitantium  mobilior est Sapientia: attingit autem ubique propter suam  munditiam; uapor est 61 autem uirtutis Dei, et manatio quedam [a 1Kb] claritatis omnipotentis Dei sincera. Et ideo nichil inquinamenti in illam incurrit, candor est enim lucis eterne, et speculum sine macula Dei maiestatis, et imago bonitatis illius. Candor lucis eterne Sapientia dicitur, quam lucem eternam Patrem esse uniuersa Christianitas profitetur. Quod si forte aliqui putant istam lucem eternam, cuius Sapientia candor est, Patrem accipi non debere, necesse est ut, dum Deum Patrem lucem eternam denegant, aliam lucem eternam querant, cuius esse candorem Sapientiam euidenter ostendant. Sed ipsi nouerint quomodo possint, aut lucem que Deus non sit, aut alteram lucem, preter Sapientiam, que Deo ceterna sit, inuenire. Cognoscatur ergo lux esse Pater luminis, ut saltem  sic Filius Patri non dubitetur uel negetur equalis. Uno iam testimonio Deum Patrem lucem esse docuimus, melius est si id ipsum apostolica quoque predicatione monstremus. Beatus Paulus filios Dei nos testatur, dicens: Quicunque Spiritu Dei aguntur, hi filii sunt Dei: non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba, Pater. Ipse Spiritus testimonium reddit spiritui nostro quod simus filii Dei . Ioannes etiam euangelista dicit: Quotquot autem [b 1Kb] crediderunt in eum, dedit eis potestatem filios Dei fieri . Ut igitur Paulus Deum, cuius filii sumus, lucem esse monstraret, eosdem filios lucis quoque filios appellauit, ita dicens: uos autem fratres non estis in tenebris, ut uos dies ille,  tanquam fur, comprehendat; omnes enim uos filii lucis estis, et filii diei . Et Filius ad discipulos: Ut sitis filii Patris uestri, qui in celis est . Ipsum uero Filium lucem esse nullus poterit abnegare, de quo euangelista dicit: Erat lux uera que illuminat omnem hominem uenientem in hunc mundum . Et rursus: Et uita erat lux hominum, et lux in tenebris lucet, et tenebre eam non comprehenderunt . Ipse quoque Filius lucem se esse propria uoce testatur: Ego sum  lux mundi . Ut autem agnoscatur Pater in Filio, lumen in lumine esse, in Ioannis testimonio perdocetur, qui ait: Deus lux est, et tenebre in eo  non sunt ulle: atque subiunxit: Si in lumine ambulemus, sicut et ipse est in lumine, societatem habemus ad inuicem . Quod ut se de Patre dixisse monstraret, adiunxit: Et sanguis Iesu Filii eius mundat nos ab omni peccaro . Patrem, quem lucem dixit, in lumine esse asseruit: Quod ergo istud est lumen, nisi lumen uerum, quod illuminat omnem hominem uenientem in hunc mundum ? Ostensum est igitur Patrem esse lumen, sicut est Filius lumen; demonstratur etiam Filius dies sicut et Pater est dies, propheta dicente: Euangelizate de die in diem salutare eius . Quapropter agnoscatur Pater esse in Filio lumine, et Filius in Patre lumine, ipso de se lumine protestante: Ego in Patre, et Pater in me ; tanquam diceret: Ego in lumine, et lumen in me. Et  ubi non inuenitur diuersitas luminis, non negetur equalitas deitatis: ne dum Deus lux esse apostolica predicatione dicitur, ille qui lumen esse non dicitur Deus etiam esse  abnegetur.

Obiectio 7. Omisimus  superfluas rationes, que fastidium non facerent 62 auditoribus, et ad hoc responsum est, ad quod sententia inquirebat expositionem. Et quia inter Patrem et Filium distantia est, et quod dicitur non est, eo quod inter illos differentia non sit, ipse Saluator dicit, qui credendus est: Alius est qui testimonium perhibet de me . Item ipse Filius dicit de Spiritu sancto: Et alium Paracletum mittam  uobis . Alium dixit Patrem, et alium dixit esse Paracletum, et cum non aduertuntur diuina iura et sacramenta, efficiuntur homines paganitatis professores, cum asserunt Patrem et Filium et Spiritum sanctum unum esse Deum.

Responsio. uera fides nunquam superfluas, sed rectas semper habet et habuit rationes, nec ex his aliquod fastidium nascitur, si modo absque contentionis studio ueritas audiatur, que ob hoc alium dixit Patrem, ut personas discerneret, non ut substantialem distantiam demonstraret: nam cum alium dixit, ostendit se propriam habere personam; Patrem uero nominans, demonstrauit se unam cum eo habere substantiam, hoc modo: si enim Pater, qui testimonium  perhibet Filio uere alius est, ut utriusque persona discernatur, uere et Pater est, ut substantialis unitas demonstretur. Quod si uera est paternitas Patris, uera est etiam natiuitas prolis; et si est Filii uera natiuitas, inter Patrem Filiumque substantialis non potest esse diuersitas. uera enim et eterna subtantia, de qua uera natiuitas exstitit, sicut generando minui diuidique non potuit, ita in se tota permanens totam se ceterne ueritati natiuitatis indulsit, ut scilicet gignentis genitique non solum equalitas absque diuersitate consisteret, sed etiam sine confusione detrimentoque naturalis unitas permaneret. Diuine quippe natiuitatis, et nomen, et ueritas sicut  discretam monstrat gignentis genitique personam, sic diuersam non sinit putari substantiam. Alius ergo propterea dictus est Pater, ut generationis ueritas monstraretur, non ut putaretur aut prior aut potior: nam si potiorem accipere debemus quem audimus alium dici, compellimur etiam Paracletum Spiritum, pro eo quod alius dictus est, potiorem Filio confiteri: sicut enim Patrem alium Filius dixit, ita Paracletum alium nuncupauit. Si placet igitur, et hoc fidei ueritas exigit, ut melior putetur qui alius dicitur, quoniam Pater alius est dictus, et alius Paracletus, ex hoc iam Filius subiiciatur ambobus, ut saltem sic Paracletus cequetur Patri, qui pro eo quod alius nuncupatus est, Filio dicitur anteponi; ut huius communione pronominis, in Patre et Paracleto demonstretur  communio deitatis; si autem Paracletus, licet alius dicatur, tamen Filio non prefertur, nec Pater ideo preferendus est Filio, quia alius dicitur: hoc enim pronomine, personarum ostenditur discretio, non nature. Denique ne fidei ambiguitate ueritatis regulam deserentes, per deuios circumferamur errores, ipse Dominus nobis, et unam se cum Patre retinere substantiam, et alteram se demonstrauit habere personam, dicens in Euangelio: Ego et Pater unum sumus . Quod dictum, hi qui diuine unitatis in Patre et Filio significationem tenuare contendunt, non ad substantialem unitatem, sed ad uoluntatis student referre concordiam. Quod si sic Dominus uellet intelligi, posset dicere: Ego et Pater unum uolumus; non, Ego et Pater unum sumus. Sed  nunc eligat quisque quod uelit; utrum in Deo 63 aliud putet esse et aliud uelle; an hoc credat esse quod uelle, ut ei possit huius dicti dominici manifestius ueritas apparere. Si enim aliam dixerit in Deo uoluntatem, que uelle dicitur, et aliam essentiam, que esse cognoscitur, ad uoluntatem referri non potest, quod secundum essentiam dictum est: Ego et Pater unum sumus. Esse enim ab essentia dicitur; si autem hoc in Deo  putatur esse quod uelle, dum uoluntatis unitas asseritur, substantialis etiam unitas non negetur, ut et in eo quod dixit unum agnoscatur non aliud esse quam Pater est, et in eo quod dixit sumus agnoscatur non ipse Filius esse qui Pater est. Hanc Patres nostri per omnia Christi sectati doctrinam, unius esse substantie  Patrem Filiumque dixerunt. Quod Grece Homousion dictum est, illa scilicet ratione quoniam in Grecia noua tunc emerserat heresis, que unigenitum separare nitebatur a substantia genitoris; ad hoc ut quisquis illam doctrinam reciperet, non creatoris cultor, sed creature potius appareret. Mirum autem est quod in hoc nomine sonus tantum a quibusdam attenditur, nec dicti intelligentia inuestigatur, cum pleraque non sint antiquitus dicta, et pro temporum causarumque opportunitatibus professioni fidei reperiantur inserta. Sicut ingenitus Pater, nusquam in Scripturis canonicis legitur, et tamen secundum fidei ueritatem ingenitus predicatur: aduersus Sabellium scilicet qui Patrem Filiumque non communione substantie unum intelligit, sed personali singularitate  confundit. Quod si sonus, non sensus consideratur in uerbis, non censeatur Ecclesia nomine catholico, quod nec in ueteri nec in Nouo reperitur positum Testamento. Si uero hec omnia, cum in nullo sint canonico uolumine, digne tamen tenentur in fide, cur nobis in Homousion putetur prohibendum, non sonum dicti considerare, sed sensum; nec attendere nouitatem uerbi, sed uirtutem intelligere sacramenti? Mirum est autem eos qui pro unius substantie credulitate uolunt nos homousianos dici, quomodo se nolunt Triusianos pro tribus et diuersis substantiis appellari; quamuis etsi tali nomine censeri fugiant, hoc eos tamen esse qualitas sue credulitatis ostendat. Digne itaque Patrem et Filium, et Spiritum sanctum, personarum proprietate seruata, unum colimus  Deum; quoniam fides uera, nec tres deos recipit, quod faciunt pagani multicole, nec Deum suum creatum asserit, quod cultores predicant creature.

Obiectio 8. Scelus et ualde esse blasphemum aduertant homines, qui salutaria precepta cupiunt sectari: nam falsitas professionis nunquam prodesse eis poterit, qui querunt [a 1Kb] iniuriando Deum per blasphemiam colere uel uenerari. Si ab hominibus non toleratur iniuria, ab ipso Domino auctore qualiter poterit tolerari? Ostendit enim circa infideles suam obiurgationem, dicendo: Populus hic labiis me honorat, cor autem eorum longe est a me .

Responsio. Apostolica fides Deum non iniuriat, sed honorat, que diuinam substantiam nec minorari potuisse  asserit nec mutari; et ideo Filium equalem Patri predicat, quoniam una utriusque substantia 64 perfectionis sue plenitudinem in utroque conseruat. Tunc ergo Deo infertur iniuria, quando per diuersitatem diuinitatis cum creatore colitur creatura; cum creationis nomen in eo sit tantum accipiendum in Filio, quod pro redemptione hominum ex hominibus factus est homo. Spiritum quoque sanctum, si creaturam Dominus uellet intelligi, nunquam preciperet sibi et Patri in sacramento baptismatis copulari, dicens: Ite, docete omnes gentes, baptizantes  eos in nomine Patris et Filii, et Spiritus sancti .

Obiectio 9. De generatione autem eius quod dictum est: Ex utero ante luciferum genui te ,  quis dubitet de carnali natiuitate fuisse dictum? cum ipsa ante scriptio ostendat tibi ad intelligendum quod dicit propheta, quod in splendoribus sanctorum ante luciferum genitus sit. Et splendor sanctorum  preconium ostenditur esse prophetarum, et eorum uaticinatio de eo fuisse adimpleta ut manifestaret ipsam esse et propheta dicendo: Ex utero ante luciferum genui te, et splendidum contigit, quod per uirginem nasci eum os propheticum ante dixit. Quis dubitet hanc natiuitatem ita contigisse ut Scriptura memorat?

Responsio. Multum fallitur qui huius Scripture locum diuine natiuitati non credit conuenire, et audiens  Deum dixisse: Ex utero ante luciferum genui te, quia in Deo carnalis uterus non potest credi, estimet huius loci sensum ei tantummodo generationi que secundum carnem est coaptandum, cum precedens uersus diuine magis intellectum generationis insinuet, quo Pater dicit ad Filium: Tecum principium , ut agnoscatur Patrem et Filium unum esse principium. Nomen uero uteri translato uocabulo dictum est, quo ipsa diuina significaretur natura; sicut corporalibus nominibus incorporalis substantia Dei assolet nominari, ut sensus hominum [b 1Kb] consuetis nature sue uocabulis ad intelligentiam diuinitatis possit adduci. Dicuntur enim oculi Dei omnia uidere, sicut scriptum est, In omni loco oculi Dei speculantur bonos et malos . Quis autem  dubitet ita Deum per naturam suam totum uidere, sicut eum per nature infinitatem omnia fatemur implere? Sed et diuersa corporalium membrorum uocabula ob hoc in Deo inuenimus  nominari, ut per harum rerum efficientias substantie ipsius incorporalis proprietas possit intelligi. Sic ergo et hic se dixit ex utero Filium genuisse, ut quem audimus ex utero genitum, a natura Patris nullus estimet alienum. Quod autem ante luciferum dixit, ostendit Filii natiuitatem perpetuam initio temporali non esse subiectam: Lucifer enim stelle uocabulum est, et in initio mundi, cum Deus luminaria et sidera condidisset, iussit ea esse in dies, et menses, et tempora, et annos , quibus nominum circulis tempus omne reuoluitur. In splendoribus autem sanctorum,  non recte intellecta sunt uaticinia prophetarum: splendor enim sanctorum non in officio predicationis, sed in resurrectionis claritate consistit; de quo splendore Dominus dicit: Tunc iusti fulgebunt sicut sol in regno Patris sui . Hunc splendorem future resurrectionis his uerbis etiam Daniel propheta commemorat: Et multi dormientium in terre fossura, in opertione exsurgent, hi in uitam eternam, 65 et hi in opprobrium et confusionem perpetuam: et intelligentes splendebunt, ut splendor firmamenti, et ex iustis multi, sicut stelle in secula ; hic autem splendor tunc sanctis a Domino tribuetur, quando secundum Apostoli dictum, reformabit corpus humilitatis nostre, conforme corpori claritatis sue . In hoc ergo  splendore tunc integre sancti intelligent Patrem et Filium unum principium esse; nec a se inuicem, uel substantia, uel maiestate distare. Licet ergo confiteamur Filium secundum carnem ex utero uirginis procreatum, non tamen ambigimus de utero Patris, id est de Patris substantia genitum, imo sic confitemur Filium de [c 1Kb] utero Dei uerum Deum natum esse, sicut de uirginis utero uerum non dubitamus hominem processisse, ne  si de matris substantia uerus homo natus credatur, et uerus Deus de Patris substantia denegetur, potior estimetur humana natura que id quod est procreare potuit quam diuina substantia, que uerum Deum generare non ualuit.

 Obiectio 10. Non est minimum  dedecus, ut fraudibus propriis decipiatur male intelligens animus, ut aliquando duo dicantur esse unus, aliquando tres unus. Nunquid non occurrit beneficii munus, quando unus non est cum duobus designatus? Ludibrium est credere ex tribus partibus Deum unum constare, cum adhuc  dicitur de eis quod sic credendus est unus Deus, cum non sit ipse Pater qui Filius, non ipse Filius qui Spiritus sanctus; de quibus profitentur differentias inter se habere, honorem uero unusquisque suum non posse habere, nisi malignum pectus eos in uno Deo inueniatur copulare.

Responsio. Nullis fraudibus, aut propriis aut alienis, decipitur qui Deum unum sic colit, ut in Trinitate  nouerit, nec personas confundere, nec substantiam separare. Et illam unam naturam unum Deum intelligit, in qua eternitatem uere diuinitatis agnoscit; dicitur enim nobis: Audi, Isrel, Dominus Deus tuus, Dominus unus est . Item: Dominum Deum tuum adorabis, et illi soli seruies . Quod si Dominum Deum solum Patrem accipere debemus, Filio ergo nec ut Deo seruiamus, nec eum adoremus, quidquid enim ad naturam Domini Dei solius non pertinet ut Deus a nobis adorari non debet. Quid autem dicturi sumus de Filio, quem in celis angeli omnesque uirtutes adorant semper et laudant, intantum ut etiam in forma serui positum, et propter passionem mortis paulo minus ab angelis minoratum, adorare angeli iubeantur, Moyse dicente:  Letamini, celi, simul cum eo, et adorent eum omnes angeli Dei . [a 1Kb] Homines quoque huic adorationi Dauid diuinitus inspiratus, adiungens, ait: Adorabunt eum omnes reges terre, omnes gentes seruiunt  ei . Quomodo ergo et ab hominibus et ab angelis adoratur, si ab unius Dei substantia separatur? Quomodo illi seruitutem que Deo tantum debetur audemus exhibere, si una non est illi natura cum Patre? Nam quia unus est Deus, ita nobis 66 dicitur per prophetam: Ego Deus, et non est alius preter me: iustus et saluans, et non est alius preter me: conuertimini ad me, et salui eritis, quia ab extremo terre ego sum Deus, et non est alius. Per memetipsum iuro, quoniam exibit  ex ore meo iustitia, et uerba mea non auertentur:  mihi enim inclinabit  uniuersitas genu, et iurabit  omnis lingua per Deum . Ecce Deus, qui in hoc loco se tantum dicens Deum, preter se alium non esse testatur. Quod si quisquam omnem hic noluerit Trinitatem accipere, cogetur hanc uocem soli Filio deputare. Quis enim Deus preter quem alius non est nisi ille cui Isaias dicit: Laborauit Aegyptus, et mercatus Aethiopum et Sabaim  uiri excelsi ad te transibunt, tui erunt serui, et post te sequentur alligati uinculis, et adorabunt te, et in te deprecabuntur, quoniam in te est Deus, et non est Deus preter te; tu enim es Deus, et nesciebamus, Deus Isrel Saluator.  Erubescent et pudebunt omnes qui aduersantur ei, et ibunt cum confusione . Ecce in ipso est Deus, et preter ipsum non est Deus, et ipse est Deus Isrel Saluator. Superius autem is qui dixit: Ego Deus, et non est alius preter me, adiunxit: Iustus et saluans, non est alius preter me. Quis autem iustus est, nisi cui Dauid dicit: Dilexisti iustitiam, et odisti iniquitatem ? Quis uero est saluans, nisi de quo angelus in somnis ad Ioseph locutus est, dicens: Ioseph Fili Dauid, noli timere [b 1Kb] accipere Mariam coniugem tuam, quod enim in ea natum est, de Spiritu sancto est: pariet autem filium, et uocabis nomen eius Iesum, ipse enim saluum faciet populum suum a peccatis eorum ? Cui uero conuenit dicere: Conuertimini ad me, et salui eritis,  quia ab extremo terre ego sum Deus, et non est alius , nisi Filio? de quo Dauid dicit, Reminiscentur et conuertentur ad Dominum uniuersi fines terre, et adorabunt in conspectu eius omnes patrie gentium . Quod ergo sequitur: Per memetipsum  iuro, quis hoc credendus est dicere, nisi qui hoc modo inuenitur Abrahe ante iurasse? Hunc autem non Patrem, sed Filium asserunt, qui Filium a Patre secundum diuinam naturam, minorem predicare contendunt. Iste autem Deus, qui per semetipsum iurat, utrum maiorem se habeat, Paulus nobis beatus ostendit, qui ad Hebreos scribens, ait: Abrahe namque promittens Deus, quoniam neminem habuit per quem iuraret maiorem, iurauit per semetipsum, dicens: Nisi benedicens benedicam  te, et multiplicans multiplicabo te . Iste ergo Deus, qui per semetipsum iurat quoniam neminem habet per quem iuraret maiorem: quid sequitur uideamus: Quoniam exibit, inquit, ex ore meo iustitia, et uerba mea non auertentur: mihi enim inclinabit  uniuersitas genu, et iurabit  omnis lingua per Deum . De cuius ore ergo exiit iustitia, nisi eius de quo dixit Isaias: Egredietur uirga de radice Iesse, et flos de radice eius ascendet, et requiescet super eum spiritus Domini . Et post paululum: Iudicabit in iustitia pauperes, et arguet in equitate pro mansuetis terram  . Sequitur deinde: Iste Deus, preter quem non est alius, et dicit: uerba mea non auertentur. Cuius autem hec 67 uox est,  nisi illius qui in Euangelio dicit, Celum et terra transibunt, uerba autem mea non transibunt ? Item adiungit, Deus iste preter quem non est alius, et dicit: Mihi enim inclinabit  uniuersitas genu, et iurabit  omnis lingua per Deum. Hoc autem de quo intelligi debeat, Paulus nobis, magisterio Christi doctus, ostendit, qui scribens ad Romanos sic ait: Nemo enim nostrum sibi uiuit, et nemo sibi moritur. Siue enim uiuimus, Domino uiuimus: siue morimur, Domino morimur. Siue ergo uiuimus, siue morimur, Domini sumus . Et, ut se de Christo dixisse monstraret, adiunxit: In hoc enim Christus, et mortuus est, et resurrexit,  ut mortuorum et uiuorum dominetur. Tu autem quid iudicas fratrem tuum? aut tu quare spernis fratrem tuum? Omnes enim stabimus ante tribunal Dei ? Statimque hoc propheticum subiicit testimonium, dicens: Scriptum est enim: uiuo ego, licit Dominus, quoniam mihi flectetur omne genu, et omnis lingua confitebitur Deo . Ante tribunal uero Christi nos astaturos  ipse denuo testatur, dicens: Omnes enim nos manifestari oportet ante tribunal Christi, ut recipiat unusquisque propria corporis, prout gessit, siue bonum, siue malum . Ipsi quoque omne genu flectendum idem docet apostolus, dicens: Ut in nomine Iesu omne genu flectatur, celestium, terrestrium, et infernorum: et omnis lingua confiteatur quia Dominus  iehsu Christus in gloria est Dei Patris . Iam nunc omnia que superius dicta sunt denuo consideremus. Dicit Deus: Ego Deus, et non est alius preter me. Et in persona Filii dicit Isaias: Quoniam in te est Deus, et preter te non est Deus; tu enim es Deus, et nesciebamus. Deus Isrel Saluator . Deus autem Isrel Deus unus est. Sequuntur autem cetera que testimoniis supradictis ad Filium ostendimus pertinere: ipse enim per semetipsum iurat, neminem habens maiorem; ipse populum suum saluat; ipse iuste iudicat; ipsi flectitur omne genu, celestium, terrestrium, et infernorum; ipsi omnis lingua confitetur, a quo est retributio reddenda factorum. Ipse ergo, de quo hec omnia dicuntur, per prophetam dicit: Ego Deus, et non est alius preter  me. Nunquidnam Deum istum, preter quem alius non est, ita solum Filium accipimus, ut ab eo Patrem et Spiritum sanctum separemus? Absit: hoc enim impossibile est. Nam preter Deum Patrem Deus Filius non est, quia de Patre est, et in Patre est. Preter Patrem et Filium Spiritus sanctus non est, quia Patris et Filii Spiritus est, et in Patre et in Filio est. Unde cognoscitur quoniam ista Trinitas unus Dominus Deus est, de quo dicitur: Audi, Isrel, Dominus Deus tuus, Dominus  unus est . Et: Dominum Deum tuum adorabis, et illi soli  seruies. Huic Domino etiam Isaias propheta dicit: Domine, preter te alium non nouimus, nomen tuum nominamus. Hoc autem nomen Saluator noster ostendit, dicens discipulis suis: Ite, docete omnes gentes, baptizantes eos in nomine Patris et Filii et Spiritus sancti . Istud est nomen Domini, preter quem alium non nouimus, et cuius nomine nominato, a morte liberamur, de potestate tenebrarum 68 eruimur, ut in regnum Filii transferamur. In Patre ergo et Filio et Spiritu sancto unitatem substantie accipimus, personas confundere non audemus. Beatus enim Ioannes apostolus testatur, dicens: Tres sunt qui testimonium perhibent in celo, Pater, uerbum, et Spiritus; et tres unum sunt . Quod etiam beatissimus martyr Cyprianus, in epistola  de Unitate Ecclesie confitetur, dicens: Qui pacem Christi et concordiam rumpit, aduersus Christum facit; qui alibi preter Ecclesiam colligit, Christi Ecclesiam spargit. Atque ut unam Ecclesiam unius Dei esse monstraret, hec confestim testimonia de Scripturis inseruit. Dicit Dominus: Ego et Pater unum sumus. Et iterum: De Patre et Filio et Spiritu sancto scriptum est: Et tres unum sunt. Nam et in libro de Oratione dominica, ut ostenderet Trinitatem unius deitatis, esse nec inter se aliquam diuersitatem habere, Danielem et tres pueros, ternarum horarum circulis reuolutis, orationem fundere solitos memorauit. Ubi et in trium horarum curriculo, et in unius orationis officio, unum Deum esse Trinitatem euidenter ostendit. Non ergo ex tribus partibus unum colimus Deum,  sed apostolice fidei regulam retinentes, perfectum et consempiternum Filium, de perfecto et sempiterno Patre, sine initio genitum, et potestate non imparem, et natura fatemur equalem. Sanctum quoque Spiritum non aliud fatemur esse quam Deum, nec a Filio nec a Patre diuersum, nec in Filio nec in Patre confusum. Unus est enim atque idem Patris et Filii Spiritus, totus de Patre procedens, totus in utroque consistens, nec est diuisus in singulis, quia inseparabiliter est utrisque communis.





S. FULGENTII AD TRASIMUNDUM REGEM uANDALORUM LIBRI TRES. 



LIBER PRIMUS. DE MYSTERIO MEDIATORIS CHRISTI DUAS NATURAS IN UNA PERSONA RETINENTIS.



CAPUT PRIMUM. Liber a rege destinatus Fulgentio. Responsio Fulgentii ex iussu regis. Fidem nolle asserere, est fidem negare. Respondendi necessitas est ex precepto diuino.


69 Triumphalibus tuis sensibus, piissime rex, nequaquam crediderim obliuione  subtractum,  quod nuper mihi quoddam uolumen, baiulo Felice, preceperis destinari, iubens me illico respondere. Cuius, quia tanta fuit prolixitas, ut egeret aliquanto diutius recenseri, et diurni finis aderat, nocte propinquante, curriculi, uix eiusdem uoluminis principia  citate delibans lectionis excursu, poposceram, ut ad cuncta plene recensionis  ordine perlegenda noctis unius nobis spatium fuisset indultum; quod uestre mansuetudinis uoluntas omnino statuit abnegandum, ita ut nec saltem ad residua perlegenda Scripture nobis precepisses attribui. Ego uero, cum spatio quorumdam dierum ordinationem tui culminis prestolarer, ac deinceps, interrogationis illius tenore subtracto, sola fuisset a nobis flagitata responsio, pauca, quibus, Domino adiuuante, nostri paruitas sufficit ingenii, de eadem interrogatione, quam ex principio tenuiter cognoui, uestre recensendam mansuetudini destinaui, ne forsitan aut fastidio putarer tumidus, aut taciturnitatis culpa iudicarer obstrictus, quem uestra celsitudo suspicaretur,  aut superbia responsionem non reddere, aut uere fidei diffidentia tacuisse. Nam studio uestro, clementissime rex, compertum esse non ambigo apud eos qui Christiane gratie participatione redempti sunt, pene id esse, fidem nolle asserere, quod negare. Quippe cum ipse unigenitus Deus humani generis conditor et redemptor, sicut se confessurum confitentem, ita se negaturum negantem, certa prorsus denuntiatione testatur, dicens: Qui me confitebitur coram hominibus, confitebor et ego eum coram Patre meo, qui est in celis: qui autem negauerit me coram hominibus, negabo et ego eum coram Patre meo, qui est in celis . Ita denuo erubescentem se suosque sermones ipse 70 quoque in sua maiestate ueniens erubescet. Cuius dicti normam tali  Lucas sententia cognoscitur posuisse, ubi huius confusionis sic exitiale firmat tacituro silentium, ut erubescentem perditioni non sileat mancipandum; inter alia Dominum hec dixisse commemorans: Quid enim proficit homini , si lucretur uniuersum mundum, se autem ipsum perdat et detrimentum sui faciat ? Causamque huius perditionis insinuans adiecit: Nam qui me erubuerit , et meos sermones, hunc Filius hominis erubescet, cum uenerit in maiestate sua, et Patris, et sanctorum angelorum. Nec immerito talis seruus et abiicitur et punitur, quoniam uno eodemque silentio firmat errorem, qui, terrore seu torpore  possessus, silendo non astruit ueritatem. Dominicam quoque gloriam qui non firmarit, euacuat, et diuinam contumeliam  qui non refutarit, accumulat. Plerumque miles ignauus regia castra, somnolento torpore depressus, oppugnantibus tradit, dum competentibus excubiis non defendit. Hec idcirco curaui quam maxime premittenda, ne superbe responsionis aliquatenus notare tua pietas uelit, cui ipsa respondendi necessitas officium libere responsionis imponit: nam cum de Deo res agitur, non leuis reatus est, si quod ad salutem pertinet taceatur. Ita namque nos oportet corde ad iustitiam credere, ut oris confessio fiat pariter ad salutem ; quoniam uerbum Dei non est uinctum . Huc accedit quod illud diuine preceptionis oraculum omnis ecclesiastici predicatoris personam, non tantum fidei, sed  etiam seruitii quadam communione perstringit , dicente Domino: Clama, ne cesses, quasi tuba exalta uocem tuam . Quod Isaie cum dicitur in uno, pluribus imperatur; ipso unigenito Deo discipulis loquente: Quod uni uestrum dico, omnibus dico . Propterea nos etiam beatus Petrus ad respondendum paratos esse debere paterne iubet dilectionis instinctu: Parati, inquiens, semper ad respondendum omni poscenti uos rationem de fide et spe que in uobis est . Cum omni poscenti rationem fidei speique nostre precipimur reddere, cessat prorsus uniuerse tam dignitatis exceptio quam persone. Cui enim ueritatis insinuatio deneganda putabitur, cum se locutum sine confusione coram regibus propheta testatur, dicens:  Loquebar in testimoniis tuis in conspectu regum, et non confundebar ?



CAPUT II. In respondendo habenda est ratio regie dignitatis. Deus plus timendus et honorandus quam rex temporalis. Laus barbari regis propter studium sapientie.

Quocirca, cum pro nostra fide, in quantum facultatem diuinitus accepimus, libere respondemus, nulla contumacie seu contumelie debemus suspicione notari, cum nec nostre humilitatis, nec regie simus dignitatis immemores, sciamusque Deo timorem, honorem regibus exhibendum, apostolica ita nos premonente doctrina: Reddite omnibus debita, et paulo post: Cui timorem, timorem; cui honorem, honorem . Huius timoris honorisque manifesta nobis beatus Petrus aperuit discretione notitiam,  dicens: Sicut serui Dei omnes honorate, fraternitatem diligite, Deum timete, regem autem honorificate . Non autem parum clementie tue dilectionis exhibet 71 et honoris, quisquis interroganti tibi hoc respondet quod ad fidem pertinet ueritatis. Competens igitur mansuetudini tue deferimus honoris obsequium, cui regalis apicem culminis diuina cernimus largitate collatum. Nec tamen quemquam sapientem fugit quanto sempiternus ille Rex regum et Dominus dominantium timore debeat suspici, qui temporales etiam reges precipit honorari. Hunc si quis parum metuit, ualde contemnit; huius qui minorat  honorificentiam, auget iniuriam; nec ingrati refugit culpam, qui creatoris immensitatem perpetuam et perpetuitatem immensam  creaturarum  putauerit qualitatibus estimandam. Hoc benigna mansuetudo tua procul dubio perspicit, hoc ingenii studiique tui sagacitas recognoscit; quam uere mirandam quisquis nouit considerare pronuntiat, non quod insolitum sit hominem Scripturarum studiis insistere, sed quod rarum hactenus habeatur barbari regis animum numerosis regni curis iugiter occupatum tam feruenti cognoscende sapientie delectatione flammari, cum huiuscemodi  semper infatigabiles nisus non nisi uel otiosus quis habere soleat, uel Romanus. Per te, clementissime rex, per te, inquam, discipline studia moliuntur iura barbarice gentis inuadere, que sibi uelut uernacula proprietate sole  inscitiam uindicare. Inuentus es qui te ipso potior exstitisses, dum sic Africano presides moderando regimini, ut magis desideres anime spatia dilatare quam regni. Nosti, uenerabilis rex, et  firma tenes sententia comprobatum quanto melioribus inhereat commodis qui ueritatem desiderat nosse, quam qui, subactis gentibus, temporalis fines regni cupit latius propagare.



CAPUT III. Studium regis erroneum in Ariana perfidia.

Magnum bonum confert inquisitio ueritatis, que tamen tunc desiderato non frustratur effectu, si rectis ad ueri cognitionem lineis animus innitatur. Tunc etiam ueloci proderit ingenio cucurrisse, si tendentis ad ueritatem gressus nullo prauitatis teneatur  errore. Qualiter autem salubris est credulitas estimanda, que putat in eo cultum religionis diuine consistere, ut uel naturali ueritate sit priuanda diuinitas, dum negatur in ea  quod non negatur in homine , uel cum redemptionis nostre peruertitur  incerta confusione mysterium, ut Dominum Christum, Dei et hominis Filium, uel Deum de Patre naturaliter uerum, uel hominem quis audeat negare perfectum; aut si subiacuisse diuinitas estimetur passionibus hominis, uel non totus homo fuisse credatur in uirtutibus deitatis? Ac sic non dissimili ueritas euacuatur errore, si, uel in una persona ueri Dei uerique hominis Christi quod diuersum substantialiter constat esse confunditur, uel in diuinitate Patris et Filii  et Spiritus sancti, substantiali diuersitate credita, quod unum atque indiuisibile Trinitatis est separatur: cum nec diuina simplicitas particularem sibi diuersitatem ascribi permittat, 72 unde non immerito compositioni subiaceat; nec rationalis intelligentia cultu diuersitatis ullatenus egeat, que unius tantum simplicis sempiterneque nature fidem ad salutis sue plenitudinem sat esse cognoscat, ut pote que non ignoret ipsum Deum sibi celestibus oraculis intonare: Audi, Isrel, Dominus Deus tuus, Dominus  unus est . Et Dominum Deum tuum adorabis, et illi soli seruies. Et Non erunt tibi dii absque me. Sed nec illud est humanis mentibus ignorandum, quanto salutis mulctetur  eterne dispendio, quisquis ueri Dei proprio unigenitoque Filio,  quantum ad diuinitatis attinet immensam sempiternamque substantiam, uel localis motionis, uel cuiusquam mutabilitatis non metuat impiis mortiferisque contumeliam cogitationibus uel sermonibus irrogare; unde non immerito Dauidici carminis illo [a 1Kb] sit condemnandus eloquio: Dixit insipiens in corde suo, Non est Deus . Quia reuera, si localis, non immensus; si mutabilis, non est Deus.



CAPUT Iu. Errores hereticorum ex malo intellectu circa mysterium Incarnationis. Inde etiam cecitas Iudeorum.

Certum est autem pene omnes  heretice  prauitatis errores hinc quibusdam multipliciter subrepsisse, dum magnum pietatis sacramentum, quod manifestatum est in carne, iustificatum est in spiritu, apparuit angelis, predicatum est gentibus, creditum est in hoc mundo, assumptum est in gloria , nonnulli, aut [b 1Kb] non sicut est credunt, aut omnino non credunt; et ille lapis, qui ab edificantibus reprobatus in caput factus est anguli, quibusdam praue credulitatis cecitate possessis, lapis offensionis et petra scandali  efficitur. Unde non immerito, cum Simeon infantem Christum templi Dominum, ad templum suum precepto sue legis allatum , gaudens ulnis meruisset gestare senilibus , et figuram gerens presentis eui, carnali senio iam defessi, nouum uetulus hominem  sumeret, eum scilicet qui solus posset ex peccatoribus (longeuo dicenti: Tu es Deus saluator meus, et te exspectaui tota  non solum inolitam uetustatem demere, quin etiam iuuentutem, sicut aquile, renouare (ut pote cui etiam apostolica tuba foret ueraciter canitura: Sicut est ueritas in Iesu deponere uos secundum  pristinam conuersationem ueterem hominem, qui corrumpitur secundum desideria erroris; renouamini autem spiritu mentis uestre, et induite nouum hominem, eum  qui secundum Deum creatus est in iustitia et sanctitate ueritatis ; ille igitur Simeon, mundane cernens adesse saluationis ac renouationis effectum , cum primum se uite presentis angoribus precaretur absolui, dicens: Nunc dimittis seruum tuum, Domine, secundum uerbum tuum in pace: quia uiderunt oculi mei salutare tuum, quod reparasti [c 1Kb] ante faciem omnium populorum; lumen ad uelationem gentium, et gloriam plebis tue Isrel ; paulo post hoc de ipso testatur: Ecce positus 73 est hic in ruinam et resurrectionem multorum . Ibi ergo male credentibus ruinam perfidia generat, ubi recta credulitas fideles exaltat. In uno eodemque Christo, uero Dei ueroque hominis filio, minus perspicientium tenebratur hactenus lippitudo, in quo illuminatis ueri luminis claret manifesta cognitio. Inde est quod Iudeus hominem Christum cecus uidit, et cecidit, cui iam pridem  Isaias non destitit predicare: Aure audietis, et non intelligetis, et uidentes uidebitis, et non uidebitis . Quid uero essent non uisuri uidentes, subsecutus ostendit, dum Deum ex uirgine nasciturum euidenti uaticinatione testatur: Ecce, inquiens, uirgo in utero concipiet, et pariet filium, et uocabitur nomen eius Emmanuel , quod interpretatur euangelista, dicens: Nobiscum Deus . Audiens ergo Iudeus, remansit surdus, et uidens, magis factus est cecus; a quo nec ueri Patris sempiternus atque unigenitus Filius creditur, et incorrupte uirginitatis fecunditas abnegatur.



CAPUT u. Error Manicnei circa carnem Christi. Ex libro Sapientie refutatur. Conuincitur ex epistola Ioannis.


Hinc etiam Manicheus in Deo uero ueram carnem formidat credere, cum humanam carnem non uitio culpe, sed naturali credens proprietate pollutam, [a 1Kb] nature mali, quam sibi mendaciter fingit, tantam uirtutem cecus attribuit, ut, si crediderit uerum Deum ueram carnis assumpsisse naturam, diuinitatem  carnis non credat pollutionis expertem; et ideo in Christo carnis phantasiam credere maluit quam naturam, et dum infirmitatem humanam ab illa  susceptam medicinali uirtute non uidit, semetipsum miser a remedio salutis exclusit. Sed hec impure dementia falsitatis, sancti Spiritus prescientia resistente,  prius est exstincta quam genita, incoinquinabilem sapientie statum his uerbis Instrumenti ueteris serie commendante: Omnium mobilitatum mobilior est sapientia: attingit autem ubique propter suam munditiam. uapor est enim uirtutis Dei, et emanatio quedam claritatis omnipotentis Dei sincera; et ideo nichil inquinamenti in illam incurrit. Splendor est enim lucis eterne, et speculum sine macula Dei maiestatis, et imago bonitatis illius. Et cum sit una, omnia potest; et permanens in se, omnia innouat . De qua sapientie incoinquinabilitate atque incarnationis ueritate securus ille qui de pectore ipsius sapientie mysteriorum celestium meruit intelligentiam illuminatus haurire, fiducialiter dicit: Omnis spiritus qui confitetur Iesum Christum in carne uenisse, ex Deo  est. Omnis spiritus qui non confitetur Iesum Christum in carne uenisse, ex Deo non est, et hic est Antichristus : fetulente quippe carnis inquinamenta non sensit, qui ad suscipiendam ueram substantiam carnis et eamdem mundandam carnis fetulentiam uenit. Quoniam ideo carnem immaculatam dignatus est sumere, ut carnem saluans omnem posset carnis maculam submouere, memorato rursus Ioanne testante: Scimus quia ille apparuit, ut peccata tolleret, et peccatum in eo non est . Iterum: In hoc apparuit Filius Dei, ut soluat opera diaboli . 74 Nam quia Dei opus uinculo tenebatur diabolici operis, apparuit Filius Dei ut illud solueret, hoc saluaret.



CAPUT uI. Photini heresis. Ex initio Ioannis multi confutantur errores. Deus erat uerbum naturaliter, non nuncupatiue solum.


Ignorat etiam Photinus magnum pietatis, quod Apostolus memorat, sacramentum , qui Christi ex uirgine fatetur exordium: ignorans in uno Christi sic esse credendam ueritatem carnis ex tempore, ut neganda non sit naturalis ueritas sempiterne diuinitatis ex Patre. Et propterea non credit sine initio substantialiter Deum natum ex Deo Patre, in quo carnis ueritatem confitetur ex uirgine, non  intelligens de Patre Deo substantialiter natum illud uerbum quod, in plenitudine temporum caro factum, habitat  in nobis, quod secundum diuinam quam habet ex Patre substantiam in principio erat, et apud Deum erat, et Deus erat . Quibus tribus euangeliste sententiis, et sempiterna uerbi natiuitas, et personalis inconfusa proprietas, et indiscreta substantialis unitas Patris Filiique monstratur, ut in uerbo caro  facto, et habitante in nobis, quod in principio erat sempiternitatis agnitio suspicionem cepte natiuitatis auferret; quod apud Deum erat persone utriusque inconfusa proprietas unionem Sabelliani erroris excluderet; quod autem Deus erat essentialis nominis ueritas unitatem substantie genitoris genitique monstraret.  Non enim dixit Ioannes, Deus dictus est uerbum, sed Deus erat uerbum: ut dum in Deo uerbo essentie diuine ueritas naturalis agnoscitur, consequenter non nuncupatiui, sed naturalis nominis ueritas probaretur. ueritas enim nature nunquam priuatur nominis ueritate. Ac sic illa  uerbi, non prolatiui, sed substantialis uera  incarnatio tunc salubriter creditur, si eternum uerbum, quod carnem  suscepit ex tempore, non initio existendi subditum, non persona cum Patre confusum, non aliud  natura credamus esse quam Deum.



CAPUT uII. Error alius negantium ueram in Christo deitatem simul et humanitatem. Error alius eorum qui humanitatis opera in deitatem referunt.

Sunt etiam quidam in eo quamplurimum gratie Saluatoris ingrati, quod in Christo, Deo scilicet  [c 1Kb] uero homineque perfecto, sic se asserunt accipere Dei hominisque naturam, ut unam falsam, alteram semiplenam non dubitent in Dei Filio predicare substantiam. Nam ueram Christi deitatem nolunt credere, cuius ex Deo Patre ueram natiuitatem negant substantialiter exstitisse, uolentes Deo Filio naturam ueri nominis adimere, cui nequeunt nomen naturalis ueritatis auferre. Dicunt enim in unigeniti Dei nomine non naturalem ex Patris generatione substantiam, sed nuncupationem solius esse uocabuli donatione concessam. Humanam quoque naturam sic in Christo credunt, ut quod est melius hominis adimant; quod est inferius, hoc relinquant: et minus considerantes magnum pietatis, quod Apostolus memorat, sacramentum, ab illa Mediatoris mirabili susceptione  rationalem nituntur animam separare, quam in Mediatore Dei et hominum penitus asserunt 75 non fuisse. Aliud quoque ab istis adiicitur memorato errori piaculum, quo confusionis admittunt teterrime cauponatum. Nam in unitate persone  sic isti nescio qua deceptione falluntur, ut quidquid Dominus, ueram forme seruilis susceptionem monstrans, humiliter gessit aut dixit, totum ad contumeliam diuinitatis deriuare non metuant, quam passioni mutabilitatis  subiiciunt, dum utriusque nature ueritatem tam dictorum quam operum manifestatione clarissima resplendentem nulla consideratione distinguunt: non attendentes ubi demonstretur infirmitas ab inuicta et impassibili uirtute suscepta, ubi per infirmitatem resplendeant inuicte uirtutis insignia: atque ita diuini mysterii frustrare conantur effectum, quia reuera homo saluari non potuit, si uel susceptor hominis naturaliter uerus Deus non fuit, uel in Dei ueri susceptione aliquid hominis defuit.



CAPUT uIII. Mediatoris duplex natura ex Scripturis demonstranda. Ex uerbis Isaie tria in Christo probantur, caro, anima, et diuinitas.


Et ut omne submoueatur dubitationis ambiguum, in una Mediatoris Dei et hominum hominis Christi persona perfectio diuine humaneque substantie propheticis est apostolicisque testimoniis demonstranda. Isaias, sicut supra memorauimus, dicit: Ecce uirgo in utero concipiet, et pariet filium, et uocabitur  nomen eius Emmanuel. Butyrum et mel manducabit, priusquam sciat aut proferat maligna, mutabit bonum; quoniam priusquam sciat puer bonum aut malum, non credit malitie, ut eligat quod bonum est, et relinquetur terra desolata; quoniam priusquam sciat puer uocare patrem aut matrem, accipiet uirtutem Damasci, et spolia Samarie  . In hoc testimonio tota continetur salutaris mysterii plenitudo: nam ueritas carnis in uirginali conceptu cognoscitur, et in electione boni anima intellectualis ostenditur, et in Emmanuel nomine uera deitatis natura monstratur; ac sic in uero Deo, nec falsa fuit hominis, nec semiplena susceptio. Dignum etenim fuit ut in sacramento redemptionis humane, nec ueritas defuisset perfectioni, nec perfectio ueritati. Nam si uera caro in Christo non fuit, quid in utero uirgo concepit? et si anima uel intellectus nature in Christo defuisse credatur humane, quid in infante bonum malumque dicitur ignorasse? An illam diuinam Filii Dei naturam ignorantie boni malique subiicimus, ut humanam in Christo animam denegemus? Itane credendus est homo susceptus a  Deo que Dei sunt aliquatenus potuisse sapere, in quo ipsa sapientia cognitione boni malique dicitur caruisse? Anima igitur humana, que rationis capax naturaliter facta est, bonum malumque in infante Christo nescisse dicitur, que secundum euangelicam ueritatem in puero Iesu sapientia et gratia profecisse narratur: sicut Lucas ponit et dicit: Puer autem crescebat, et confortabatur, plenus sapientie, et gratia Dei erat in illo . Et paulo post: iehsu proficiebat 76 sapientia, etate, et gratia apud Deum et homines . Nam sicut carnis est etate proficere, sic est anime sapientia et gratia profecisse,  que tamen in sapientia nullatenus proficeret, si naturalem intelligentiam  non haberet, non quia hoc susceptor Deus eguit, sed quia hoc pro remedio nostre salutis effectus pie susceptionis exegit, ut dum caro et anima rationalis a Deo suscipitur, utraque pariter saluaretur: nam nec caro ipsa fuit a Dei Filio suscipienda, nisi diuina fuisset susceptione saluanda. Quod si Deus carne non eguit, sed ut eam saluaret accepit, ita nec anima rationali Deus eguit, sed eam saluandam cum carne suscepit: cuius anime humane susceptionem prophetico more Dauid sanctus intimat dicens: Ecce enim Deus adiuuat me, et Dominus susceptor est anime mee . Adiuuit utique quam suscepit, quam procul dubio, nisi susciperet, non iuuisset.



CAPUT IX. Ouis errans peccator est a Deo aberrans. uie Domini fides, iustitia, misericordia, et ueritas.


Necessarium autem reor perfectam hominis in Christo susceptionem euangelice quoque parabole recensione monstrandam, ouis scilicet erratice, quam propriis humeris subuectam Dominus reportauit ad domum; cuius querende Dauid iam pridem flagitabat lacrymabili postulatione subsidium, dicens: Erraui sicut ouis que perierat, require seruum tuum . Cum ergo murmurarent Pharisei et Scribe dicentes: Quia hic peccatores recipit, et manducat cum illis , refert euangelista quod hanc eis Dominus parabolam dixerit: Quis ex uobis homo qui habet centum oues, et si perdiderit unam  ex illis, nonne dimittit  nonaginta nouem in deserto, et uadit ad illam que perierat, donec inueniat illam? Et cum inuenerit eam, imponit  in humeros suos gaudens; et ueniens domum, conuocat amicos et uicinos, dicens illis: Congratulamini mihi, quia inueni ouem meam que perierat . Hanc ouem, in qua peccatoris hominis natura signatur, quali errore dicemus errasse? cordis an corporis? errore pedum an errore morum? Non opinor quemquam sic humane cogitationis exsortem, qui putet hominem quomodolibet  a Deo longinquitate habitationis et non peruersitate cogitationis errare. In uia Dei non gressu corporis, sed mentis ambulatur incessu. uia Dei fides est recta, que in tantum uia prorsus ostenditur, ut in ea nos  Apostolus ambulare testetur: Per fidem  ambulamus, non per speciem . uia Domini iustitia est, per quam se beatus Dauid deductum esse commemorat, dicens: Super aquam refectionis educauit me, animam meam conuertit: deduxit me super semitas iustitie propter nomen suum . uie etiam Domini misericordia et ueritas , per quas utique non corporis gressu, sed anime magis ambulatur affectu. Hanc nobis ambulandi doctrinam beatus Ioannes intimat dicens: Qui dicit se in Christo manere, debet quemadmodum ille ambulauit, [a 1Kb] et ipse ambulare . Qua uia  se precipit Christus ipse sequendum, dicens: Si uis perfectus esse, uade, uende omnia que 77 habes, et da pauperibus; et habebis thesaurum in celo; et ueni, sequere me . Non ergo corporali gressu solo quisquam sequitur Christum, aut errat a Christo. [a 1Kb] Equidem erroris huius qualitatem Dominus ipse Saluatorque noster, dum Sadduceos increparet, ostendit, dicens: Erratis, nescientes Scripturas, neque uirtutem Dei . Propterea utique miserabiliter errabant, quia illum, qui Dei uirtus est, nesciebant. Sicut ergo uirtutis Dei scientia tenax est celestis itineris, sic est inscitia mater erroris. Quod etiam beatus Dauid ostendit, dicens de quibusdam: Nescierunt, neque intellexerunt, in tenebris ambulant . His atque huiusmodi testimoniis  euidentissime demonstratur ouis illius errorem, non solum corpori, sed etiam anime deputandum; illa scilicet ratione, quoniam etsi ab homine corporaliter uideatur aliquod admitti peccatum, ex corde sumit exordium, nec extrinsecus quidquam perficitur, nisi hoc intrinsecus cogitationis iudicio porrigatur. Cuius rei ueritatem ueritas nobis ipsa monstrauit, ita discipulis loquens: De corde enim exeunt cogitationes male, homicidia, adulteria, fornicationes, furta, falsa testimonia, blasphemie. Hec sunt que coinquinant hominem . In hoc igitur unusquisque errat, in quo semetipsum male cogitationis assensione commaculat.



CAPUT X. Ex parabola ouis reportate probatur totus homo a Christo susceptus. Christus per animam suam Ecclesiam in coniugium recepit. Christus caput, Ecclesia corpus recte dicitur.


Quapropter, cum error iste anime simul intelligatur et corporis, si Dei Filius absque anima rationali [b 1Kb] solam accepit hominis carnem, inferiorem partem illius ouis domum retulit, meliorem uero  errori perpetuo dereliquit: nam manifestum est quoniam hoc reuocauit, quod propriis humeris reportauit. Si autem ipse totam se profitetur ouem propriis humeris impositam [c 1Kb] reportasse, totus homo cognoscatur in Christo. Quoniam tunc est hominis credenda redemptio si in Filio Dei susceptionis humane, id est ouis illius reportate, non defuit plenitudo. Hoc enim Deus in nobis saluauit, quod pro nobis accepit; et illam Deus Dei Filius naturam fecit participem salutis eterne, quam sibi coniunxit in  unitate persone: illam in celeste palatium introduxit, cum qua sponsus de thalamo uteri uirginalis exiuit: ipse enim, tanquam sponsus procedens de thalamo suo, exsultauit ut gigas ad currendam uiam . Quis autem moliatur dicere uerbi Dei sponsam carnem fuisse, non animam? cui anime iam pridem dictum est ab ipso Domino per prophetam: Et desponsabo te mihi in eternum; et sponsabo te mihi ad iustitiam , et in iudicio, et in misericordia, et pietate . Cuius mysterii Isaias quoque testis fidelis exstitit, qui ex persona  Christi loquentis hec dicit: Gaudens gaudebo in Domino, et exsultabit anima mea in Deo  qui  induit me uestimentum salutis, et indumentum iustitie circumdedit me, quasi sponsum decoratum corona, et quasi sponsam decoratam monilibus suis . Ecce unus est sponsus, [d 1Kb] est et sponsa, qui se etiam animam habere testatur: quam ut ostenderet non sine intellectu susceptam, cor  78 simul cum carne in Deo exsultasse ex persona hominis suscepti monstrauit dicens: Cor meum et caro mea exsultauerunt in Deum uiuum . Quia uero nature primitias suscipiens Dominus, sicut in suo corpore cunctorum fidelium corpus, sic in sua anima uniuersorum fidelium animas per nature unitatem  et gratiam iustificationis accepit: per hanc omnem Ecclesiam in coniugium sibi perpetue incorruptibilitatis asciuit, cuius desponsionis mirabile sacramentum sic fidelis sponsi seruus ipsi sponse commendat, ut mentis intelligatur magis esse quam corporis, dicens: Despondi enim uos uni uiro, uirginem castam exhibere Christo. Timeo autem ne sicut serpens Euam seduxit astutia sua, ita corrumpantur sensus uestri, et excidant a simplicitate, que est in Christo . Ibi ergo spiritalis adulter corrumpere querit castitatem uirginalis matrimonii, ubi cernit celesti sponso fidem connubii debere seruari. Inaniter autem anime castitatem custodiri mandat Apostolus, si huius primitias coniunctionis in se non habuit homo a Deo susceptus; presertim cum caput  et corpus Christum Ecclesiamque doctor idem gentium predicare non cesset, dicens: Secundum operationem potentie uirtutis eius quam operatus est in Christo Iesu, suscitans illum a mortuis, et constituens ad dexteram suam in celestibus supra omnem principatum, et potestatem, et uirtutem, et dominationem, et omne nomen quod nominatur, non solum in hoc seculo, sed etiam in futuro: et omnia subiecit sub pedibus eius, et ipsum dedit caput supra omnem Ecclesiam, que est corpus ipsius, plenitudo eius, [e 1Kb] qui omnia in omnibus adimplet . Alio quoque loco dicitur : uir caput est mulieris, sicut Christus caput est Ecclesie, ipse Saluator corporis . Quomodo ergo anima Ecclesie poterit saluari, si defuit anima Saluatori? uel  qualis effectus liberationis credetur  secuturus in corpore, qui non precessit in capite? Nam sicut suis fidelibus dicit: Si uos Filius liberauerit, tunc uere liberi eritis , ita de se quoque pronuntiat: Quia factus est sicut homo sine adiutorio inter mortuos liber . Quod ergo caput liberum fecit in se, hoc etiam liberauit in corpore, quia intrans in domum fortis, atque alligans fortem , hoc ibi a seruitio liberauit, quod primitus in se pro seruo suscepit; nec aliud est in corpore [f 1Kb] regnaturum, quam quod in capite precessit  ad celum. Cuius rei  credulitatem fideliter ac fiducialiter gerens Paulus exsultat, et dicit: Nostra autem conuersatio in celis est . Ibi itaque  suam animam conuersari non ambigit, ubi humanam animam in Christo regnare confidit: propter quod etiam Colossenses huiuscemodi  predicationis hortatur eloquio dicens: Si consurrexistis  cum Christo, que sursum sunt querite, ubi Christus est in dextera Dei sedens.



CAPUT XI. Alia ratio ex Petro.

Nec illud est aliquatenus omittendum, quod cum magno predicationis miraculo Petrus commendat in Christo, quia peccatum non 79 fecit, nec inuentus est dolus in ore eius. Sic enim dicit: Christus pro nobis  mortuus est, uobis relinquens exemplum, ut  sequamini uestigia eius; qui peccatum non fecit, nec inuentus est dolus in ore eius . Nam si Dei Filius animam humanam in carnis susceptione non habuit, et hoc beatus Petrus de eius creditur diuinitate dixisse, quid est quod pro magno in laudem dicitur Christi, quia diuinitas eius immunis esse potuit a labe peccati, cum Dei sit proprium, non solum non peccare, sed etiam a peccato saluare: qui propterea solus potest donare indulgentiam, quia solus admittere non potest culpam; ideo solus est uulneratorum medicus, quia diuina natura nunquam in se recipit uulnus? Si autem hoc ad Christi carnem creditur referendum, quomodo ab animabus nostris seruari iustitia poterit, quibus exemplum apostolice memoratum susceptio Christi non dedit? Sed ut ostenderet  beatus Petrus et in anima simul et in carne Christi precessisse iustitiam, quam nobis imperat imitandam, secutus adiunxit: Qui cum malediceretur, non remaledicebat ; quod proprie ad anime patientiam pertinet; propter quod et alio loco dicit: Non reddentes malum pro malo, uel maledictum pro maledicto, sed e contrario benedicentes: quia in hoc uocati estis, ut benedictionem hereditatis possideatis . Cuius benedictionis Saluator noster ex corde prodire commendat exordium dicens: Homo bonus de bono thesauro cordis sui profert  bona . Constat ergo in anima beneuolentiam esse, unde benedictionem possimus maledicentibus redhibere. Ut autem beatus Petrus, et anime nobis, et carnis in Christo demonstraret  exemplum, cum dixisset: Qui cum malediceretur, non remaledicebat , secutus adiunxit: Cum pateretur, non comminabatur. Commendabat autem iudicanti [a 1Kb] iuste; qui peccata nostra pertulit in corpore suo super lignum, ut a peccatis nostris separati, cum iustitia uiuamus, cuius liuore sanati estis . Qui sicut oues errabatis; sed nunc conuertimini ad pastorem, et uisitatorem animarum uestrarum .



CAPUT XII. Christus recte et pastor, et ouis ac agnus dicitur. Alia ratio ex Leuitico, quia Christus cum esset pontifex, integer ut esset homo, ex lege tenebatur.


Est igitur Dei Filius animarum nostrarum uisitator et pastor, quia fieri dignatus est anime humane susceptor, cui ex persona future susceptionis humane dicitur in psalmo: Suscipe me secundum uerbum tuum, et uiuam . Christus ergo pastor noster est, cuius nos oues esse apostolica testatur auctoritas; qui tamen, ut plene susceptorem se nostre nature dignaretur ostendere, non solum pastorem, sed et ouem se non dedignatus est appellare , ut pote de quo, sancto Spiritu actus , propheta testatur: Sicut ouis ad uictimam adductus est, et sicut agnus coram tondente sine uoce, sic non aperuit os suum ; et ipse per  Ieremiam: Ego sicut agnus  innocens adductus sum ut immolarer, et nesciui: in me cogitauerunt cogitationem malam dicentes: uenite, mittamus lignum in panem eius ; de quo etiam Ioannes Baptista proclamat: Ecce Agnus Dei, ecce qui tollit peccata  mundi . Non dissimilia de Christo  Petrus quoque ponit apostolus dicens: Scientes quod non corruptibilibus 80 argento, uel auro redempti estis de uana uestra conuersatione paterne traditionis, sed pretioso sanguine, quasi agni incontaminati et immaculati Iesu Christi . Unus igitur idemque mediator Dei et hominum, homo Christus iehsu, ipse pastor et ouis, ipse sponsus et sponsa, ipse sacerdos et uictima, unus idemque et oblator muneris et munus factus est oblatoris, ut nec oblator  a muneris qualitate descisceret, nec munus ab oblatoris merito discreparet. Qui si minus aliquid habuit humane nature, nec personam sumere pontificis, nec offerri potuit pro peccatis: in lege enim sacerdotio fungi non poterat, si quis homo  minus aliquid habuisset in se, nec uitiosum, uel imperfectum pecus ad sacrificium cuiquam licebat offerre: pontificem uero nostrum Iesum Christum esse quis ambigat, quem sub hac Paulus euidenter appellatione commendat: Habentes autem  Pontificem magnum, qui penetrauit celos, Iesum Filium Dei, teneamus confessionem. Non enim habemus pontificem qui non possit compati infirmitatibus nostris; tentatum autem per omnia pro similitudine absque peccato. Adeamus ergo cum fiducia ad  thronum gratie, ut misericordiam consequamur, et gratiam inueniamus in auxilio opportuno . Ut autem humane nature hoc pontificatus officium demonstraret, adiecit: Omnis namque pontifex ex hominibus assumptus, pro hominibus constituitur in his que sunt ad Deum, ut offerat dona et sacrificia pro peccatis; qui condolere possit his qui ignorant et errant, quoniam et ipse circumdatus est infirmitate. Et propterea debet quemadmodum pro populo, ita etiam pro semetipso offerre pro peccatis. Nec quisquam sumit sibi honorem, sed qui uocatur a  Deo, tanquam Aaron. Sic et Christus non semetipsum clarificauit ut pontifex fieret, sed qui locutus est ad eum: Filius meus es tu, ego hodie genui te . Quem tamen pontificem dicit per omnia pro similitudine absque peccato tentatum. Per que autem omnia tentatus fuerit, superius euidenter ostendit dicens: Nusquam enim angelos apprehendit, sed semen Abrahe apprehendit. Unde debuit per omnia fratribus similari, ut misericors fieret, et fidelis pontifex ad Deum, ut repropitiaret delicta populi. In eo enim quo  passus est ipse et tentatus, potens est his qui tentantur auxiliari .



CAPUT XIII. Alia ratio ex Paulo, quia Christus et in carne et in anima tentatus est.

Si ergo in eo quo  tentatus est tentatis  auxilium donat, profecto in quo tentatus non est tentatis auxilium non ministrat. Quo conficitur ut hi qui Christo solam carnem humanam assignant, et animam denegant, in sola carne querant auxilium Christi, in anima uero remaneant destituti: Filius Dei namque hoc adiuuat in homine, quod suscepit pro homine. Quod si et in anima et in carne promereri Christi delectantur auxilium, fateantur necesse est  et in anima pariter et in carne tentatum. Et anima igitur humana, et caro simul est in Christo tentata. Quod si simul est in Christo et anima et caro tentata, simul est ab eo utraque suscepta; et si utramque dignatus 81 est suscipere, utramque dignatus est sine dubitatione saluare. Dignum namque fuit, nostreque saluti conueniens,  ut Deus uerus ex uero Patre solus substantialiter natus ueram hominis quam ipse fecit animam carnemque susciperet, in utraque cum tentatore pugnaret, in utraque uinceret, ac deinceps in utraque tentatis subministraret auxilium, cum in utraque infirmis ac morituris uictorie preberet exemplum. Illa quoque sententia sacramentum Mediatoris manifesto demonstrat indicio, quam ipsa ueritas protulit, dicens: uenit enim Filius hominis saluum facere et querere quod perierat . Attendamus igitur quid perierit terreni hominis lapsu, et agnoscamus quid quesitum fuerit hominis celestis aduentu. Consideremus quid in se peccando  uendiderit seruus, et apparebit quid suscipiendo redemerit Dominus. Attendamus quid latro in hominis  seductione uulnerauerit, ut clareat quid medicus in hominis susceptione sanauerit. Nonne ex carne simul animaque compositus preceptum Dei homo primus accepit? Quod si in utraque preceptum Dei cognoscitur accepisse, in utraque debuit obedientiam precepti seruare. Si autem in utraque fuit parendum precepto, ab utraque admissa est transgressio: quoniam sicut est inchoatum anime cupiditate peccatum, sic est carnali comestione perfectum: et ideo, quod totus homo reatum transgressionis admisit, totum sibi diabolus captiuauit. Quod si totus tenebatur captiuitatis uinculo, totus  eguit liberatoris auxilio. Si autem totum debuit liberare pietas, totum debuit suscipere diuina maiestas. Totius ergo fuit hominis a Deo suscipienda natura, quoniam in toto fuit captiuitas captiuanda, ut [a 1Kb] tota simul acquireretur de captiuata captiuitate uictoria: et , secundum predicationis apostolice sententiam, captiuam ducens captiuitatem , principatus et potestates traduceret confidenter, palam triumphans illos in semetipso .



CAPUT XIu. Alia ratio a diuisione per quatuor membra.

Ad extremum dicatur cur ab illa ineffabili diuinitate non fuerit anime natura suscepta cum carne? utrum a Deo non fuerit facta? An peccato non fuerit uitiata? an carne uiliorem uniuersalis medicina despexit  ? An peccati uulnere sauciatam omnipotens curare nequiuit ? Sed horum primum postremumque qui sentiunt, et aduersus uirtutem creatoris, et contra potentiam Saluatoris rebelles existunt, si uel aliquam creaturam putant a Deo non factam, uel ad salutem anime conferendam potestatem dicunt omnipotentis inualidam. Duobus uero mediis, nec peccatum considerant rationalis creature, nec meritum; non intelligentes carne sua uiliorem esse non posse que uitam tribuit carni, et illam grauius uulneratam, que per intelligentiam magis potuit resistere tentatori. Illa igitur omnipotens uirtus, et pia sapientia, nec despexit uelut extraneam quam a se nouerat factam, nec spreuit sanandam quam sciebat grauius uulneratam,  nec eam quam carne potiorem fecit a remedio salutis exclusit: sed sicut totum hominem diabolus decipiendo percussit, ita Deus totum suscipiendo saluauit: 82 ut agnosceretur idem creature totius conditor et Redemptor, qui potuit et quod non erat facere, et quod dilapsum fuerat reparare.



CAPUT Xu. Alia ratio, ex nomine Mediatoris, ut habeat in se totam naturam.

Cunctos preterea qui salutis esse cupiunt eterne participes oportet agnoscere pariter et tenere non incassum hominem Iesum Christum Mediatorem Dei et hominum nuncupatum, nisi quia idem Deus totam in se naturam suscepit hominis, et idem homo totam in se habet substantiam deitatis . Nam quia per peccatum homo fuit separatus a Deo, inter  Deum irascentem hominemque peccantem talis utique Mediatoris [b 1Kb] debuit interuenire persona, que ad propitiandum Deum homini totum uerumque in se Deum de Deo natum haberet, et ad reconciliandum hominem Deo totum uerumque in se de homine natum hominem contineret, atque ita ex utroque in utroque unus Christus esset, ut plenitudo deitatis susceptum non consumeret, sed proueheret hominem, et plenitudo humanitatis nec minoraret [c 1Kb] immensam, nec mutaret impassibilem deitatem: ac sic hominis natura, que mutata fuerat in deterius, per illum tota redintegraretur, quo nichil est melius.  Propterea se Mediator Dei et hominum plenum Deum plenumque dignatus est hominem demonstrare.



CAPUT XuI. Alie quoque rationes ex diuersis Scripture locis.

Quod si quis ambigit aut omnino non credit, eligat utrum sibi nomine an opere uelit quod asserimus demonstrari: neque enim Scriptura sancta in uno eodemque Christo, aut Dei uocabulum pretermisit, aut hominis, euangelista dicente: In principio erat uerbum, et uerbum erat apud Deum, et Deus erat uerbum: hoc erat in principio apud Deum; omnia per ipsum facta sunt, et sine ipso factum est nichil . Et paulo post: uerbum caro factum est, et habitauit in nobis . Illud utique uerbum carnem factum asserit, quod Deum esse superius  memorauit, ut ostenderet eumdem uerum Deum ex Patre, qui est homo uerus ex homine. Ostendit preterea in quo naturaliter sempiternum credamus ex Deo Patre, et in quo temporaliter ex homine factum hominem debeamus accipere, aliud in exordio, aliud in subsequentibus monstrans. Aeternitas igitur Filii Dei asseritur, dum uerbum Deus in principio predicatur. Ibi uerbum non dicit factum, quod ex Patre nouerat genitum; ibi non est temporis nomen, ubi sempiternitas, nec initium potest habere, nec finem. Cum autem uenitur ad carnis uocabulum, tunc uerbum caro dicitur factum, ut agnoscamus eum qui factus non erat, sed natus de Patre semper erat, tunc fieri uoluisse, quando quod fecerat, factus opus suum, dignatus est reparare. In hoc facto beatus quoque  Paulus, sicut ueritatem hominis, sic ueritatem curauit temporis profiteri, dicens: Cum autem uenit plenitudo 83 temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus . Hoc ipsum, ubique prophetis  congruens, apostolica seruat auctoritas, ut factum predicans Christum, et quid factus sit, et unde factus sit euidenter ostendat: ut agnoscatur rerum omnium Dominum sic formam suscepisse seruilem, ut non aliunde, sed ex homine ueram susceperit carnem. Dicit igitur Dauid: Mater Sion dicet: Homo, et homo factus est in ea, et ipse fundauit eam Altissimus . Ecce in uno Christo, sicut una persona indubitanter asseritur, sic ueritas Dei atque  hominis inconfusa monstratur: qui enim homo factus est in ea, ipse ipse fundauit eam Altissimus. Huic dicto illud apostolicum prorsus est comparandum: Quorum patres, ex quibus Christus secundum carnem, qui est super omnia Deus benedictus in secula . Quod Dauid dicit: Et homo factus est in ea, hoc Paulus firmat dicens: Quorum patres, ex quibus Christus secundum carnem; quod autem Dauid asserit: Ipse fundauit eam Altissimus, hoc Paulus sequitur, dicens: Qui est super omnia Deus benedictus in secula. Testamentum uetus concinit Nouo; Dauid Ioanni concordat et Paulo. Quem uerum hominem dicit Dauid,  quia Mater Sion dicet: Homo, et homo factus est in ea, eumdem uerum Deum credit et predicat, quia ipse fundauit eam Altissimus. Quem uerum hominem nouit Ioannes, audiens eum dicentem: Queritis me occidere, hominem, qui ueritatem locutus sum uobis , eumdem uerum Deum monstrat, dicens: Hic est uerus Deus, et uita eterna. uerum hominem Christum recognoscit, quia uerbum caro factum est, et habitauit in nobis, eumdemque [a 1Kb] uerum Deum ostendit, quia in principio erat uerbum, et uerbum erat apud Deum, et Deus erat uerbum. Quem uerum sciebat hominem Paulus, quia uoluntaria pietate factus est ex muliere Dominus hominis, et factus est sub lege Dominus legis  , eumdem uerum Deum confiteri non cessat, dicens: Qui est super omnia Deus benedictus in secula.



CAPUT XuII. Obiectio, quod Christus est caro factus, ergo anima caruit. Caro pro toto homine. Anima pro toto homine.

Neque uero illud ex aduerso nescimus opponi. Quod cum uerbum caro factum dicitur, et Factus est ex semine Dauid secundum carnem, et Quorum patres ex quibus Christus secundum carnem, in supradictis locis ita quorumdam carnalis sensus carnis nomine teneatur, ut, suscepta carne, non credatur Christus etiam rationalem animam suscepisse. Sed qui sic sentiunt  minus attendunt id esse locutionis humane, qua nonnunquam totum significatur a parte. Nouerint igitur in Scripturis sanctis aliquando carnis tantummodo nomine, nonnunquam anime solius uocabulo, totum hominem demonstrari; cuius rei ueritatem, non solum ex uetere Testamento, uerum etiam ex Nouo 84 facile perdocebo. Dauid carnis nomine totum significat hominem, dicens: Exaudi, Deus, orationem meam, ad te omnis caro ueniet . Quid est autem omnis caro, nisi omnis homo? Similiter ab eodem in alio psalmo dicitur: In Deo sperabo, non timebo quid faciat mihi caro . Et ut ostenderet quod carnis nomine totum hominem designaret, paulo post identidem dicit: In Deo laudabo uerbum, in Deo  laudabo sermonem, in Deo sperabo, non timebo quid faciat mihi homo .  His dictis Isaie quoque dicta concordant, cum Saluatoris nostri aduentum in carne pronuntians, dicit: Erunt praua in directa, et aspera in uias planas, et uidebit omnis caro salutare Dei . Quid est autem omnis caro, nisi omnis homo? An forsitan exanimem sic eleuabimus carnem, ut illi non dubitemus diuinam tribuere uisionem? In Nouo quoque Testamento ipse humani generis creator et Dominus carnis nomine totum reperitur hominem nuncupasse, dum tribulationis extreme prenuntians qualitatem, hec discipulis loquitur: Erit enim tunc tribulatio magna, qualis non fuit ab initio mundi usque modo,  neque fiet: et nisi breuiati fuissent dies illi, non fieret salua omnis caro; sed propter electos breuiabuntur dies illi . Anime quoque uocabulo totum significari hominem ueteris ita [a 1Kb] demonstrat series Testamenti, cum dicitur: Erant autem uniuerse anime de Iacob quinque et septuaginta . Rursus in eodem Testamento: Anima quecunque deliquerit ante Dominum nolens, in omnibus preceptis Domini que non oportet facere, et fecerit unum de his: si quidem princeps sacerdos, qui unctus est, deliquerit, ne  sic plebs faciat, offerat  pro delicto suo, in quo deliquit, uitulum ex bobus immaculatum Domino . Ecce anima dicitur, et sacerdos unctus deinceps nuncupatur, ut cum animam audimus, totum simul hominem cognoscamus. Nec in Nouo Testamento huius significationis  potuit deesse locutio: si quidem cum sancti Spiritus aduentu firmati discipuli, reiecta formidine, publice predicationis auspicarentur officium, consummato Petri sermone, liber Actuum apostolorum, Luca narrante, sic continet: Qui ergo receperunt sermonem eius, baptizati sunt; et apposite sunt in die illa anime circiter tria millia . Quisquis hic animarum nomine significatos homines nititur denegare, ostendat necesse est qualiter ab apostolis sine corporibus anime credantur sacramentum baptismatis accepisse. Simile huic loco quiddam beatus quoque Petrus sic in sua ponit Epistola: In diebus Ne, inquiens, cum fabricaretur arca, in qua pauci, id est octo anime salue facte sunt per aquam . Cum sit igitur manifestum Scripturarum more  totum hominem, aliquando carnis, aliquando solius anime uocabulo, designari, profecto monstratur, cum euangelista dicit: uerbum caro factum est, [b 1Kb] nichil aliud intelligi debere nisi uerbum homo factum.



CAPUT XuIII. Mediator igitur Christus totum hominem suscepit. Propter duas in Christo naturas et homo Filius Dei et Deus Filius hominis appellatur. In Christo uera caro et uera anima.

85 Propterea utique Mediator Dei et hominum homo Christus iehsu ab Apostolo predicatur; nam quia Deus erat uerbum, in eo quod Deus totum hominem suscepit pro nobis uerbum caro factum est, et habitauit in nobis. uerbum utique caro factum est in eo quod est una in Christo Dei hominisque persona: Habitauit autem in nobis, quia in Christo uera totaque  permanet diuina humanaque substantia. uerbum enim habitans in homine, non est mutatum in hominem. Ubi autem maxime uerbum potuit habitare, quam in illa substantia quam ad suam imaginem fecit, hoc est, in anima illius hominis quem  suscepit? Quod prophetice  per Salomonem spiritali gratia cernimus intimatum, cum dicitur: Anima iusti [c 1Kb] sedes est sapientie . Nam, ut ostendatur Christus in anime substantia specialiter habitare, Paulus nobis porrigat sue attestationis in ueritate subsidium, qui dicit: Huius rei  gratia flecto genua mea ad Patrem Domini nostri Iesu Christi, ex quo omnis paternitas in celis et in terra nominatur: ut det uobis secundum diuitias glorie sue, uirtute corroborari per spiritum eius in interiore homine [d 1Kb] habitare Christum per fidem in cordibus uestris . Ecce et animam nominat, et cor appellat, ubi Christum habitare confirmat. Unde liquido cognoscitur uerbum Deum totum hominem suscepisse, cum probetur habitationem Filii Dei in anima magis quam in carne monstrari. Huius inseparabilis ueritas sacramenti, quo totum hominem suscipere dignatus est Deus, et totus in Deo monstratur homo manere susceptus, et id quod de homine naturaliter est Filium Dei, et id quod de Deo Patre naturaliter est Filium fecit hominis appellari, dicente angelo ad Mariam: Spiritus sanctus superueniet  in te, et uirtus Altissimi obumbrabit tibi: ideo quod nascetur ex te sanctum uocabitur Filius Dei . Marci quoque non discordat assertio, tale scilicet Euangelio suo ponentis exordium: Euangelium Iesu Christi Filii Dei . Nathanel quoque de quo dixerat: A Nazareth potest aliquid boni esse ? non cunctatur Dei Filium appellare: Rabbi, inquiens, tu es Filius Dei, tu es Rex Isrel . Ubi iehsu, ut plenum pietatis sue mysterium demonstraret, non solum id quod de Patre naturaliter semper est libenter audiuit, sed etiam quod ex muliere misericorditer factus est euidentissime predicauit, dicens: Amen, amen dico uobis, uidebitis celum apertum, et angelos Dei ascendentes et descendentes super Filium hominis . Propter  hanc in Christo unitatem persone, et inconfusam ueritatem diuine humaneque substantie, unus idemque Christus, et Puer ab Isaia dicitur, et Filius ac Deus pariter predicatur, sicut inquit: Puer natus est nobis, filius datus est nobis; cuius principium super humeros eius, et uocabitur nomen eius, Admirabilis, Consiliarius, [e 1Kb] Deus, 86 Fortis . In uno Christo non sunt due persone, ut alius puer, et alius Deus fuerit nuncupatus; sed in una persona est Deus plenus, et homo perfectus, quia substantialiter aliud puer, et aliud Deus, cum tamen personaliter non sit alius puer, et alius Deus. Unus enim Filius et puer, et Deus, quia puer, qui natus est nobis, et idem filius qui datus est nobis, uocatur nomen eius Admirabilis, Consiliarius, Deus, Fortis. Hic tamen puer, sicut ueram  carnem, sic et ueram habuit animam, ut illa uera diuinitas totam hominis et renouandam susciperet, et susceptam posset renouare naturam, sicut superius est, Luca testante, monstratum: Quia puer, id est iehsu, proficiebat etate et sapientia et gratia apud Deum et homines . Propterea in se nec carnis nomen, nec anime, Dominus ipse pretermisit ostendere, carnem quidem se habere uerissimam monstrans, cum dicit: Quod nascitur de carne, caro est . Cuius plena ueritas operum  quoque manifestatione resplenduit, cum infans natus non solum cunis inuoluitur et angusto presepi concluditur, sed etiam, circumcisionem suscipiens, carnem ueram habere monstratur, Preterea etiam post resurrectionem discipulos cunctantes informat, dicens: Palpate et uidete, quia spiritus carnem et ossa non habet, sicut me uidetis habere . Animam quoque se suscepisse cum carne, nec nomine cessauit intimare, nec opere, dum dicit: Animam meam pono pro ouibus meis ; et Anima mea turbata est ; et cetera, que inferius ostendentur. Hanc animam non sine intellectu rationali susceptam a Christo per Isaiam sic diuinum demonstrat oraculum: Ecce intelliget Puer meus et exaltabitur, et magnificabitur uehementer.



CAPUT XIX. Ultima ratio ex Actibus apostolorum de uera carne et anima Christi.


Et quanquam multa supersint quibus nostra firmetur assertio, tamen, quoniam ad finem libelli series orationis nostre festinat, de Actibus quoque apostolorum euidentissimum huius sacramenti indicem beati ponemus apostoli Petri sermonem, quem de illa mirabili musti spiritalis ebrietate ructauit. Hic  etenim, cum, ex auctoritate diuina Iudeos informans, [a 1Kb] Dauidicum posuisset eloquium, quod diuinitus edoctus ex Christi persona cecinerat, dicens: [b 1Kb] Prouidebam Dominum coram me semper, quoniam a dextris est mihi, ne commouear. Propterea iocundatum est cor meum, et exsultauit lingua mea, insuper et caro mea requiescet  in spe. Quoniam non derelinques  animam meam in inferno, nec dabis sanctum tuum uidere corruptionem. Notas mihi fecisti uias uite, adimplebis me iocunditate cum facie tua . Quod testimonium psalmi cum beatus Petrus commemoraret, ut hoc de Christo manifeste dictum ostenderet, secutus adiecit: uiri fratres, liceat audenter dicere ad uos de patriarcha Dauid, quoniam et defunctus est, et sepultus est, et sepulcrum eius est apud nos usque in hodiernum 87 diem. Propheta igitur cum esset, et sciret quia iureiurando iurasset illi Deus, de fructu lumbi eius sedere super sedem eius, [c 1Kb] prouidens locutus est de resurrectione Christi, quia neque derelicta est anima eius in inferno, neque caro eius uidit corruptionem . Hoc equidem testimonium propterea presenti loco duximus inserendum,  ut euidens nominum rerumque dictinctio carnem simul et animam doceret in Christo. Ceterum opportunior ei suus exhibebitur locus, cum de mysterio loquemur dominice passionis ; ubi etiam illud quod dixit: Tristis est anima mea usque ad mortem; et Nunc anima mea turbata est; et Maiorem hac dilectionem nemo habet  quam ut animam suam ponat quis pro amicis suis; speramus ita, Domino adiuuante, tractanda, ut appareat ueram in Christo carnis animeque substantiam, non solum uocabulis, uerum etiam manifestis naturalium officiorum indiciis demonstratam.



CAPUT XX. Epilogus primi libri, de diuina et humana natura Mediatoris, in una persona. Argumentum subsequentium duorum librorum.

Proinde, si ueritas nostre salutis in Saluatore creditur, consequenter in uno eodemque Mediatore Dei et hominum homine Christo Iesu diuine humaneque substantie indiuisa et inconfusa perfectio non negetur; quoniam Dei Filius, de Patris substantia genitus, nec sempiternitatem diuine nature perdidit, dum hoc quod erat temporale pro temporalium eterna salute suscepit; nec dominio naturalis ac  uere diuinitatis caruit, qui ueritatem forme seruilis acceptam interminabili et inamissibili dominio sublimauit; nec uera uirtus, cum nostram infirmitatem susciperet, infirmari potuit, que uitium infirmitatis ab infirmo submouit; nec imperfectus esse potuit, qui perfectionem imperfecto concessit; nec localiter ad infernum diuinitas Christi descendit, que sine mole sic ubique tota consistit, ut licet ea carere nullus locus possit, localiter tamen eam locus ullus continere non possit. Est enim illa Dei uera infinitaque substantia ineffabiliter in singulis creaturis tota, et in omnibus tota; non minoratur in minimis, nec augetur in magnis; non concluditur tempore, non circumscribitur quantitate, non initio cepta, non termino finienda: a qua totus homo, et creatus est ad  iustitiam, et sine peccato susceptus est post ruinam. Nunc igitur, quoniam de sacramento Mediatoris (quantum ipse, qui uerbum Patris est, gratie sue dono  disputationis ueritas nichil dereliquit ambiguum, quo unus idemque Christus totam naturaliter habere deitatem ex Patre et totam hominis naturam habere monstraretur in homine, illud est deinceps prouidendum, quod nonnullos carnaliter que diuina sunt cogitantes, eo grauius concepte falsitatis error [d 1Kb] offundit, quod diuinitatem Christi, aut localiter de celo uenisse, aut ad infernum descendisse localiter fateantur; quique etiam Christum in carne passum firmare non dubitant, etiam diuinitate compassum. Harum ergo rerum demonstrande  ueritati singulos  [e 1Kb] deputaui curare libellos, ut alter immensam Filii Dei 88 diuinitatem ostendat; tertius uero mysterium dominice passionis manifestissima rerum claritate contineat. Hunc itaque primum libellum, seruata disputandi temperies claudat, ut ad ea que sunt deinceps disputanda Deus nobis ostium sermonis aperiat.



LIBER SECUNDUS. DE IMMENSITATE DIuINITATIS FILII DEI.



CAPUT PRIMUM. Incomprehensibilitas Trinitatis diuine. Essentia infinita. Homo, cum plene quod in se est non cognoscat, Deum super se multo minus cognoscere potest.


Quoties humane conditionis infirmitas semetipsam protinus cognitura fines molitur aliquatenus sue paruitatis excedere, atque, celestis illuminationis pregnata conceptu, Conditoris sui ac Redemptoris inquisitionem ceperit parturire, sola , quantum arbitror, immutabilis illa sempiternitas Trinitatis reperietur incomprehensibilitas digna miraculo, que sic excedit omne quod cogitare uel sapere possumus, sicut superat omne quod sumus. Hoc nobis diuinorum series uoluminum ueridica protestatur, Isaia dicente: Non enim cogitationes mee cogitationes uestre, neque uie mee uie uestre, dicit Dominus.  Quia sicut exaltantur celi a terra, sic exaltate sunt uie mee a uiis uestris, et cogitationes mee a cogitationibus uestris . Que ergo humane discipline peritia? que uiuacitas animi? que cordis sagacitas, illius essentie  contingeret arcanum? que nec cepit esse, nec desinit; in cuius substantia nichil est quod non fuit, nichil potest non esse quod fuit; cuius nichil loco concluditur, quia totum immensum; nichil initio preuenitur, quia totum est sempiternum; que se hoc presertim indicio sempiternam, increatam, immutabilemque monstrauit, cum ex nichilo, id est ex eo quod non esset creare potuit quod fuisset; queque rationalem creature sue partem hoc pre ceteris gratie priuilegio sublimauit, ut munere sibi eternitatis et  rationis indulto, 89 hinc liquido sui creatoris ac reparatoris essentiam sine initio prorsus esse non ambigeret, cum se, quamuis non sine initio factam, nunquam tamen omnimoda consumendam abolitione deinceps cognouisset. Hinc etiam protinus moneretur quanto infinitatis atque incomprehensibilitatis culmine creatrix omnium uirtus et sapientia modum creature intellectualis excederet, cum ipsam rationalem creaturam plena sue comprehensibilitatis agnitio, creatori quidem comprehensibilis et finita, sibi tamen incomprehensibilis atque infinita, lassaret: ut cum nature sue inuestigationem, que extra se non est, et intimam sibi cerneret et occultam, ita ut cum supra se non sit, atque in se sit, totam sesicut est, uestigare non possit, eo magis pauescens  admiransque superne infinitatis magnitudinem, omnes intelligentie terminos excedentem, cuius pax  superat omnem intellectum , cuius etiam iudicia abyssus multa , solo se ad cognitionem Altissimi humilitatis ascensu respiceret prouehi, a quo superbe cogitationis casu quondam meruit segregari.



CAPUT II. Non potuisset angelica natura hominem reparare, quia et ipsa cecidit.

Sed hoc nunquam prorsus aggredi posset, si uel  exemplo uel auxilio caruisset. Inquirendus ergo fuit unus cuius esset reformanda munere, informanda lumine, confirmanda uirtute, ut  equalitas eterna iustificaret impiam, instrueret insciam ueritas, uirtus firmaret inualidam. Sed hoc nunquid posset homo per solum hominem, aut in solo quolibet homine reperire? Nullo modo. Quis enim homo posset existere medicus humani uulneris, cum omnes in radice uitiata communio circumplecteretur uitii naturalis? uel qualiter posset per se solum medelam uulneratis afferre, cuius ortus teneretur in uulnere? quoue modo beneficentie largitor uniuersalis existeret, quem aliene opis indigum natura monstraret? uere igitur salutis exhaustus homo diuitiis, et perenni bonorum possessione priuatus, forsitan angelico  fuit iuuamine subleuandus; ut ille qui domus lutee feculentus ergastulo ad facultatem purioris uite nequiuisset aliquatenus aspirare, gratia iuuaretur opitulationis angelice, qua pristine offensionis deposuisset illuuiem, et amisse dudum puritatis resumeret dignitatem. uerumtamen nec angelico poterat hoc reparationis munus adipisci subsidio. Angelica quippe natura tunc homini reparando aliquatenus esset idonea, si cadendi mobilitate nunquam naturaliter fuisset obstricta: cum uero se iuuamini egenam consubstantialis ruine documento testetur, profecto cognoscitur multo minus ad humane posse redintegrationis efficaciam redundare, que [a 1Kb] proprie nequeat stabilitati sufficere. Suis autem ad custodiam sibi sat esse uiribus non incongrue crederetur,  si nulla pars eius in deterius laberetur. Unitas enim naturalis, uniuersitatem circumplexa nature angelice, tota procul dubio maneret impassibilitatis firmamento subnixa, si passioni non esse posset obnoxia, nec unquam pateretur in reliquo quod perpeti non posset in toto. Cum uero quedam pars eius 90 de celesti beatitudinis culmine in imam perpetuamque cernitur deuoluta miseriam, beato Petro dicente: quia Deus angelis peccantibus non pepercit, sed carceribus caliginis inferni tradidit, in iudicio puniendos reseruari , profecto cognoscitur uniformi cunctos opprimi potuisse ruine consortio, nisi quos uellet a casu prauitatis uirtus illa defenderet , que sola naturaliter mutari deprauariue non posset.



CAPUT III. Sola uirtus diuina et hominem reparauit, et angelum custodiuit. Christus uirtus et sapientia Patris. Christus est naturaliter Deus, immensus, altissimus, sempiternus. Sic Pater est in Filio sicut Filius in Patre.


Ipsa igitur etiam homini reparando fuit necessaria, quia non alia stantem angelum a ruina potuit custodire, nisi illa que lapsum hominem post ruinam potuit reparare. Una est in utroque gratia operata; in hoc ut surgeret, in illo ne caderet: in illo ne uulneraretur, in isto ut sanaretur. Ab hoc infirmitatem  repulit, illum infirmari non siuit; illius esca, istius medicina. Hunc autem quisquis sanum sapit, Filium Dei esse non ambigit, qui est uirtus et sapientia Patris: sapientia que cuncta disposuit, uirtus que omnia creauit; sapientia que illuminat, uirtus que adiutorium prestat; sapientia, quia immutabilis; uirtus, quia insuperabilis. Qui omni creature sue per infinitam potentiam naturalem semper adest, et immensus nunquam deest; qui hoc naturaliter in se habet esse quod Pater est, et ideo potuit et angelum in superioribus stabilire, et pro reparatione lapsi hominis ad inferiora descendere, sicut ipse testatur, dicens: Descendi de celis, non ut faciam uoluntatem meam, sed uoluntatem eius qui me misit [a 1Kb] Patris . Hunc quidam ,  cum audiunt descendisse, descensionem eius affirmare nituntur localem, quia nesciunt Dei, sicut oportet, considerare uirtutem, nec ualent agnoscere sic pro homine Deum hominem factum, ut accepta hominis forma maneret immutabilis diuina substantia; nec sic intelligunt temporaliter natum, ut semper fuisse teneant sempiternum. Hi sunt qui etiam considerare contemnunt qualiter descenderit, cum perseueraret immensus, uel qualiter humiliatus sit, qui maneret altissimus. Si enim eius natura queratur, est essentialiter Deus, quia In principio erat uerbum, et uerbum erat apud Deum, et Deus erat uerbum. Est etiam sempiternus, quia sempiterna Dei uirtus est, atque diuinitas . Est immensus, quia de ipso Ieremias dicit: Magnus est, et  non habet finem, excelsus et immensus . Et paulo post, ut hec de Filio se dixisse demonstraret, adiecit: Hic Deus noster, et non estimabitur alius ad eum. Adinuenit omnem uiam discipline, et dedit eam Iacob puero suo, et Isrel dilecto suo. [b 1Kb] Post hec in terris uisus est, et cum hominibus conuersatus est . Altissimum uero quis audeat Dei Filium denegare? de quo Dauid dicit: Mater Sion [c 1Kb] dicet: Homo, et homo factus est in ea, et ipse fundauit eam Altissimus . De quo etiam Zacarias, nascente Ioanne, sic predicat: Et tu, puer, propheta Altissimi uocaberis, preibis enim ante faciem Domini, [d 1Kb] parare uias eius . Si ergo docetur esse naturaliter Deus, si immensus, 91 si altissimus, si est etiam sempiternus, dicatur quid  melius Deo, quid maius immenso, quid superius altissimo, quid anterius sempiterno? Deus igitur non discrepat a Patre, immensus non caret Patris equalitate, nec celsitudine priuatur altissimus, nec est origine posterior sempiternus. Nam quia in Deo Patre nichil potest esse mutabile, ex Deo natus est Deus; quia nichil locale, ex immenso processit immensus; quia in Deo humile aliquid non est, altissimum generauit altissimus; et quia initiatum nichil in Deo poterit reperiri, sempiternum protulit sempiternus. Generatio illa non aliquam  separationem Patris Filiique monstrauit, sed errorem confusionis  exclusit, ne eum, quem cum Patre unum audiremus, natum minime crederemus. De Deo Deus potuit nasci, sed immensus ab immenso non potuit segregari. Natus enim exstitit, non abscessit: talis est enim illa diuina inenarrabilisque natiuitas, ut quem Pater genuit ex se, haberet in se. Hanc fidei regulam per Isaiam nobis unitas ipsius uere diuinitatis ostendit, memorato propheta dicente: Quoniam in te est Deus, et non est Deus preter te. Tu enim es Deus, et nesciebamus, Deus Isrel Saluator. Erubescent et pudebunt omnes qui aduersantur ei, et ibunt cum confusione . Qui autem Filio Dei aduersantur, nisi qui Patrem in ipso, et ipsum in Patre, per unitatem naturalem denegant esse, atque Patrem et Filium per naturalem diuersitatem audent perfide infidelitatis  uitio separare? Sic est enim Pater in Filio sicut est Filius in Patre; unitas ibi naturalis sic equalem demonstrat utrumque, ut immensus immensum gigneret, et immensus ex immenso genitus immensitatis paterne nichil minus haberet.



CAPUT Iu. Pater per Filium omnia fecit.

Queso, regnator inclyte, ne ista que de Deo loquimur corporaliter existimes cogitanda. Superat, qui fecit, cuncta que fecit. Cuius est substantialiter sine initio esse, solius est substantialiter sine initio genuisse; cuius est per ineffabilem immensitatem totum implere quod fecit, eius est per unitatem nature totum Filio inesse, et totum Filium in se semper habere, quem genuit. Si non omnia Filius cum Patre disposuit, non est sapientia, que dicit: Cum  pararet celum, aderam illi, et cum segregabat sedem suam super uentos: quando fortes faciebat sursum nubes, et cum stabiles ponebat fontes sub celo ; et inferius: Quando fortia faciebat fundamenta terre, eram apud eum disponens. Quod si sapientia Patri ceterna non creditur, necesse est ut etiam Deus in dispositione cepta mutabilis predicetur. Si non cuncta fecit Filius, nec uirtus debeat appellari, nec manus. Et ubi est quod per prophetam dicitur: Celum mihi sedes est, terra autem scabellum pedum meorum: quam domum edificabitis mihi dicit Dominus? aut quis est locus requietionis mee? Nonne manus mea fecit hec omnia ? Nam et euangelista dicit: Omnia per ipsum facta sunt, et sine ipso factum est nichil .  Si [e 1Kb] alicubi deest Filius, immensus non est; si non eum 92 Pater corde ructauit, uerbum non debet dici; si de utero Patris, hoc est de substantia Patris, non est genitus, falso  nomine uerus Deus dicitur, de quo testatur Ioannes quia hic est uerus Deus, et uita eterna . In principio quoque erat uerbum, et uerbum erat apud Deum, et Deus erat uerbum. Hic sempiternitas ostenditur, hic immensitas inuenitur, hic essentialis natura monstratur. Nam quod in principio erat, nunquam non erat, quia semper erat; quod uero apud Deum erat, locale non erat, sed immensum erat,  quia cum Deus localis non sit, uerbum, quod apud Deum erat, in loco non erat; quod autem uerbum Deus erat in unitate nature et nominis ueritate, hoc utique erat quod ille Deus erat apud quem uerbum Deus erat.



CAPUT u. Obiectio de eo quod dicitur, In principio, et non ante principium erat uerbum. Christus principium et finis. uita eterna Christus. Quomodo ueritas catholica Christum principium et finem intelligit.

An forte, quia in principio erat audiuimus dictum, aliquod Filio existendi audebimus  assignare principium, et ideo sine initio natus esse non creditur, quia Ioannes non eum ante principium, sed in principio fuisse testatur? Absit ut hec insulsa cogitatio cuiusquam mentem sapientis attingat !  absit ut hec in quolibet lethalis perfidie contagio puritatem Christiane religionis inficiat! Quis enim non consideret illud digne principium dici quod nullo potuit principio preueniri? Nam quidquid ante quodlibet principium cogitare uolueris, hoc necesse est uerum principium fatearis. Et quoniam semper cogitando principium, nullus inuenit terminum, propterea illud est dicendum uere principium, quod est essentialiter sempiternum. Hinc est profecto quod ipse Filius uolens Iudeis immensitatem sempiternitatis sue certa prorsus manifestatione monstrare, interrogantibus quis esset respondit: Principium, quod et loquor uobis . Sed forsitan eo quod est principium dictus, magis putabitur initio existendi subiectus. Quod si ex hoc uocabulo quisquam  molitur preiudicium struere ueritati, ut quem principii cognoscit uocari nomine, quoddam principium natiuitatis existimet habuisse, dabit profecto etiam Patri  aliquod existendi principium, quem cum Filio principium cognoscimus nominatum, sicut ipse dicit: Tecum principium in die uirtutis tue in splendoribus sanctorum, ex utero ante luciferum genui te. Quid autem respondebit, qui de [a 1Kb] principii nomine asserit Filium natiuitatis habere principium?

Quod si quis, pro eo quod principium dicitur, natiuitatem Filii habere credit initium, consequens est ut ipsum Filium, pro eo quod finis dicitur, finem quoque asserat habiturum: nam ipse Dominus, interrogantibus Iudeis, principium se esse firmauit,  dicens: Principium, quod et loquor uobis. Paulus uero Christum finem nominat, dicens: Finis enim legis Christus ad iustitiam omni credenti . Ipse quoque de se Dominus: Ego sum alpha et omega, initium et finis . Quod si pro eo quod principium dicitur, asseritur ceptus, etiam pro eo quod finis dicitur, putetur etiam finiendus. Et ubi erit Ioannis illa ructatio, quam 93 de pectore uiui fontis [b 1Kb] bibebat? Scimus quia Filius Dei uenit, et dedit nobis intellectum, ut cognoscamus uerum, et simus in uero Filio eius Iesu Christo: hic est uerus Deus, et uita eterna . Quam uitam necesse est neget  eternam, quisquis asserit defuturam. At ipse qui est uerus Deus et uita eterna, iustos dicit ituros in uitam eternam. Quomodo ergo iustorum uita eterna erit, si uita ipsa eterna quandoque non erit? aut, ut quid hic labor sancte conuersationis et continui aduersus tentamenta certaminis toleratur, si premium uictoribus quandoque tolletur? [c 1Kb] Heccine est laudabilis in sanctis totius cursus intentio? propterea corpus suum castigant, et seruituti subiiciunt? ob hoc se non in incertum presumunt currere, et pugnantes sciunt se non erem uerberare ? ideo sibi nouerunt non esse colluctationem aduersus carnem et sanguinem, sed aduersus principatus et potestates, aduersus mundi rectores tenebrarum harum, contra spiritalia nequitie in celestibus ? Idcirco leoni rugienti,  et indefesso circuitu querenti quem deuoret , resistunt fortiter in fide; ut postquam hic in tribulatione patientes uixerint, consumpta quandoque diuine promissionis seductoria magis retributione quam uera, aut misere uiuant, aut omnino non uiuant? uita namque Christus dicitur, sicut ait: Ego sum uia, [d 1Kb] ueritas et uita . Initium et finis Christus dicitur, quia similiter ipse dixit: Ego sum alpha et omega, initium et finis ; hec autem uita, si, eo quod initium dicitur, initio natiuitatis putatur subdita, consequens est ut eo quod finis dicitur quandoque putetur finaliter abolenda. Qualiter uero sine fine uicturi sunt quibus uita eterna dabitur, si uite ipsius eternitas finietur? Quod si hec omnino absurda sunt, consequenter ueritas est catholice  atque apostolice fidei retinenda, que sicut Christum propterea finem nominat, quia non solum in illa substantia qua natus est naturaliter sempiternus ex Patre, sed etiam in ea quam in tempore sumpsit ex matre credit sine fine perpetuum, sic eum ideo iuste predicat ueraciterque principium, quoniam in diuina quam habet substantia genitori semper asserit ceternum. Non autem ambigitur uero principio nichil anterius, uero fine nichil posterius inueniri. Principium igitur Christus, quia sempiternus omnia precedit; finis Christus, quia perpetuus uniuersa concludit; principium Christus, quia ipse inchoauit perficienda; finis Christus, quia ipse perficit inchoata; principium Christus, quoniam ab ipso habent que non fuerunt ut sint; finis Christus,  quoniam ab ipso habent quedam que esse ceperunt ut semper sint.



CAPUT uI. Obiectio de Melchisedech quod dicitur sine patre et sine matre. Christus rex iustitie et pacis. Christus sine matre, ut Deus; sine patre ut homo. In una Christi persona gemina natiuitas.

Quid autem hinc dubitationis creditur derelictum, cum in Melchisedec  unius eiusdemque Dei et hominis Christi personam significatam demonstraret Apostolus, ostendens [e 1Kb] eam, et secundum diuinam substantiam sine initio 94 sempiternam, et secundum  seruilem formam, quam in tempore accepit, sine fine perpetuam. Sic idem igitur gentium doctor loquitur ad Hebreos: Hic etenim Melchisedech, rex Salem, sacerdos Dei summi, qui obuiauit Abrahe regresso a cede regum, et benedixit ei, cui decimas omnium diuisit Abraham. Primum quidem, qui interpretatur rex iustitie, deinde autem et rex Salem, quod est rex pacis, sine patre, sine matre, sine genealogia, neque initium dierum, neque finem uite habens, assimilatus autem Filio Dei, manet sacerdos in perpetuum . Posset utcunque in hoc forsitan testimonio quidquam contradictio renitentium, super huius Melchisedech persona, tanto lumini ueritatis opponere, si esset credendum quamlibet creaturam sine initio naturaliter exstitisse. At  cum clareat omnem omnimodis creaturam, ut pote prorsus ex nichilo factam, initio non carere, cuius origo sola Creatoris uoluntate et potestate, quando faciendam iudicauit, qui mutabilium operum dispositionem semper immutabilem habuit, substituta cognoscatur ex nichilo, que tamen nunquam fuerit priusquam initio creationis exstiterit, nullatenus accipitur quod Melchisedech, aut ex patre fuerit matreque non genitus  aut initio existendi naturaliter careat, quod solius est Dei. Ille itaque figure huius retinet naturaliter ueritatem, qui in utraque natiuitate mirabilis, nec uspiam ueritate naturalis caruit originis, et in utroque mirabiliter natus est singularis. Quis est enim rex iustitie, nisi rex noster Christus, qui factus est pro nobis peccatum, ut nos efficeremur iustitia Dei in ipso?  Quis est etiam rex pacis? Nonne ille qui ait: Pacem meam do uobis, pacem meam dimitto uobis ? Ipse est enim pax nostra, qui fecit utraque unum . Ad ipsum propheta clamat: Domine Deus noster, pacem tuam da nobis. Omnia enim dedisti nobis, Domine Deus noster, posside nos: Domine, preter te alium non nouimus, nomen tuum nominamus . Matrem quoque non habuit Christus Dei Filius in Dei substantia, quam semper habet ex Patre. Rursus idem patrem in hominis natura non habuit, quam ex sola matre suscepit. In ueritate namque utriusque natiuitatis singularitatem seruauit, et parentis, et prolis: ut quamuis prius de solo Patre, postmodum de sola uirgine nasceretur, unus tamen idemque fuerit qui et prius  de Patre, et postmodum sit natus ex uirgine: ut in unius ueri Dei uerique hominis Christi miro atque ineffabili sacramento nec naturalis genito defuisset ex gignente substantia, nec geminaretur in gignente genitoue persona, licet in uno Christo ueritatem Dei et hominis nature [a 1Kb] ueritas inconfusa seruaret, unam tamen in Christo personam utriusque nature indiuisa ueritas exhiberet, ut nec gemina natiuitas unius Christi uideretur geminare personam, nec persone  unitas, aut Dei in nomine, aut hominis in Deo, ueram posset abolere substantiam. Et licet utraque uera in uno Christo substantia naturalem in se testetur, et originis natiuitatem, et natiuitatis originem, mysterii tamen pietas mirabilis permanens, quamdam diuine illius et ineffabilis generationis, que initium non habet, [b 1Kb] in hac quoque humana generatione certam nobis intelligentie lineam demonstrauit: nam qui semper Deus ex Deo, 95 idem temporaliter ex homine Deus et homo; et in quo naturalem paterne substantie plenitudinem natiuitas sempiterna possedit, in eodem plenam hominis naturam ueritas naturalis exhibuit. Filius enim Dei, ut nostrum ex uisibilibus ad inuisibilia proueheret intellectum, ueritatem in se demonstrauit humane nature, ut consequenter  crederetur ex ueri Dei natura Deus uerus naturaliter exstitisse, quem uerum hominem naturaliter natum constaret ex homine.



CAPUT uII. Temporalis Christi natiuitas ducit in cognitionem eterne. Immensa Christi maiestas, quia sempiterna natiuitas. Non fuit locus ante Filium Dei in quo nasceretur. Nec fuit ullus locus uerbo cequeuus.

Initium quoque natiuitatis in natura hominis Christus habuit, in qua sine initio non potuit mater esse que genuit; ut agnosceretur, nature ueritate recognita, nullum diuine natiuitatis [c 1Kb] initium habuisse, ubi sempiterno Patri, sicut initium existendi nullum fuit, sic nulla natiuitas initiate generationis accessit. Ita namque utriusque in se Christus iehsu demonstrauit substantie ueritatem, ut sicut in hominis Christi substantia,  salua prerogatiua singularis illius dignitatis, hoc substantialiter inuenitur, quod naturaliter constat in homine; sic in eodem Deo Christo hoc substantialiter esse credatur, quod naturaliter subsistit in Patre: ut cum in homine Christo uidetur ueritas hominis, in eodem Deo Christo cognoscatur paterne ueritas deitatis; et cum ista natiuitas inuenitur initio subdita, que ex temporali homine substantialis temporaliter exstitit, illa quoque sine initio credatur esse natiuitas, que de sempiterno Deo [d 1Kb] substantialis ac sempiterna subsistit. Ipse igitur sine matre in diuina substantia, [e 1Kb] que est ex solo Patre naturaliter genitus; ipse sine Patre, fructus inuiolate uirginis, quam complexus non contigit maritalis; ipse sine genealogia, de quo scriptum est: Generationem eius quis [f 1Kb] enarrabit ? ut cum in generatione  uera Filii Dei fides nobis cognitionem prestat, sermonem uero sempiternitas superat, in eo quod fidei constantia credulitatis [g 1Kb] firmamento nutritur , sermonis uero audacia fideli timore comprimitur, diuine generationis uera naturalisque sempiternitas agnoscatur. Nam quia diuina utique naturaliter uera est, quia in Deo uero nichil est falsum; quia uero nec cepta est, nec creata, sicut omnem cepte createque nature superat cogitationis  indaginem, sic omnem supergreditur eloquii facultatem. An forsitan quod de Dei pace apostolice auctoritatis ueritate percepimus, de eius generatione prorsus accipere dubitamus? cum nobis Paulus beatissimus dicat: Pax Dei, que exsuperat omnem intellectum, custodiat corda uestra, et intelligentias uestras in Christo Iesu . Cuius ergo pax, licet omnem superet intellectum, uera tamen, sempiterna naturalisque creditur; cur eius generationis, que superat omne prorsus eloquium, naturalis ueritas et infinita sempiternitas abnegetur? Ubi ergo sempiterna pax est, credatur etiam sempiterna natiuitas; et cuius est credenda sempiterna natiuitas, 96 non negetur immensa maiestas, nullo quippe naturali fine concluditur, quod natiuitatis initio non tenetur; et ideo immensa prorsus agnoscitur illa substantia,  cuius est natiuitas non cepta, sed uera. Nam quod aliquo circumscribitur fine, necesse est ut loco teneatur aut tempore. Quomodo autem fecisse tempus et locum creditur, si loco ipse temporiue subdatur? Nam per ipsum omnis factus est locus, quia omnia per ipsum facta sunt, et sine ipso factum est nichil . Per ipsum quoque factum tempus agnoscitur, de quo Paulus dicit: Multifarie multisque modis olim Deus loquens patribus [a 1Kb] in prophetis, nouissime diebus istis locutus est nobis in Filio, quem constituit heredem uniuersorum, per quem fecit et secula . Non est ergo localis per quem factus est locus, nec temporalis per quem factum est tempus: nam si localis ipse locum fecit, et certum est omne locale in loco esse; consequenter intelligitur  quod prius in loco fuerit, et sic locum creare [b 1Kb] potuerit. Sed hic locus, in quo fuisse Dei Filius dicitur, quero utrum Filio anterior, equeuusue credatur? [c 1Kb] Sed si aliqui anteriorem Filio existimant locum, uideant in quod barathrum nefarie assertionis incurrant, cum rerum omnium operatori materiam cuiuslibet operis anteponunt. Cumque Ioannes omnia per ipsum facta [d 1Kb] commemoraret, nullam  in se habuisse dicendus est ueritatem, si quodlibet opus precessit opificem. Quomodo enim locum facere potuit, ante quem esse, uel sine quo esse, si ita est factus, ipse non potuit? Tunc deinde sollicita consideratione perpendant quoniam sempiternitatis infinitatem loco uidentur dare, quam Filio Dei conantur adimere. Nam si propterea Filium Dei non sine initio  natum asserunt, quia dicit euangelista: In principio erat uerbum, et non dicit, ante principium erat uerbum; isti qui locum ante uerbum fuisse asserunt, ante principium quoque fuisse necesse est fateantur; quoniam id quod fuisse putant ante uerbum, hoc existimant non habuisse principium. Si autem principium non habuit locus, ipse est sempiterno Patri sine dubio ceternus. Et quoniam sempiternum distare non potest sempiterno, talis hanc impietatem profecto [e 1Kb] consequitur absurditas, ut aut localis putetur Deus, aut locus hoc credatur esse quod Deus, aut  ipsum locum aliquod existiment esse sine Deo principium, quod sempiternitate sui naturaliter perseueret infectum. Sed quoniam hec non sine impietate creduntur, idcirco non solum Filio anterior, sed nec equeuus dicendus est locus. Per quem enim omnia facta sunt , huic facta quelibet anteferri conferriue non possunt. Quoniam qui omnia in numero, et pondere, et mensura disposuit, sicut tempore numerari, sic loco mensurari non potuit. Proinde psalmus ueraciter canit: Magnus Dominus Deus noster, et magna uirtus eius, et sapientie eius non est numerus. Atque ut huius admirabilis sempiternitatis infinita monstraretur immensitas, alio loco dicitur: Magnus Dominus et laudabilis nimis, et magnitudinis eius non est finis . Quia reuera necesse est ut naturaliter pronuntietur immensum,  quod 97 est naturaliter sempiternum, quia quod semper est non capitur numero, et quod ubique totum est non concluditur loco, idcirco denique alio Scripture testimonio de Sapientia dicitur: Attingit autem ubique propter suam munditiam . Et paulo post: Attingit autem a fine usque ad finem fortiter, et disponit omnia suauiter . Hic utique cum a fine usque ad finem sapientiam audimus attingere, intelligendum est quia cum a fine usque ad finem attingit, utrumque finem immensitate sue infinitatis excedit. Ille enim omnem potest creaturam attingere, quem omnis non potest creatura concludere: nam sicut implens celum perseuerat immensus, sic a fine usque ad finem attingens permanet infinitus. Tale namque est: Attingit a fine usque ad finem fortiter,  quale est et illud quod per Ieremiam dicitur: Ego Deus proximans, et non Deus de longinquo. Si absconditus fuerit homo in occulto, ego ergo non uidebo eum? Nonne celum et terram ego impleo ? Qui implet omnia, uidet omnia. Et in eo demonstrauit quid sit, uidebo eum, quod adiunxit dicens: Celum et terram ego impleo; neque enim more corporali uidere credendus est Deus, tanquam alibi sit ipse cum uidet, et alibi quod uidet. Quidquid enim uidet, non extra se uidet, quia ipse implet uniuersa que uidet. Nam scriptum est: Quoniam in omni loco oculi Dei speculantur bonos et malos . Et alio loco: Oculi Domini super iustos, et aures eius ad preces eorum, uultus autem Domini super facientes mala .



CAPUT uIII. Quomodo intelligenda sit diuine nature ubiquitas.


Ubi non pretereunde locus nascitur questionis, in eo quod Salomon dicit: In omni loco oculi Dei speculantur bonos et malos. Et rursus propheta dicit ad Dominum: Mundus est oculus tuus, ne uideat malum . Metuendum est enim ne hic qui dicitur ea uidere que dicitur implere, putetur alicubi non esse, cum dicitur aliquid non uidere; quoniam non ubique substantialiter est, si uel in malis non est. Sed in diuinis sermonibus, si teneatur humilitas  cordis, nulla reperietur repugnantia ueritatis. Quodammodo ergo uidet omnia Deus, et quodammodo quedam non uidet Deus, sicut quodammodo ubique totus est, et quodammodo alicubi non est: non quia substantialiter alicubi deest [de quo scriptum est, Omnia per ipsum et in ipso creata sunt, et ipse est ante omnes, et omnia in ipso constant ; quique secundum propheticum dictum, Mensus est manu aquam, et celum palmo, et uniuersam terram clausa manu ], sed quia non omnibus equaliter adest: ubique enim adest per potentiam, non ubique per gratiam: per potentiam, qua cuncta Deus implet et continet, per ipsam uidet omnia; per gratiam uero illud uidere dicitur quod ipse largitur, et quod in suis fidelibus operatur: uidit enim Deus omnia que fecit, et ecce bona ualde . Ac per  hoc, et ubi quedam non uidet, ut tribuat, uidet ut retribuat; sic etiam uidet malum, et non uidet malum, quia quod non uidet ut probet, uidet ut iudicet, et quod non uidet per gratiam suam donatum, uidet a peccante per iustitiam 98 exigendum: quoniam, et ubi non adest iustificandi largitas, non deest iudicandi seueritas, beato Paulo dicente: uide ergo bonitatem et seueritatem Dei: in eos quidem qui ceciderunt, seueritatem; in te autem bonitatem, si permanseris in bonitate . Que cum ita sint, quomodo potest substantialiter alicubi deesse, cum lux etiam in tenebris luceat, licet tenebre eam non comprehendant ? aut quomodo potest aliquid substantialiter non uidere, de quo beatus Paulus euidentissime protestatur, dicens: uiuus est enim Dei  sermo, et efficax, et penetrabilior omni gladio ancipiti; et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis. Et non est ulla creatura inuisibilis in conspectu eius: omnia autem nuda et aperta sunt oculis eius [a 1Kb] ? Nec hic, sicut superius diximus, ulla debet corporee uisionis subintrare suspicio, tanquam Dei Filius in celo sit, et exinde cuncta uideat, ubi non sit; hoc est enim Deo uidere quod esse, et quantam insinuat uisionem suam, tantam uult credi substantiam suam, ut cum [b 1Kb] audimus omnia nuda et aperta esse oculis eius, nullum terminum putemus substantie eius.



CAPUT IX. Quod infinitas Filio eque ac Patri conueniat.

 Ut autem unius infinitatis cum Patre Filius monstraretur, sancta Scriptura curauit de Sapientia dicere: Splendor est enim lucis eterne, et speculum sine macula Dei maiestatis, et imago bonitatis illius . In hoc testimonio et naturalis unitas, et personarum proprietas, et equalitatis immensitas Patris Filiique monstratur. Patrem namque lucem, Filium uero splendorem hoc in loco nullus ambigit appellari. De quo etiam apostolica dicit auctoritas: Qui cum sit splendor glorie, et figura substantie eius, gerens  quoque omnia uerbo uirtutis sue . Ecce et splendor esse Filius, et omnia gerere perhibetur. Si quis ergo Patrem putat immensum, Filium uero quantitate credit aliqua terminatum, demonstret nobis qualiter lux et splendor diuerse possint esse substantie, cum nec confundantur nomine, nec segregentur genere, nec alterum ab altero differat quantitate. Nam lucis et splendoris non sunt confusa nomina, sed lucis et splendoris non est discreta natura. Rursus luci splendor sic indiuiduus unitur, ut ab ea nullatenus separetur, tantumque lux in se habet splendorem, quantam in se splendor continet lucem; nec lux ut luceat, splendore potest priuari, nec splendor ut splendeat, luce potest aliquando destitui; sed quecunque lux complet, equalis in splendore  permanens, eadem et splendor complet, in luce pariter equalis existens. Quocirca si etiam lux illa eterna nec sine suo potuit splendore esse, nec eodem potest carere: consequenter aut Patri Filioque unus dabitur qualitatis quantitatisque terminus, aut equaliter uterque necesse est predicetur immensus: quantus est enim splendor illius lucis, tantam necesse est lucem splendoris 99 illius fatearis; quoniam lucem sic equat suus in omnibus splendor, ut [c 1Kb] nec maior ibi possit esse, nec minor.



CAPUT X. Non descendit Filius de celo localiter. Pater quoque in Scripturis descendere et uenire dicitur, sed non localiter.

Multum uero miramur istos qui in contumeliam Filii Dei conspirant, estimantes eum secundum deitatis  substantiam, aut ad locum de loco motu locali transire, aut non posse simul omnia deitatis sue immensitate complere; intantum, ut cum eum audiunt ad terram descendere, credant eum in celo uel apud inferos non fuisse, et ad infernum secundum deitatis substantiam ita descendisse confirment, ut eum celo defuisse tunc et terris existiment. Quomodo non considerant secundum Scripturarum morem, quo paruulorum intellectui celestia solent eloquia coaptari, nonnunquam in persona quoque Patris similia reperiri? Ut enim illa legalium uoluminum loca preteream, quibus dicitur: Et descendit Dominus uidere ciuitatem et turrim , tanquam si non descenderet, non uideret; cum superius demonstrauerimus Scripturam dixisse: In omni loco oculi Dei  speculantur bonos et malos. Et ipse Dominus ad prophetam: Ego sum Dominus Deus uniuerse carnis; nunquid a me absconditur aliquid? Sed et illud, quod paulo post dicitur: uenite, descendamus, et confundamus in illis linguas eorum . Ut ergo hec silentio nunc interim deputentur, quoniam solent hec [d 1Kb] aliquanti non [e 1Kb] totius Trinitatis, sed solius Filii deputare persone, quid de illo loco Euangelii dicturi sunt, in quo Filius ipse discipulos, priusquam pateretur, informans, ait: Qui habet mandata mea,  et seruat ea, ille est qui diligit me; qui autem diligit me, diligetur a Patre meo, et ego diligam eum, et manifestabo ei meipsum . Cumque Iudas discipulus  respondisset dicens: Domine, quid factum est, quia nobis manifestaturus es teipsum, et non mundo? ut ostenderet manifestationis gratiam aduentus nomine demonstrari, respondit iehsu, et dixit ei: Si quis diligit me, sermonem meum seruabit, et Pater meus diliget  eum, et ad eum ueniemus, et mansionem apud eum faciemus . Simul diligunt, simul ueniunt, et apud suum dilectorem simul unam faciunt mansionem, simul se manifestant, quia uno aduentus sui lumine cor dilectoris illuminant. Et quoniam reuelando se manifestant, non se sine sancto Spiritu reuelant, quia non se sine sancto Spiritu manifestant. Sic enim sine  sancto  Spiritu cognosci non possunt, sicut sine suo  Spiritu esse non possunt; et ob hoc, sicut una est manifestatio, sic una est reuelatio Trinitatis, et ubi unum est diuine reuelationis munus, ibi unus est indiuidue Trinitatis aduentus: nam sicut Pater reuelare monstratur, ipso Filio dicente: Beatus es, Simon Bar-Iona, quia caro et sanguis non reuelauit tibi, sed Pater meus qui est in celis ; ita Filius Patrem reuelare suo sermone monstratur; dicit enim: Nemo nouit Filium, nisi Pater, neque Patrem quis nouit, nisi 100 Filius, et cui uoluerit Filius reuelare . Non est etiam sancti Spiritus dissimilis estimanda reuelatio, in quo est ipsius Dei naturalis agnitio, dicente Apostolo: Quis enim scit hominum que sunt hominis,  nisi spiritus hominis, qui in ipso est? ita et que Dei sunt nemo cognouit, nisi Spiritus Dei . De ipso dicit idem gentium Doctor: Nobis enim reuelauit Deus per Spiritum suum . De hoc denuo ad Ephesios ita scribit: Ut Deus Domini nostri Iesu Christi, Pater glorie, det uobis spiritum sapientie et reuelationis . Et ut ostenderet agnitionem Dei in nobis reuelationem Spiritus operari, cum dixisset: Det uobis Spiritum sapientie et reuelationis, adiecit: In agnitione eius. Sola uero se potest Trinitas reuelare, quia sola se plene potest ipsa Trinitas nosse, et quantum se dederit agnoscendam, tantum se condonat reuelandam; ibi autem est plena sui cognitio, ubi non est naturalis ulla discretio: [a 1Kb] immensus namque ab immenso plene cognoscitur, et scientie  infinitas manet ubi substantia finem [b 1Kb] non habet, nec scientie terminus ab aliqua creatura contingitur, ubi quod immensum est nullatenus terminatur.



CAPUT XI. Deus aduenit hominibus, non mobilitate, sed pietate.

Sola est ergo una Trinitas, que cum se manifestat, ineffabiliter uenit, et cum se indignis occultat, ineffabiliter omnino discedit. ueniunt atque abeunt proprio et incomprehensibili modo Pater et Filius, et Spiritus sanctus: nec tamen localiter, aut Pater, aut  Filius mouetur, aut Spiritus. Nouerunt sic uenire atque abire, ut nec ad locum localiter ueniant, nec localiter de loco discedant. Hic aduentus Patris, et Filii, et Spiritus sancti, non mobilitatem, sed pietatem Dei uenientis ostendit: una enim deitas [c 1Kb] Trinitatis, que omnia implet, omnia continet, illi uenire dicitur, cui se manifestare dignatur; et ab illo discedit, a quo lumen sue dilectionis abscondit, nec tamen localiter absens efficitur, cum iuste relinquit indignum, nec loco presens efficitur, cum misericorditer uisitat quem fecerit dignum. Propterea, licet Deus dicat: Celum et terram ego impleo , tamen de quodam dicitur: Non est Deus in conspectu eius ; et licet totum impleat Pater, dicitur tamen in libro Sapientie: Peruerse enim cogitationes separant a Deo [d 1Kb] . Et  cum de Filio, id est de sapientia Dei, dicatur: Attingit a fine usque ad finem fortiter, et disponit omnia suauiter , eadem tamen de se dicit: Querunt me mali, et non inuenient. Et rursus dicitur: In maleuolam animam non introibit sapientia, nec inhabitabit  in corpore subdito peccatis. Spiritus quoque sanctus, cum immensus omnimodis predicetur, quia Spiritus Domini repleuit orbem terrarum, de eodem tamen dicitur: Sanctus enim Spiritus effugiet fictum, et auferet se a cogitationibus que sunt sine intellectu. Quantum ergo ad substantiam et 101 potentiam suam, ubique est Trinitas, unus Deus totus, totum complens uirtute, non mole, totus in singulis, totus simul in omnibus creaturis. Quantum uero ad cogitationes attinet nostras, descendere  ad nos Deus dicitur, cum sermonem suum ita nobis diuinitus  temperat, ut, humano nobiscum more loquens, agnitionem et dilectionem suam nobis intimare dignetur; ascendit autem in nobis quando nos ascendimus per caritatem et scientiam deitatis, ut discamus, nec in immenso quidquam locale sapere, nec de altissimo humile aliquid estimare, nec aliquid in Deo credere mutabile, nec in sempiterno temporale aliquid cogitare.



CAPUT XII. Requieuit et operatus est Deus uoluntate, non labore.

Talis est Patris, et Filii, et Spiritus sancti credendus aduentus; quoniam sicut mundana operatione primordialiter consummata, requieuisse dicitur Deus, qui tamen non laborauit in opere, quia cuncta sola  operatus est uoluntate; huic enim dicitur: Subest enim tibi cum uoles posse , sicut et in psalmo audimus: Omnia quecunque uoluit, fecit, in celo, et in terra, et in mari, et in omnibus abyssis . Cuius uoluntatis omnipotentiam euangelicus ille leprosus diuina illuminatione cognoscens, hanc ad sue mundationis sufficere testatur effectum dicens: Domine, si uis, potes me mundare ; cum dicit, si uis, potes, ostendit diuinam uoluntatem ipsam esse plenissimam potestatem.  Denique etiam Dominus hoc misericorditer effectu curationis ostendit, quod crediderat fideliter qui poposcit; ait enim: uolo, mundare; et confestim mundata est lepra eius. Sicut faciens ergo mundum, non cuiusquam sensit laboris incommodum, ut uires labore operationis exhaustas, quietis posset instaurare successu; sed cum se requieuisse dicit, nos post bona opera requieturos ostendit: ita cum uenisse, uel descendisse dicitur, diuine reuelationis erga nos gratia commendatur; et cum non descendere, sed ascendere dicitur, profectus nostre illuminationis agnitionisque monstratur.



CAPUT XIII. De sensu dicti: Noli me tangere, etc. Dissolutio contrarietatis que uidetur inter Euangelia.

Talem Dominus iehsu ascensum significauit, quando tangendi se facultatem Marie Magdalene prohibuit.  Post resurrectionem namque cum flenti misericorditer appareret, Ioannes eum dixisse commemorat: Noli me tangere, nondum enim ascendi ad Patrem meum . Hic tactus, de quo Dominus loquitur, credulitatis probatur esse, non corporis; alioquin repugnans euangelistarum reperietur assertio; nam cum Ioannes tangendi Dominum Marie facultatem prereptam ipsius Domini testetur imperio, dicentis: Noli me tangere, nondum enim ascendi ad Patrem meum , et Dominum in celum, secundum hominem, ascendisse quadragesimo resurrectionis die Scriptura confirmet , si priusquam Dominus ascendisset ad Patrem, noluit corporali accessu Marie contingi, quomodo Mattheus ipso resurrectionis die, Mariam Magdalenam, et aliam Mariam, pedes Iesu memorat tenuisse? Quod ut manifestius agnoscatur, totum eiusdem loci capitulum, sicut Mattheus posuit, huic operi duximus inserendum. Ait igitur: uespere autem sabbati, que lucescit in prima sabbati, uenit Maria Magdalene, et altera Maria, uidere sepulcrum. Et ecce terre motus factus est magnus. Angelus autem Domini descendit de celo, et accedens reuoluit lapidem, et sedebat super eum: erat autem aspectus eius sicut fulgur, et uestimentum eius sicut nix. Pre timore autem eius exterriti sunt custodes, et  facti sunt uelut  mortui. Respondens autem angelus dixit mulieribus: Nolite timere uos: scio enim quod Iesum, qui crucifixus est, queritis; non est hic: surrexit enim, sicut dixit; uenite, uidete locum ubi positus erat Dominus. Et cito euntes, dicite discipulis eius quia surrexit; et ecce precedit  uos in Galileam: ibi eum uidebitis. Ecce dixi uobis. Et exierunt cito de monumento cum timore et gaudio magno, currentes nuntiare discipulis eius. Et ecce iehsu occurrit illis, dicens: Auete. Ille autem accesserunt  et tenuerunt pedes eius, et adorauerunt eum . Quomodo ergo se, eo quod nondum ascendisset ad Patrem, a Maria Magdalene tangi uetuit, a qua sibi eodem die pedes teneri permisit? An ita quisquam peruerso sensu raptatur, ut momentaneis putet Christi sententias motibus uariatas, tanquam qui postmodum, melius recogitans, Marie tribuerit, quod antea denegarit? Sed tali cogitationi protinus uas electionis obsistit, qui in Dei Filio, secundum immutabilitatem diuinitatis eterne, nulla nos mutabilitatis suspicione permittit errare, Corinthiis ita scribens: Dei enim Filius iehsu Christus qui in uobis per nos predicatus est, per me, et Siluanum, et Timotheum, non fuit [a 17Kb] in illo est et non, sed est in illo fuit. Quotquot enim promissiones Dei sunt,  in illo [b 1Kb] sunt est: ideo, et per ipsum [c 1Kb] dicimus: Amen Deo ad gloriam uestram . Non ergo hic euangelistarum discrepat intellectus; nec Christus aut inaniter se tangi, nondum ascendens ad Patrem, prohibuit, aut incassum sibi pedes teneri permisit. In uno enim demonstrauit ueritatem carnis, in altero insinuauit gloriam deitatis; illic permisit manum, hic [d 1Kb] amouit intellectum; ut in homine Christo resuscitate carnis tangeretur ueritas, et in eodem Deo Christo paterne diuinitatis crederetur equalitas. Ideo igitur dicit: Noli me tangere, quia nondum ascendi ad Patrem meum, quia Maria Magdalene nondum Patri equalem credebat, quem uelut exstinctum feminea pietate plangebat. Quid est enim: Noli me tangere, nondum enim ascendi ad Patrem meum, nisi, Noli hoc in me tantum credere quod putas,  noli hoc in corde firmare quod estimas? quia quandiu in me illa tantum que sunt carnis attendis, equalitatem meam cum Patre non sentis. Et reuera nondum illis Christus 103 ascendit ad Patrem, qui Patri Filium non confitentur equalem. Festinandum itaque est, ut unusquisque perfectionem et ueritatem humane nature in Dei Filio credens, tanquam pedes Christi teneat, eiusdemque Filii de Patre natam substantiam fateatur, ut illi Christus ad Patrem, per equalitatem naturalis diuinitatis, ascendat. Quid est enim: Nondum ascendi ad Patrem meum, nisi, infra Patrem existimas, quem mortuum ploras? Et quid est: Noli me tangere, Nisi, noli in eo fidei tue motum statuere? Quotiescunque enim uolumus quolibet membro aliquid tangere, nisi eiusdem membri finierimus  motum, non dicimus tactum: tandiu autem membrum illud necesse est moueamus, donec ad rem, quam uolumus tangere, ueniamus, [e 1Kb] ulterius autem motum membri non porrigimus, postquam ad tactum integrum uenerimus. Sic et animi nostri motum illic statuimus, quod in corde nostro credulitate firmamus. Proinde, si que digna et congrua sunt, credamus de Christo, tunc tangimus Christum. Quisquis autem Dei Filium, secundum diuinam naturam, equalem Patri non credit, nondum illi ad Patrem  Christus ascendit; et cui Filius non ascendit ad Patrem, tangendi Christum non accipit facultatem: illi autem uere Filius ascendit ad Patrem, qui Filium Patri equalem, sempiternitatis et immensitatis parilitate non ambigit, ut Filium Deum, de Deo Patre naturaliter genitum, nec posteriorem estimet, nec minorem: quia non equalis, si minor immenso, nec ceternus, si posterior sempiterno; uterque autem sensus a Christi tactu separat, quia non exequat Patri Filium, sed minorat. Huiusmodi autem digne audit a Christo: Noli me tangere, nondum enim ascendi ad Patrem meum. Quisquis enim tangere Christum non sinitur, ab eius utique corpore separatur; quod est autem corpus Christi, nisi Ecclesia Christi? Unde intelligitur quia, donec aliquis Filium Dei secundum  diuinam substantiam equalem non credit Patri, membris Christi per tactum fidei non potest copulari; ille autem dominici corporis tenet profecto compagem, cui Filius ascendit ad Patrem; illi autem Filius ascendit ad Patrem, qui deitatem Filii Deo Patri fatetur equalem. Manifeste itaque claret per illum ad Patrem ascensum Filii, nostre potius profectum fidei demonstrari, nos enim eum quodammodo in nostris cordibus exaltamus, quando sic in eius intelligentia crescimus, ut de illo, tanquam de Deo uero, que diuine celsitudini  digna sunt cogitemus.



CAPUT XIu. Quid sit Deum exaltare. Quid sit sanctificare.

Ad hanc nos Dei exaltationem Dauid sanctus hortatur,  dicens: Exaltate Dominum Deum nostrum, et adorate scabellum pedum eius, quoniam sanctum est. . Et paulo post: Exaltate Dominum Deum nostrum, et adorate in monte sancto eius, quoniam sanctus Dominus Deus noster . Quid est autem exaltare Dominum, nisi que altissima sunt, de altissimo credere? Hoc est utique in monte adorare, ut cum de Deo cogitamus, nichil de illo humile sapiamus: sic in nobis uero 104 exaltatur, quando eum exaltamus, cum sit ipse semper altissimus; sicut in nobis sanctificatur, quando eum sanctificamus, cum semper ipse maneat sanctus. Nam beatus Petrus admonet nos, dicens: Dominum uero Christum sanctificate in cordibus uestris ; quid est autem Christum sanctificare, nisi de Christo que sancta sunt cogitare?  Que cogitatio non illum, sed nos sanctificat, et sanctificando conseruat, sicut Salomon dicit: Cogitatio sancta seruabit te. Ipse quoque Dominus iubet ut in oratione dicamus: Sanctificetur nomen tuum; et tamen hunc orationis locum sic beatus intellexisse cognoscitur Cyprianus, ut in hac diuini nominis sanctificatione, non Deum diceret sanctificari, sed nobis donum sanctificationis diuine conferri. In epistola namque de dominica oratione, quibusdam premissis, ita loquitur: Post hoc  dicimus: Sanctificetur  nomen tuum, non quod optemus Deo ut sanctificetur orationibus nostris, sed quod petimus ab eo ut nomen eius sanctificetur in nobis. [a 1Kb] Ceterum a quo Deus sanctificatur, qui ipse sanctificat? sed quia ipse dixit: Sancti estote, quia et ego sanctus sum , id petimus, et rogamus, ut qui in baptismo sanctificati sumus, in eo quod esse cepimus, perseueremus, et hoc quotidie deprecamur. Opus est enim nobis quotidiana sanctificatione, ut qui quotidie delinquimus, delicta nostra sanctificatione assidua [b 1Kb] repurgemus. Si  ergo sanctificantes Christum, nos sanctificamur, et nomen Dei sanctificari poscentes, nos donum sanctificationis accipimus, cur exaltantes Deum, non potius nos per intelligentie profectum exaltari [c 1Kb] credamus? Quod si Deum exaltantes, nos potius exaltamur , similiter cum nobis uenire dicitur, nostrum profectum debemus credere, in eo quod se diuina maiestas nostris dignatur cordibus reuelare.



CAPUT Xu. Quomodo a Christo uirtus exiit, muliere fimbriam eius tangente. Quomodo Christus nobis uenire dicitur, aut in propria. Spiritus sanctus quoque immensus est. Tota Trinitas immensa.

Nam si Filius Dei ad nos locali motu descendit, localiter de illo uirtus exiuit: cum enim quedam mulier, in profluuio sanguinis constituta , facultatibus uiribusque consumptis, omnia que habuit propter infirmitatem finiret, et solam infirmitatem, quam habere nollet, finire non posset, [d 1Kb] atque a celesti medico gratis curari desiderans, occulte fimbriam tangens, fideli raptu sanitatis sibi  furaretur effectum, ille credulitatis conscius et salutis, ait: Tetigit me aliquis: nam ego noui uirtutem de me exisse. Quid igitur hec uirtus que de Domino exiuit? nunquid exeundo discessit? an ad sanandam sic eniens potuit peruenire, ut a Saluatore localiter non posset exire? Quod si localiter ab eo, qui uirtus dicitur, uirtus exiuit, dicatur qualiter uirtus a uirtute discessit? Si uero talis credulitas fidei Christiane uidetur incongrua, non alium putemus illum de Christo uirtutis exitum, 105 nisi diuine curationis effectum: tunc enim ad mulierem uirtus Saluatoris exiuit, quando in se uirtutem diuine curationis agnouit. Sic ergo Dei Filius, qui est uirtus et sapientia Dei, locorum creator et temporum, quemadmodum tempus omne sempiternus precedit, sic omnem locum  immensus excedit; qui nobis tunc uenire dicitur, cum nos illuminare dignatur. De ipso namque dicit euangelista: In mundo erat, et mundus per ipsum  factus est, et mundus eum non cognouit: in propria uenit, et sui eum non receperunt. Quomodo igitur et in mundo fuisse dicitur, et in mundum uenisse firmatur? an illud est potentie, istud gratie deputandum? Ita plane: secundum diuinitatem namque suam nec celo unquam defuit, nec inferno, nec mundo: Omnia enim per ipsum et in ipso creata  sunt, et ipse est ante omnes, et omnia in ipso constant ; secundum gratiam uero tunc in mundum uenit, quando pereunti mundo mira pietate subuenit, quod etiam ipse testatur, dicens: Non enim misit Deus Filium suum ut iudicet mundum, sed ut saluetur mundus per ipsum . Est igitur immensus Dei Filius, sicut Pater et Spiritus, quoniam de ipso dictum est: Magnus est, et non habet finem, excelsus et immensus ; de quo paulo post dicitur: Post hec in terris uisus est, et cum hominibus conuersatus est . Immensus est etiam Spiritus sanctus: quod sciens propheta, dicebat ad Deum: Quo ibo a Spiritu tuo, et a facie tua quo fugiam ? Quem Spiritum Dei, ut ipsum sanctum Spiritum propheta memoratus  ostenderet, dicit Deo: Ne proiicias me a facie tua, et Spiritum sanctum tuum ne auferas a me . Quem Spiritum Dei ipsum esse Spiritum sanctum Apostolus quoque hac attestatione significat: Nolite contristare Spiritum sanctum Dei, in quo signati estis in [a 9Kb] die redemptionis . Et alio loco: Qui autem hec spernit, non hominem spernit, sed Deum, qui etiam dedit Spiritum sanctum suum in nobis . Hunc Spiritum Dei sanctum sic immensum Dauid pronuntiat, ut Deo  dicat: Quo ibo a Spiritu tuo, et a facie tua quo fugiam? Si ascendero in celum, tu illic es; et si descendero in infernum, ades; et [b 1Kb] si assumpsero pennas meas in directione, siue  ante lucem, et habitauero in nouissimo  maris: etenim illuc manus tua deducet me, et continebit me dextera tua. Manum Patris Filium nullus ambigit nominari, de quo ipse Deus dicit: Nonne manus mea fecit hec omnia? [c 1Kb] Attamen propheta, ut Trinitatem equaliter predicaret immensam, et Patrem significauit, cui dixit: Quo ibo a Spiritu tuo? et ipsum Spiritum, a quo se ire uel fugere nullo modo posse testatur; et Filium demonstrauit, ubi se a Dei manu etiam in nouissimo maris predicat deducendum: ut agnoscatur Patris et Filii et Spiritus sancti una esse immensitas, et una presentia in omnibus creaturis. Hec est Trinitas unus Deus, qui sicut potuit solus uniuersa condere, sic potest omnia solus implere, nec localis in loco, nec temporalis in tempore, nec terminabilis termino creature.



CAPUT XuI. Deus est ubique, imo et in secreto preces audit.


106 Nam immensitatem diuinitatis Filii Dei manifesta predicatione, et eloquiorum diuinorum attestatione, beatus martyr Cyprianus affirmat in epistola de Oratione Dominica, dicens: »Denique magisterio suo Dominus secreto nos orare precepit, in abditis et secretis locis, in cubiculis ipsis, quod magis conuenit fidei; ut sciamus Deum ubique esse presentem, audire omnes et uidere, et maiestatis sue plenitudine in abdita quoque et occulta penetrare, sicut scriptum est: Ego Deus approximans, et non Deus de longinquo.  Si absconditus fuerit homo in absconditis, ego ergo non uidebo eum? nonne celum et terram ego impleo ? Et iterum: In omni loco oculi Dei speculantur bonos et malos . Et quando in unum cum fratribus conuenimus, et sacrificia diuina cum Dei sacerdote celebramus, uerecundie et discipline memores esse debemus: non passim uentilare preces nostras inconditis uocibus, nec petitionem commendandam modeste Deo tumultuosa loquacitate iactare, quia Deus non uocis, sed cordis auditor est, nec admonendus est clamoribus, qui cogitationes uidet, probante Domino et dicente: Quid cogitatis nequam in cordibus uestris ? Et alio loco: Scient omnes Ecclesie quia ego sum scrutator [d 1Kb] renis et cordis .« Beatus certe Cyprianus Deum,  quem dixit ubique esse presentem, audire omnes et uidere, et maiestatis sue plenitudine [e 1Kb] in abdita quoque et occulta penetrare, ipsum quoque non uocis, sed cordis asserit auditorem, nec admonendum clamoribus, qui cogitationes uidet; ipsum quoque ponit dicentem: Quid cogitatis nequam in cordibus uestris? Et alio loco: Scient omnes Ecclesie quia ego sum scrutator renis et cordis. Hec autem quis nesciat a Filio Dei dicta, sicut Apocalypsis Euangeliumque testatur? Filius igitur  ubique presens est, idem omnes audit et uidet, et maiestatis sue plenitudine in abdita quoque et occulta penetrat, nec clamoribus admonendus est qui cogitationes uidet. Huic sensui Ioannis euangeliste dicta concordant, qui dicit de quibusdam: Quia iehsu non  credebat semetipsum illis, eo quod ipse nosset omnes et quia opus ei non erat, ut quis testimonium perhibe, ret de homine, ipse enim sciebat quid esset in homine .



CAPUT XuII. Christus nunquam suos derelinquit solos, quia eis ubique adest. Deo omnia manifesta.

Simile quiddam beatus Cyprianus etiam ad Tybaritanos scribens de Filii Dei immensitate, testatur his uerbis: Solus non est, cui Christus in fuga comes est; solus non est, qui templum Dei seruans, ubicunque fuerit, sine Domino non est, et si fugientem in solitudine ac montibus latro oppresserit, fera inuaserit, fames, aut sitis, aut frigus afflixerit, uel per maria precipiti nauigatione properantem, tempestas aut procella submerserit, spectat militem suum Christus ubicunque  pugnantem. 107 In epistola quoque de Lapsis, quisquis uolet, hec inserta reperiet: uidet ille corda et pectora singulorum et iudicaturus non tantum de factis, sed et uerbis et cogitationibus nostris, omnium mentes uoluntatesque conceptas intra ipsas adhuc clausi pectoris latebras intuetur. Filius ergo Dei, tam auctoritate diuina quam sanctorum Patrum fideli ueracique sententia, secundum diuinam naturam infinitus immensusque probatur, ubique presens, omnia replens, testis nunc cogitationum et operum, futurus iudex retributorque cunctorum. Quia uero idem Filius Dei, uerus Deus, natus de Deo Patre, uerus homo  factus est pro nobis ex homine , diuine humaneque nature in se continens ueritatem, que fuerunt uere diuinitatis non amisit, et que sunt uere humanitatis accepit: unus idemque secundum carnem de matre temporaliter natus, qui secundum diuinitatem de Patre permanet sempiternus; unus idemque homo localis ex homine, qui est Deus immensus ex Patre; unus idemque secundum humanam substantiam, absens celo cum esset in terra, et derelinquens terram cum ascendisset in celum; secundum diuinam uero immensamque substantiam, nec celum dimittens cum de celo descendit, nec terram deserens cum ad celum ascendit. Quod ipsius Domini certissimo potest cognosci sermone, qui ut  localem ostenderet humanitatem suam, dicit discipulis suis: Ascendo ad Patrem meum et ad Patrem uestrum, Deum meum et Deum uestrum . De Lazaro quoque cum dixisset: Lazarus mortuus est, adiunxit dicens: Et gaudeo propter uos, ut credatis quoniam non eram ibi . Immensitatem uero sue diuinitatis ostendens discipulis dicit: Ecce ego uobiscum sum omnibus diebus, usque ad consummationem seculi . Quomodo autem ascendit in celum, nisi quia localis et uerus est homo? Aut quomodo adest fidelibus suis, nisi quia idem immensus et uerus est Deus? De ipso rursum dicit Scriptura: Quia uere habitauit Deus cum hominibus in terra , de quo euangelista dicit: uerbum caro factum est, et habitauit in  nobis. Quod uerbum, ut agnosceretur, etiam cum caro factum est et habitauit in nobis, nunquam discessisse de celo, propterea Dauid dicit: In eternum, Domine, permanet uerbum tuum in celo . De ipso uno eodemque Dei sempiterno Filio, et futuro tunc hominis Filio, in quo permansisset uera et immensa diuinitas, et a quo suscipienda esset uera localisque humanitas, prophetice inspirationis agnitione repletus, dixerat Ieremias: Hic Deus noster, et non estimabitur alius ad eum. Adinuenit omnem uiam discipline, et dedit eam Iacob puero suo et Isrel dilecto suo. Post hec in terris uisus est, et cum hominibus conuersatus est . Et quoniam de ipso superius dixerat: Magnus est, et non habet finem, excelsus et immensus, ne ista Dei in terra uisio  et cum hominibus conuersatio Deum immensum putaretur alienasse de celo, propter hoc ipse Filius, ut immensitatem diuinitatis sue in terra positus demonstraret, [a 1Kb] et non secundum hominem, quem susceperat in terra positus, sed secundum 108 Deum, [b 1Kb] quod semper erat, presentem se etiam celo doceret, ait: Nemo ascendit in celum, nisi qui de celo descendit, Filius hominis qui est in celo ; non quia humana Christi substantia fuisset ubique diffusa, sed quoniam unus idemque Dei filius atque hominis filius uerus Deus ex Patre, sicut homo uerus ex homine, licet secundum ueram humanitatem  suam localiter tunc esset in terra, secundum diuinitatem tamen  celum totus impleret et terram.



CAPUT XuIII. Ex uerbis Apostoli Christus et immensus et localis probatur. Corporalis Christi ascensus. Habitat in nobis Christus. Habitat in nobis Deus Pater. Habitat in nobis Spiritus sanctus.

Istam Christi ueram humanitatem, que localis est, et ueram diuinitatem, que immensa semper est, apostolica quoque nobis doctrina cernimus intimari. Nam ut Christi ueri hominis corpus localiter contineri Paulus monstraret apostolus, ait ad Thessalonicenses: Quomodo conuersi estis ad Deum a simulacris, seruire Deo uiuo et uero, et exspectare Filium eius de celis, quem suscitauit a mortuis Iesum : ipsum utique monstrans corporaliter de celo  uenturum, quem corporaliter a mortuis nouerat suscitatum. Propterea rursus ait: Nostra autem conuersatio in celis est. Unde etiam Saluatorem exspectamus Dominum Iesum Christum, qui reformabit  corpus humilitatis nostre conforme corpori claritatis sue, secundum operationem qua potest etiam subiicere sibi omnia . Interim quoniam [c 1Kb] loci opportunitas non est pretereunda silentio, attendatur hic locus in quo [d 1Kb] Apostolus Filium dicit omnia sibi posse subiicere, ne  Pater existimetur cuncta tanquam inualido subiecisse, dicit etiam corpus humilitatis nostre reformaturum conforme corpori claritatis sue. Quod si uerum est corpus Christi, loco potest utique contineri. Hanc ueritatem corporis Christi de celo uenturi, Ioannes quoque confirmat,  dicens: Ecce ueniet cum nubibus, et uidebit eum omnis oculus, et qui eum compunxerunt . In libro quoque Actuum apostolorum sic eius corporalis intimatur ascensus: Et cum hec dixisset, uidentibus illis eleuatus est, et nubes suscepit eum ab oculis eorum. Cumque intuerentur in celum euntem illum, ecce duo uiri astiterunt iuxta eos in uestibus albis, qui et dixerunt: uiri Galilei, quid statis aspicientes in celum? Hic iehsu, quem uidistis euntem in celum, sic ueniet quemadmodum uidistis eum euntem in celum . Cum ergo caro Christi localis absque dubitatione monstretur , diuinitas tamen eius ubique semper esse, Paulo testante, cognoscitur, qui fidelibus dicit: An experimentum queritis eius, qui in me loquitur, Christus  ? Quomodo autem in eo loqui potuit, si in illo non fuit? uel quomodo corporaliter ascendit in celum, et in suis fidelibus esse predicatur in terra, si non est in illo diuinitatis immensitas que celum implere possit et terram? Nam Corinthiis Paulus dicit: An non cognoscitis uos ipsos, quia iehsu Christus in uobis est ? Et ad Ephesios ait: In interiori homine habitare Christum per fidem in cordibus uestris . Est itaque Filius in celo, et habitat in nobis in terra, scilicet illa sue immensitatis presentia, qua in nobis Pater Spiritusque 109 sanctus habitat:  nam Deus Pater suam in nobis habitationem sic, propheta loquente, monstrauit: Quoniam inhabitabo in illis, et inambulabo , et ero illorum Deus, et ipsi erunt mihi populus. Propter quod exite de medio eorum, et separamini, dicit Dominus: et immundum ne tetigeritis, et ego recipiam uos; et ero uobis in patrem, et uos eritis mihi in filios et filias, dicit Dominus omnipotens . Spiritum quoque sanctum in nobis pariter habitare Paulus ostendit, ita Corinthiis scribens: Nescitis quia templum Dei estis, et Spiritus Dei habitat in uobis . Ac ne quis eorum qui Spiritum sanctum minorem Patre Filioque constituunt, hic ubi dictum est, Spiritus Dei habitat in uobis, ad personam sancti Spiritus deneget pertinere, quid in illo replicaturus est loco ubi Apostolus Timotheum sollicitudine paterni amoris  informat? Bonum depositum, inquiens, custodi per Spiritum sanctum, qui habitat in nobis .



CAPUT XIX. Eiusmodi habitatio non localis est, sed immensa. Cor nostrum dilatatur Deo inhabitante.

Hec utique Patris et Filii et Spiritus sancti in nobis habitatio non localis est, sed immensa; non comprehensibilis cogitatione, sed uenerabilis fide: inhabitat enim Trinitas in suis fidelibus, sicut tota in singulis, sic tota in cunctis, que nec celi terreque spatio distenditur, nec uniuerse creature termino terminatur, nec per separatos homines uel  separata loca, particulariter separatur, nec inferno deest, cum terre non desit et celo. Qui enim potuit omnia facere, solus potest uniuersa replere. Quisquis  autem localem Filii et Spiritus sancti aduentum habitationemue considerat, prius est ut Patrem in nobis localiter, non solum habitare, uerum etiam ambulare confirmet; quem beatus Paulus dixisse asserit per prophetam: Quoniam inhabitabo in illis et inambulabo . Explicetur ergo qualiter in nobis Filius uel Spiritus sanctus inhabitet . Nam si hec humano more credimus metienda, maioris est quantitatis qui habitare tantummodo dicitur, quam ille qui etiam in nobis ambulare monstratur: potest enim qui habitat totum implere quod habitat; qui autem inambulare dicitur, minor utique spatio in quo ambulat, absque dubitatione monstratur. Sed hanc cogitationis ineptiam deterior consequetur absurditas. Procul dubio enim cordis nostri  spatia uidebuntur ipsa Trinitate maiora, in quibus sit locus quem Filius atque Spiritus sanctus inhabitando implere possint, et locus quem inambulando Pater implere non possit. Quod si hec non conueniunt ueritati, credamus habitationem Trinitatis secundum  immensitatis illius incomprehensibilem maiestatem ineffabiliter designari, et cum Deum in nobis habitare atque inambulare audimus, ita spiritaliter cognoscamus, ut non credamus quod Deus localiter moueatur in corde nostro, sed quod cor nostrum dilatetur in Deo. De qua cordis latitudine Apostolus loquebatur, dicens: Os nostrum patet ad uos, o Corinthii: cor nostrum dilatatum est. Eamdem autem habentes remunerationem, tanquam filiis dico, dilatamini et uos . Ubi paulo post testimonium prophete posuit superius memoratum, dicens: uos enim estis templum Dei uiui, sicut dicit Deus, quoniam inhabitabo in illis et inambulabo .



CAPUT XX. Immensitas Trinitatis ex forma baptismi ostenditur. Conclusio secundi libri de immensitate diuinitatis Filii Dei.

 110 Sed nec illud est aliquatenus omittendum, quo manifestissima Trinitatis immensitas, et per omnia non localis, sed diuina mirabilisque presentia demonstratur, dum in nomine Patris et Filii et Spiritus sancti, secundum ipsius Domini preceptum credentes, ubique [a 1Kb] cognoscimus baptizari. Si enim omnis Trinitas in baptismate sanctificare creditur, omnis utique Trinitas adesse monstratur; cum autem ubique uno tempore per totum orbem baptisma celebratur  in nomine Trinitatis, si tota Trinitas adest ad sanctificandum , ecce ubique mirabiliter exhibet presentiam maiestatis immense: quoniam solius est Dei, simul uniuersa complere. Si autem non tota Trinitas ubique pariter adest, si Filius aut Spiritus sanctus putatur deesse,  nominandus utique in baptismate non est, qui ad sanctificandum adesse non potest. Quisquis ergo putat equalitatem immensitatis paterne denegandam Filio uel Spiritui sancto, nomen eorum prius auferat de baptismatis sacramento. In hoc igitur quam maxime fidei catholice ueritas agnoscitur, que recte in nomine Patris et Filii et Spiritus sancti baptizare consueuit, quoniam omnem Trinitatem ubique pariter adesse confidit. Posset adhuc immensitas diuinitatis Filii Dei testimoniis innumerabilibus demonstrari; sed nos maluimus pauca de pluribus ponere, uolentes etiam secundum librum celerius terminare; quam maxime prospicientes, ut in his que uestre clementie destinamus, animum regalibus curis [b 1Kb] feliciter occupatum, non lectionis prolixitas oneret,  sed manifestatio ueritatis informet. Proinde que de immensitate [c 1Kb] diuinitatis Filii Dei disputata sunt, isto concludamus termino, ut ea que de sacramento dicenda sunt dominice passionis, alio rursus incipiamus exordio.



LIBER TERTIUS. DE SACRAMENTO DOMINICAE PASSIONIS.



CAPUT PRIMUM. Difficultas tertii libri de Passione Domini. Error Theopaschitarum. uerbum crucis pereuntibus stultitia est.


111 Quanquam secundo libro, superni muneris  opitulatione subnixi, diuinitatem Filii Dei probauerimus immensam, nec tempore scilicet, nec loco conclusam, ut pote que omnia replet, omnia continet, omnia  sempiternitate precedit, omnia pariter immensitate concludit; quod idcirco quam maxime curauimus demonstrandum, ut si qui nunc usque spiritaliter de Deo nequeunt cogitare, localis in Dei Filio suspicionis absoluerentur errore: non minor nobis est sollicitudo residua tertii quoque huius uoluminis absoluendi, quo de sacramento dominice passionis, quod ipse, qui pro nobis passus est, donauerit, sumus utique tractaturi. Ubi non minimo timore concutimur, nec leui formidine perurgemur: sumus enim prorsus  explicationi tante profunditatis inualidi. Sed ille qui aperuit [a 1Kb] os mutorum, et linguas infantium fecit  disertas , ipse  dabit sermonem directum et bene sonantem in os nostrum, [b 1Kb] tantamque huic operi, quod per nos dignatur misericorditer operari,  demonstrande ueritatis gratiam largietur, ut manifestis Scripturarum clareat documentis, et rectitudo catholici dogmatis, et tortuosus error ac multiplex heretice prauitatis. Sunt enim quidam qui de sacramento dominice passionis aliter quam se pietas habet, cogitantes, dum salutem querunt, dispendium salutis incurrunt, et dum in Deo id accipiunt, quod in hominibus cernunt, quadam uelut lancea peruerse locutionis latus percutiunt Saluatoris; et cum increduli milites detrahere ausi non fuerint morienti, quidam nunc, sub Christiani nominis fuco, non metuunt derogare regnanti. Hi sunt qui cum in uno Christo Deo uero homineque perfecto humanam diuinamque forsitan 112 nequeunt, aut certe negligunt, secundum naturalem ueritatem considerare substantiam,  in id erroris incurrunt, ut non humanam in Dei Filio naturam, manente diuine uirtutis immutabilitate, considerent, sed ut diuinam substantiam, diuine infirmitatis passibilitate dedecorent. Quod utique diuino Spiritu preuidens, dicebat Apostolus: uerbum enim crucis, pereuntibus quidem stultitia est, his autem qui salui fiunt, uirtus Dei est . Pereunt in uerbo crucis non solum qui putant Dei Filium que humana sunt in carne pati non potuisse, uerum etiam qui credunt diuinitatem Filii Dei dolores uel passionem substantialiter in cruce sensisse. Quomodo autem uerbum crucis uirtus est Dei, si in cruce diuina substantia potuit infirmari? uel qualiter nos ad immutabilitatis atque incorruptionis gratiam perducturus  est Christus, si ipse secundum diuinam  naturam probatur in deterius commutatus, cum diuine nature sit proprium, nec defectum capere, nec profectum?



CAPUT II. Caute de Christo tractandum propter duas naturas in una persona.

Igitur quid in Christo semper impassibile, quidue ante mortem carnis passibile fuerit, tractaturi, primitus libello huic inserenda duximus, que de uno Christo Deo homineque credimus et tenemus: ne quis, cum in uno Christo ceperimus ea que ad proprietatem  diuine humaneque nature pertinent, demonstrare, aut duos Christos nos existimet credere, secundum utramque naturam, aut quartam a nobis inseri putet Trinitati personam. Nos enim fidem retinentes euangelice ueritatis, sic in Mediatore Dei et hominum homine Christo Iesu propria uniuscuiusque nature cognoscimus, ut unitatem persone nullatenus diuidamus, scientes quod sic utriusque in Christo substantie manserit unita proprietas, ut in carne patiens impassibilis Deus, et ueram passionem  in [c 1Kb] uera carne sentiret, et in diuinitate prorsus impassibiliter permaneret, nec alius in carne passus fuerit nisi ille qui in uera carnis passione impassibilis omnino permansit, nec alius semetipsum morti dignatus sit tradere, quam ille qui sic potuit moriendo  mortem uincere, ut mortem non posset in morte sentire. Sed hec qualiter in unitate persone, substantiarum in Christo proprietate seruata, dicamus, professionis nostre series subiecta monstrabit.



CAPUT III. Recta fides de diuinitate Filii Dei. Alia persona Patris, alia Filii in una natura. Christus unigenitus Dei, plenus gratie et ueritatis.

Credimus igitur Dei Filium, ante omne prorsus initium, hoc est, sine aliquo sue natiuitatis initio, de Patris substantia genitum, Deum de Deo, Dominum de Domino; non ex nichilo, quia de Patre; non nuncupatiuum, quia nomen habet ex ueritate nature; non ex [d 1Kb] alia natura, quia non aliquid fuit ceternum Deo, unde origo Filio prestaretur. Nec posteriorem Filium eo qui genuit, nec minorem, sed 113  Patri  prorsus et sempiternitate immensitatis et immensitate sempiternitatis equalem, immutabilem mutabilium conditorem, intemporalem temporalium factorem et temporum; quem nullus continet locus, quo nullus caret locus, quia cuncta replet Creator immensus; qui non propterea non est Deus, quia dicitur genitus; sed ideo [e 1Kb] uerus digne creditur, quia de Patre substantialiter genitus predicatur: quod enim dicitur genitus, non hoc est nomen diuinitatis in Filio, sed nomen est natiuitatis in Deo; ut quem constat de Patre naturaliter genitum, constet non aliud esse quam Deum. Hic itaque de Patre sempiternus existens, unam tenuit cum Deo Patre naturam, sed propriam sumpsit ex genitore personam, quia diuina natiuitas non diuisionem naturalis unitatis habuit,  sed personam Filii subsistentis a Patre distinxit; et ex uocabulo Patris alium qui natus est monstrat, ut errorem Sabelliane confusionis excludat, sicut ipse Filius protestatur dicens: Alius est qui testimonium perhibet de me, et scio quia uerum est testimonium quod perhibet de me . Et ut ostenderet quem alium diceret, post pauca subiecit: Qui misit me Pater, ipse testimonium perhibet de me . Alio loco similiter suam personam Patrisque discernens: Non sum  solus, quia Pater mecum est  . Ad hanc distinctionem gemine persone, et professionem unius substantie in Patre et Filio perdocendam, ipse Filius dicit: Qui credit in me, non credit in me, sed in eum qui misit me: et qui uidet me, uidet eum qui me misit . Unus est igitur Filius ex Patris natura genitus, qui ideo Unigenitus dicitur, ut ex proprietate paterne nature, unus et genitus demonstretur. Sed hic qui Unigenitus ex Patre naturaliter dicitur, sicut inseparabilis est unitate nature, sic inconfusibilis permanet proprietate persone. Ob hoc se tantummodo Dei Filius Unigenitum nominat dicens: Sic enim dilexit Deus mundum, ut Filium suum unigenitum daret, ut omnis qui credit in eum non pereat, sed habeat uitam eternam . Et paulo post: Qui credit in  eum, non iudicabitur; qui autem non credit, iam iudicatus est, quia non [a 1Kb] credit in nomine unigeniti Filii Dei. De solo [b 1Kb] quippe Filio Ioannes protestatur et dicit: uerbum caro factum est, et habitauit in nobis, et uidimus gloriam eius, gloriam quasi unigeniti a Patre, plenum gratie et ueritatis . uerbum caro factum, plenum est gratie susceptionis humane, quia Christus nichil in se minus hominis habet; idemque Unigenitus a Patre plenus est ueritatis paterne substantie, quia omnem in se diuinitatis paterne plenitudinem naturaliter habet. Plenum igitur gratie et ueritatis euangelista cognouit, quem unum eumdemque uerum hominem gratia uere incarnationis ostenderet, et uerum Deum Unigenitum a Patre natiuitatis eterne ueritas declararet. Quid autem Filio  prodest ut nuncupetur Unigeniti nomine, si priuatur uocabuli ueritate? Frustra namque Unigenitus dicitur, si in eius generatione non naturalis de Deo generante ueritas, sed creationis ex donante largitas predicatur. Et aliis enim, Quotquot receperunt 114 eum, dedit eis potestatem filios Dei fieri . Quod si etiam unigenitus Filius factus dicitur ex gratia, non uere genitus ex natura, procul dubio nomen et ueritatem Unigeniti perdidit, postquam fratres habere iam cepit: priuatur enim huius ueritate nominis, si in Unigenito non est de Patre ueritas naturalis.



CAPUT Iu. Filii Dei adoptiui differunt non nominibus, sed muneribus, non uita, sed gloria.

Etenim in filiis Dei qui non de Dei [c 1Kb] Patris natura subsistunt, adoptiue communio dignitatis diuersitatem  munerum potest habere, non nominum; et adoptantis gratia, cunctis ex Deo nascentibus, quamuis diuerse retributionis munus pro laboris merito repromittat, unum tamen cunctis filiorum nomen accommodat; et una per fidem ueram renatis uita celestis regni promittitur, quamuis differens regnaturis gloria tribuatur, Paulo beato dicente: Alia claritas solis, et alia claritas lune, et alia claritas stellarum:  stella enim ab stella differt in claritate, sic et resurrectio mortuorum ; et his tamen omnibus, pro illa potestate quam eis dedit filios Dei fieri, simul dicetur dextris: uenite, benedicti Patris mei, percipite regnum quod paratum est uobis ab origine mundi : simul etiam de omnibus dicitur: Iusti autem [d 1Kb] ibunt in uitam eternam . Aequaliter igitur tenebit cunctos Dei filios unitas adoptiui nominis, licet meritorum qualitatem monstratura sit differentia claritatis; nec in eo, quod spiritalis  esse cepimus natiuitatis exortu, discernimur nomine, quamuis ex profectu simus discernendi mercede. In eo namque quod uoluntarie genuit nos uerbo ueritatis pariter filios nuncupauit gratia genitoris. Quod si diuina illa Filii sempiternaque  natiuitas, non de natura Dei Patris, sed ex gratia creditur substitisse, non debet Unigenitus uocari, sed tantummodo genitus. Quoniam sicut ei nomen geniti largitas adoptionis paterne contribuit, sic eum ab Unigeniti nomine nobis quoque tributa communio paterne adoptionis exclusit. Unigenitus enim non uocatur in [e 1Kb] multis, quamuis genitus possit uocari cum genitis. Quod si ita est, deleatur quod Ioannes ausus est nomen Unigeniti scribere, ut probetur falsum, quod meruit de pectore ueritatis haurire. Si uero proprietas Unigeniti manifeste demonstranda est significationis indicio, sic multi filii Dei dicantur ex gratia, ut cognoscatur unus genitus ex natura. Quis enim natus est Deus uerus de Deo uero, nisi unigenitus Filius, qui est in sinu Patris? Quem ideo solum a ceteris Dei filiis exceptio segregat incommunicabilis  nominis, quia in solo permanet de Patre ueritas naturalis.



CAPUT u. Christus exinaniuit seipsum, et tamen plenus gratie ueritatisque permansit.

115 Hic uerus Deus et uita eterna, cum in forma Dei esset, non rapinam arbitratus [f 1Kb] esse se equalem Deo, semetipsum exinaniuit, formam serui accipiens : equalitatem enim Dei ueri Deus uerus non rapuit, quam unitate naturali sempiternus cum genitore possedit. Idcirco unigenitus Dei Filius, etiam quando formam serui accipiens semetipsum exinaniuit, plenus gratie ueritatisque permansit. uidimus, inquit Ioannes, gloriam eius, gloriam quasi Unigeniti a Patre, plenum gratie [g 1Kb] et ueritatis . Hoc est utique, quod in uno eodemque semetipsum  exinaniente, et pleno gratie et ueritatis, accepta serui forma ueritatem uoluntarie prorsus exinanitionis ostendit, in quo eterna permanens Dei forma plenitudinem gratie ueritatisque monstrauit. Que est igitur illa Unigeniti exinanitio, nisi accepta passibilis et mortalis humanitas Christi? Que autem est Unigeniti plenitudo, nisi permanens impassibilis atque immortalis diuinitas Christi? in quo perfectus homo plenus  est gratie, et in quo perfectus Deus plenus est ueritatis: quod  procul dubio plenitudinis nomen, ut diuinitatis esse monstretur, Apostolum de Christo loquentem pariter audiamus: Quia in ipso inhabitat omnis plenitudo diuinitatis corporaliter, et estis in illo  repleti . Que autem sit que in Christo inhabitat plenitudo diuinitatis Ioannes ostendat : uerbum, inquit, caro factum est, et habitauit in nobis . De ista plenitudine Baptista Ioannes nos asserit accepisse, dicens: Et de plenitudine eius nos omnes accepimus, et gratiam pro gratia.



CAPUT uI. In uno Christo due nature, non confuse, sed unite.

Unus igitur idemque Christus Dei et hominis Filius,  qui et semetipsum exinaniuit, et plenus gratie ueritatisque permansit; uere mutabilis factus, immutabilis manens, uere passus, passioni non subiacens; uere mortuus, mortem non sentiens, sed exstinguens. Hec autem cuncta unus Christus et gessit et pertulit, quia in uno eodemque Christo uera diuinitatis, ueraque humanitatis natura permansit, dum Deus non confusus homini, sed unitus, sic in una persona utriusque nature permanentis indicia demonstrauit, ut uerus Deus et plenus, ueris diuinisque uirtutibus in homine clareret assumpto, et ueritas infirmitatis humane uerum plenumque hominem monstraret in Deo. Propter quod beatus Apostolus unum eumdemque Christum, et crucifixum predicat, et Dei uirtutem sapientiamque pronuntiat dicens: Nos autem predicamus  Christum crucifixum, Iudeis quidem scandalum, gentibus autem stultitiam, ipsis autem uocatis Iudeis atque Grecis, Christum Dei uirtutem, et Dei sapientiam , et ut [a 1Kb] in infirmitate susceptionis humane magnitudinem diuine uirtutis monstraret adiecit: Quod enim 116 stultum est Dei, sapientius est hominibus, et quod infirmum est Dei, fortius est hominibus . Ille igitur Dei Filius, Dei uirtus, et Dei sapientia, in exordio redemptionis nostre, diuersum quiddam  peregit in homine, quam quod semper habebat in Patre, quia uidelicet aliud ibi maiestatis [b 1Kb] natiuitas habuit, aliud hic pietas redemptionis exegit : in illo enim sempiterne natiuitatis arcano sempiternus atque incommutabilis  Pater alterum genuit  non diuersum; et quantum generando protulit, tantus ipse permansit; et personaliter distinxit a se, quem naturaliter totum habet in se. Hoc ipsius Filii nobis manifestatur eloquio dicentis: Ego in Patre, et Pater in me . Inconfusibiliter ergo unit [c 1Kb] utrumque natura, quamuis inseparabiliter discernat utrumque persona; ideo Filius ipse testatur: Ego et Pater unum sumus . Per hoc quod unum dicit, non separatur a Deo diuinitas; per hoc quod dicit sumus, non confunditur in genitore natiuitas.



CAPUT uII. Mediatorem decebat duas habere naturas. Deus homo factus est, absque sui mutatione.


Hic autem, dum nostre redemptionis commercium gereretur, pleno ueroque homini plenum uerumque Deum decebat uniri: sic tamen, ut in unitate persone, nec in homine Deus, nec homo posset in Deo confundi: nunquam enim quisquam hominum ad uincendum humani generis inimicum fuisset idoneus, si in Mediatore Dei et hominum, homine Christo Iesu, aut aliquid fuisset hominis minus, aut homo a Deo susceptus, diuina fuisset susceptione consumptus; non autem humana natura poterat in reparatione consumi, cuius pars damnata non consumetur eternitate supplicii. Cum autem pene sit consumere, gratie reparare, Redemptor humani generis, plenus  confitendus est Deus, plenum suscipiens  hominem, plenus gratie qua homo fieri dignatus est Deus, et plenus ueritatis, qua Deus ipse qui homo factus [d 1Kb] est permanet immutatus, sicut per prophetam ante iam dixerat: uidete quia ego sum et non sum mutatus . De quo etiam Paulus beatum Dauid cecinisse commemorat: Mutabis eos, et mutabuntur, tu autem idem ipse es . Unus ergo idemque Christus, in eo quod plenus gratie, nichil minus habens humane nature, plenus homo natus est ex homine; et in eo quod plenus ueritatis, nichil minus paterne diuinitatis habens, Deus plenus generatur ex Patre. Nam non erat plenus gratie Unigenitus a Patre, si in Dei Filio minus fuit aliquid hominis; nec erat plenus ueritatis, si in eodem hominis filio minus fuit aliquid deitatis.  Ille igitur ineffabilis Deus, de Patre naturaliter sine initio genitus, postquam uenit plenitudo temporis, ut missus a Patre, [e 1Kb] fieret ex muliere, fieret sub lege, ut eos qui sub lege erant redimeret, ut adoptionem filiorum reciperemus , totus [f 1Kb] est regnans in sinu Patris, totus semetipsum formans in utero uirginis.



CAPUT uIII. Christus totus in Patre et totus in utero matris. Christus in se diues, propter nos egenus factus est.

117 Neque enim pars eius remansit in Patre, et pars eius descendit in uirginem, cum totus in Patre maneret quod erat, et totus in uirgine fieret quod non erat: totus cum Patre totum implens et continens mundum, totus sibi in utero uirginis edificans  domum , totus in Patre sempiterno, totus in homine suscepto, totus in celo, totus in mundo, totus etiam in inferno: sic in se totum hominem uerus Deus et summus accepit, et sic plenitudo diuinitatis, ueritate diuine humaneque substantie inconfusibiliter permanente, semetipsum pleno coniunxit homini, ut unitate deinceps in eternum manente persone, nec homo Christus a sua diuinitate, nec idem Deus Christus a sua posset humanitate disiungi. Hoc enim infirmitatis nostre medela poscebat, ut  sicut naturalis unitas in Patre manet et Filio, sic personalis unitas maneret in Christo; et sicut personalis distinctio duas non facit in Patre et Filio substantias, sic naturalis discretio duas non faceret in Christo personas; ac rursus sicut unitas naturalis Patrem non confundit et Filium, sic unitas personalis hominem non confunderet et uerbum; et quemadmodum a genitore Deo per unitatem nature nunquam segregari potest unigenitus Filius, sic a susceptore Deo per unitatem persone nunquam posset homo separari susceptus; sic tamen ut quamuis Christus nec confundi posset aliquando nec diuidi, unus tamen atque idem Christus, et ex ueritate passionis humane, que nostra fuerant redderet, et ex ueritate impassibilitatis diuine, que sua fuerant tribueret: ut  dum ille pauper efficeretur in suis diuitiis manens, nos ex pauperibus diuites faceret, quibus sue paupertatis infinitas diuitias contulisset. Quod uas electionis manifesto uidetur denuntiare sermone dicens: Scitis enim gratiam Domini nostri Iesu Christi, quia propter uos egenus factus est, cum esset diues, ut illius paupertate uos diuites essetis . Hoc igitur persone inseparabilis unitas, in qua Deus et homo unus est Christus, fecit ut et homo Christus per gratiam nasceretur ex Deo, salua ueritate ac plenitudine humane nature, et idem Deus Christus uoluntarie pateretur in carne, salua impassibili plenitudine diuine substantie. Quoniam sicut unus est de quo Apostolus dicit: Quorum patres, ex quibus Christus secundum carnem, qui est super omnia Deus benedictus in secula ; sic unus est de  quo idem dicit Apostolus: Nam etsi crucifixus est ex infirmitate, sed uiuit ex uirtute Dei . Unus est igitur Christus, in quo crucifixo uera fuit infirmitas carnis, et in quo uiuente uirtus uere claruit deitatis; quod humanum est, habens Deus in ueritate humane nature, et quod diuinum est, habens homo in ueritate diuine substantie. Hinc incomprehensibilis in cruce, inuiolabilis in uulnere, impassibilis in passione, immortalis predicatur in morte.



CAPUT IX. Christo passo, non est Deus compassus.

118 Hec dum quidam minus attendunt, diuinitatem Christi non dubitant subiicere passioni, et audientes Christum in carne passum, putant Deum carni fuisse compassum, minus attendentes diuinam illam atque immutabilem Filii Dei substantiam, et in carne  passibili passionem suscepisse, et cum carne passionem sentire non potuisse. Quod utique beatus Petrus in ueritate diuine inspirationis confirmat, et dicit: Christo igitur in carne passo, et uos eadem scientia armamini . Qui, si sciret Christi diuinitatem fuisse passibilem, suffecisset ut diceret: Christo igitur passo, nec addidisset, in carne. Sed quoniam nouerat, in uno eodemque Christo, et passibilem ante mortem fuisse humanam naturam, et impassibilem semper diuinam manere substantiam, propterea Christum passum fatetur in carne, cuius diuinitatem nouerat prorsus impassibilem permanere.



CAPUT X. Diuinitas Christi, etsi passibilem carnem suscepit, impassibilis tamen permansit, quia est immutabilis.


Sed forsitan dicetur Christum ideo in carne passum predicari, quia diuinitas, que ante carnem pati non potuit, passibilem suscipiens carnem, passionem quoque cum carne persensit, quia pro susceptione passibilis carnis, ipsa impassibilis in passione permanere non potuit. Quod si ita est, primum mutabilis asseritur diuinitas Christi, et Apostolo contradicitur, qui Filium Dei Iesum Christum immutabilem predicans, euidenter Corinthiis dicit: Dei enim Filius iehsu Christus, qui in uobis per nos predicatus est, per me, et Syluanum et Timotheum, non fuit Est et Non, sed Est in illo fuit . Quod ut ipsum Est prorsus immutabile demonstraret, denuo  sic ad Hebreos loquitur, ubi euidenter de Filio memorat dictum: Tu in principio, Domine, terram fundasti, et opera manuum tuarum sunt celi. Ipsi peribunt, tu autem permanes: et omnes sicut uestimentum ueterascent; et uelut amictum mutabis eos, et mutabuntur; tu autem idem es . Quid autem est idem esse, nisi immutabilem esse? Sicut de se ipse testatur, dicens: Ego sum qui sum; et dices filiis Isrel: Qui est, misit me ad uos . Quod si quis inter Patrem Filiumque diuinitatis cupiens differentiam demonstrare, locum istum quo dictum est: Ego sum qui sum, persone solius Patris asserat conuenire, primum meminerit, quia Patrem Moysi apparuisse fatebitur; deinde, quia si ibi in propria substantia Pater apparuit, ergo Pater uisibilis fuit.  Quod si etiam nunc uisibilis permanet, iam non est corporeis oculis inuisibilis Deus; si autem tunc quidem substantialiter uisus, postmodum inuisibilis putatur effectus: ergo Deus ante mutabilitati subiacens, imperfectus utique fuit, et postmodum [a 1Kb] per profectum immutabilis factus, statum plene perfectionis accepit. Quod si ex imperfecto perfectus est factus, querendus est alius qui semper fuisse perfectus credatur, a quo iste qui imperfectus fuit donum perfectionis accepit .



CAPUT XI. Deus inuisibilis in se, per subiectam creaturam uisibiliter apparuit. Sicut Pater est immutabilis, ita et Filius.

119 Si uero hec Christiane mentes auresque non tolerant, credatur Deus nunquam per propriam uisibiliter  hominibus apparuisse substantiam, sed per subiectam  creaturam; et pariter inuisibilis, sicut Pater, credatur et Filius, qui, sicut intemporalis permanens, potuit temporalia condere, sic inuisibilis permanens, potuit in his que uisibilia condidit uisibiliter apparere. Tametsi persone Patris a quolibet assignetur hic locus quo dicitur: Ego sum qui sum, nec sic Filius ab equalitate immutabilitatis paterne creditur secernendus. Quoniam, sicut Pater dicit: Ego sum qui sum, sic de Filio dicit Apostolus, sicut supra posuimus: Non fuit, Est et Non, sed Est in illo fuit. Et rursum: Tu autem idem es. Cum itaque  illud singulare EST, sicut inuenitur in Patre, sic reperiatur in Filio, aut uterque immutabilis creditur, aut uterque mutabilitati subditur. Sed quoniam ualde impium est ut Patrem mutabilem dicamus, hoc sine dubio pium est ut, sicut immutabilem Patrem, sic immutabilem Filium predicemus; et si immutabilis est diuinitas Filii, nichil ei utique accessit aut decessit in tempore, quoniam nichil mutabilitatis recipit, quod immutabile naturali ueritate subsistit. Restat igitur ut diuinitatem Christi, quam immutabilem sancta Scriptura commendat, sic passam fateamur in carne, ut eam tamen credamus compassam non fuisse cum carne. Ideo enim Deus in carne passus est, quia passibilem carnem Deus accepit; ideo autem carni compassus non est, quia in carne patiens, impassibilis natura diuina permansit. Communem passionem  diuinitatis et carnis unitas persone fecit in Christo, non diuine humaneque nature confusio.



CAPUT XII. Propter unitatem persone Dominus glorie dicitur crucifixus et auctor uite interemptus.

Per hanc unitatem persone Dominus glorie asseritur crucifixus, dicente beato Paulo: Si enim cognouissent, nunquam Dominum glorie crucifixissent . Propter hanc unitatem persone auctor uite dicitur interemptus, sicut in Actibus apostolorum Petrus Iudeos increpat dicens: Et petistis uirum homicidam donari uobis, auctorem uero uite interemistis . Quis autem quemlibet hominem uite auctorem diceret, nisi pro nobis Deus hominem suscepisset? Ex quo igitur Deus uite auctor hominem in unitatem persone suscepit, ex eo ille  homo nomen uite auctoris obtinuit; sicut ex eo, quod Dei Filius hominem suscepit in utero uirginali, ex eo simul Deus, et homo unus cepit Dei Filius nominari, angelo dicente ad Mariam: Spiritus sanctus superueniet in te, et uirtus Altissimi obumbrabit tibi, ideoque quod nascetur ex te sanctum, uocabitur Filius Dei . De quo etiam paulo superius eidem  uirgini dicit: Ecce concipies in utero, et paries Filium, et uocabis nomen eius Iesum. Hic erit magnus, et Filius Altissimi uocabitur . Non solum uero Filius Dei, secundum id quod natus est de homine, dictus est Christus, uerum etiam homo ille Deus dicitur, 120 pro eo quod est a Deo susceptus, quod nobis indubitanter Psalmorum liber ostendit, in quo dicitur: Thronus tuus, Deus, in seculum  seculi, uirga equitatis, uirga regni tui. Dilexisti iustitiam, et odisti iniquitatem: propterea unxit te Deus, Deus tuus oleo exsultationis, pre participibus tuis .



CAPUT XIII. Unctio quoque ad hominem referenda, potius quam ad Deum.

Hanc autem unctionem ad hominem potius referendam, beatus Petrus ostendit dicens: Iesum a Nazareth, quem unxit Deus Spiritu sancto et uirtute . Que igitur a Nazareth, nisi humana in Christo natura potuit predicari? Nam intantum a Nazareth, non diuinitas Christi, sed humanitas predicatur,  dicatur, ut etiam Philippus, quem a Nazareth dicit, Ioseph filium estimaret: sicut ad Nathanel loquens, Quem scripsit Moyses  et prophete, inuenimus Iesum filium Ioseph a Nazareth . Hic igitur qui Spiritu sancto unctus dicitur, Deus Dauidico carmine nominatur; qualiter autem homo ille habere potuit Dei nomen, nisi quoniam a Deo susceptus unam cum eo possedit nominis dignitatem? Sed si in eo quod dicitur: Unxit te Deus, Deus tuus , diuina creditur accipienda natura, in qua putatur Filius a Deo unctus, eguit profecto Deus uerus sanctificationis munere, priusquam homo uerus idem nasceretur in carne.



CAPUT XIu. Nihil medium inter Patrem et Filium, per quod Filius ungeretur. Christum secundum carnem unxit Deus.

 Dicatur ergo quid potuit esse Dei Filio sanctius, cuius unctione sanctificatio illi, aut daretur ante non habita, aut perficeretur, que inerat imperfecta? Et si aliquid dicitur Dei Filio melius , sine dubio, quidquid illud est, Patri fatebuntur equale. Sed siue cequetur, siue etiam postponatur Patri, Filio interim, quidquid [a 1Kb] aliud est, preferatur. Iniuste ergo in baptismate Patri et Filio Spiritus sanctus iungitur, cum potius illud debuerit Patri Filioque coniungi, quod potioris merito sanctificationis Filio debuit anteponi. Qualis uero uirtus illa credetur, que diuinitatem Filii Dei unctione sanctificauit, et eius carnem sanctificare non potuit? Nam utique si posset Christum hominem plene sanctificare, non opus erat ut ungeretur  sancto Spiritu et uirtute. Attendatur ergo ne forsitan, et ipso Dei Filio, et illa qua unctus uirtute dicitur, potior atque sanctior credendus sit Spiritus sanctus: Iesum enim a Nazareth, hoc est, Filium Dei secundum carnem, sicut beati Petri manifestat assertio, unxit Deus Spiritu sancto et uirtute. Quod si homo Christus sine sancti Spiritus gratia plene sanctificari non potuit, superflua dicetur collatio illius unctionis. Si autem sine sancto Spiritu plene sanctificari [b 1Kb] potuit, et plenam sanctificationis gratiam sine Spiritu sancto 121 Christus homo non habuit, ut pote, quem Pater sanctificauit, et misit in mundum , et qui de seipso dixit: Et ego sanctifico meipsum ; et in quo sancti Spiritus sanctificatio similiter agnoscitur, quoniam  unxit eum Deus Spiritu sancto et uirtute, quomodo quis Spiritum sanctum minorem Patre uel Filio audet dicere, sine quo sanctificationis perfectionem uidet constare non posse? Quid autem dubitatur olei nomine Spiritum sanctum demonstratum, cum Dauid et Petrus, tam olei quam Spiritus sancti uocabulo, unum predicent unctionis Dominice sacramentum? Dauid enim dicit: Unxit te Deus, Deus tuus oleo exsultationis, pre participibus tuis, et utique hominem significat, cum participes nominat: nam illa diuinitas Filii Dei nullius creature habet participium, quia cum creatura non habet naturale consortium:  Deus ergo in carne unctus est, ut in illo homine Christo, quem sine peccato mater et concepit et peperit, plena diuine sanctificationis agnosceretur gratia, que nomine Trinitatis esset fidelibus conferenda. Propterea beatus Petrus dicit: Iesum a Nazareth, quem unxit Deus Spiritu sancto et uirtute . Et tamen ille iehsu a Nazareth [a 1Kb] Deus in psalmo dicitur: unde, queso, nisi quoniam Deus et homo unus est Christus? Et ideo manente in unitate persone naturali hominis et Dei inconfusa et inseparabili ueritate, sicut Deus Christus in homine nomen hominis sumpsit, sic idem homo Christus in Deo uocabulum deitatis accepit.



CAPUT Xu. Christus non celeste, sed humanum corpus assumpsit. Unus idemque Christus et Filius hominis est et Filius Dei.

 Nam si non ex coniunctione naturali nomen Dei et hominis unitas personalis habet in Christo, consequenter secundus homo, quem de celo celestem predicat Paulus, nichil habere naturaliter putetur ex uirgine, et secundum celestem naturam, celestis carnis dicatur habere substantiam, presertim quoniam ipse quoque de se Dominus profitetur: Nemo ascendit in celum, nisi qui de celo descendit, Filius hominis qui est in celo . Quod si celeste corpus, et non humanum suscepisse credendus est Christus, quomodo ueritate Dauidici psalmi uaticinatio fulcietur, ubi scriptum est: Ut inhabitet gloria in terra nostra, ueritas de terra orta est ? Christum autem quis negare audeat ueritatem, cum ipse se hoc nomine nuncuparit, dicens:  Ego sum uia, ueritas et uita ? Si ueritas igitur de terra orta est, quomodo secundus homo de celo celestis, nisi quoniam a Dei Filio suscepta materies terreni corporis, in celeste nomen transiit per consortium deitatis? Et quomodo rursus Filius hominis descendit de celo, nisi quia Filius Dei non locali motu, sed pietatis descendit affectu? qui sicut in carne suscepta ex homine dignatus est nasci, sic pro una Dei suscipientis, et hominis suscepti persona, qui Dei Filius erat, dignatus est hominis Filius nuncupari. Ad hanc unitatem persone, sine ulla confusione utriusque substantie cognoscendam Christus discipulos interrogat, dicens: Quem 122 [b 1Kb] me dicunt homines esse filium hominis ? Cumque illi opinionem uulgi protinus indicarent,  tunc proprie ab eis qualitas uere fidei expetitur, ut erroris humani falsitas auferatur: hec igitur est Domini interrogatio consecuta: uos autem quem me esse dicitis? me utique filium hominis? Ibi iam Petrus apostolus, reuelationis diuine firmamento subnixus, generalis salutis confessus est sacramentum: Tu es, inquit, Christus Filius Dei uiui. Quid est hoc? Quantum ad ignaros, congruit interrogationi responsio? Petrus enim de Filio hominis interrogatur, et ipse Dei Filium confitetur. Nunquid interrogantem Iesum minus audiuit, aut ipse ueritatem in confessione non tenuit? Absit: quomodo enim error  hominis ore laudari poterat ueritatis? Sed quod uere Christus fuit, hoc interrogans dixit, et quod uere Christus fuit, hoc ex ore Petri confitentis audiuit. Filius enim hominis Christus, Dei uiui Filius fuit, nec immerito diuina uoce promeruit beatitudinem, qui propria uoce fidei protulit ueritatem; propter hoc audit: Beatus es, Simon Bar-Iona, quia caro et sanguis non reuelauit tibi, sed Pater meus qui est in celis. Etiam ipse Christus Dei se utique iam confessus est Filium, cum a Patre suo, qui est in celis, Petro asseruit reuelatum. Nec hoc tamen otiose pretereundum existimo, quod Christo primum se Filium hominis nuncupanti Petrus dicit: Tu es Christus Filius Dei uiui: etenim Dei Filius, carnis humilitate suscepta, debuit in se sacramentum magne pietatis  ostendere; homo uero redemptus debuit in hominis Filio ueram diuine natiuitatis substantiam predicare, ut dum a Redemptore beneficium gratuite miserationis ostenditur, a redempto diuine confessionis obsequium redderetur; et nemo uerum Deum de natura Patris ambigeret, quem ex hominis natura uerum hominem cognouisset, ac per hoc, quem hominem uerum constaret esse passionibus hominis, eumdem uerum Deum crederemus operibus deitatis, ipso Filio dicente: Si mihi non uultis credere, uel operibus credite . Unus ergo atque idem Christus, qui infirmitate humana passionem pertulit, et miracula beneficiorum omnipotentia uirtutis diuine perfecit.



CAPUT XuI. In Christo due nature, sine confusione et mutatione. In Christo totus homo ex uera anima et carne. Ex resuscitatione Lazari probatur in Christo anima, caro et diuinitas. Diuinitas nec ab anima perturbata, nec a carne moriente discessit.


Ab ipso namque conceptionis uirginalis exordio, sic in Christo personalis unitas mansit, et utriusque nature inconfusa ueritas perdurauit, ut nec homo a Deo diuelli, nec Deus a suscepto posset homine separari; nec tamen Deus hominem consumeret, net homo Deum in aliquo permutaret; et licet in Christi morte carnem morientem fuisset anima desertura, diuinitas tamen Christi, nec ab anima nec a carne posset separari suscepta. Igitur quia totum hominem Deus ille suscepit, ideo totius hominis in se passiones in ueritate monstrauit, et animam quidem rationalem habens, quidquid fuit infirmitatis anime  sine peccato et suscepit et pertulit, ut dum humane anime passiones in anima quam accepit uinceret, nostras quoque animas ab infirmitatibus 123 liberaret. Carnem quoque humanam accipiens, in eiusdem ueritate carnis ueritatem uoluntarie habuit passionis; ut in carne mortuus, totam in se hominis occideret mortem, et in eternam uitam immortalis resurgens, eterne nobis uite gratiam condonaret. uerus ergo in anima humana Christus Lazarum suscitaturus  fremuit spiritu, et turbauit seipsum; idemque uerus in carne humana Christus cum dixisset: Ubi posuistis eum?  Dicunt ei: Domine, ueni, et uide, et lacrymatus est iehsu . Idem quoque uerus in diuina natura Christus, nec animam suam, cum semetipsum turbaret, deseruit, quia ipse semetipsum turbauit; nec a carne sua, cum fleret, abscessit, quia iehsu lacrymas fudit, et tamen ipsa in anima carneque diuinitas, immutabilis atque impassibilis manens secundum diuinam naturam, nec lacrymas proferre, nec turbationem potuit [a 1Kb] in amici morte sentire. Sic etiam passione propinquante, Christus secundum animam turbatur, ipso dicente: Nunc anima mea turbata est . Item in cruce Christus secundum carnem moritur, Apostolo dicente: Tradidi enim uobis imprimis quod et accepi, quia Christus mortuus est pro peccatis nostris secundum Scripturas, et quia  sepultus est, et quia resurrexit tertia die secundum Scripturas . Cum igitur euidenti fuerit manifestatione discretum, quid in Christo proprium fuerit anime, quid carnis, quid etiam deitatis, cum unus idemque Christus fuerit et turbatus et mortuus, sic tamen est utrobique ueritas Dei hominisque seruata, ut licet Christus secundum animam turbaretur propinquante passione, et idem Christus secundum corpus moreretur in cruce, imperturbabilis manens immortalisque Christi diuinitas, nec ab anima perturbata, nec a corpore moriente discederet, non tamen aut turbaretur in anime turbatione, aut moreretur in corporis morte: unus namque Christus, qui traditus est propter delicta nostra, et resurrexit propter iustificationem nostram , sicut uere mortuus mori non potuit, sic in uera passione impassibilis  mansit.



CAPUT XuII. Christus demonstrat in se utriusque nature ueritatem. Una est Christi persona, licet non sit unica natura.

Qui ad demonstrandam in se et ueram mortalitatem hominis, et ueram immortalitatem deitatis, Iudeis dicentibus: Quod signum ostendis nobis, quia hec facis? Respondit iehsu, et dixit eis: Soluite templum hoc, et in tribus diebus excitabo illud . Quod autem fuerit illud templum, sanctus euangelista monstrauit, dicens: Ipse autem dicebat de templo corporis sui . Ostensa est igitur et ueritas humane substantie, quam Iudei possent in Christo, ipso uolente, soluere; et ueritas diuine  nature, qua  Christus templum sui corporis poterat suscitare: quando enim mortuo Christo anima deseruit carnem, tunc solutum est illud templum, quod fuit ex anima carneque constructum; et cum anima reuerteretur ad carnem, tunc est illud templum die tertia suscitatum: et tamen propter unam Christi Dei hominisque personam, idem mortuus est in corpore suo, qui suscitauit templum corporis sui. Sic 124 etiam cum secundum Isaie uaticinantis oraculum, dorsum suum posuit ad flagella, maxillas suas ad palmas, faciem autem suam non auertit a confusione sputorum , hec omnia Deus in  carne passus, non est carni compassus, quia Deus passionem in carne sensit, cum carne non sensit. Una enim persona est Dei et hominis Christi, quam etiam Paulus commendat, dicens: Nam et ego quod donaui, si quid donaui, propter uos in persona Christi ; et quamuis una sit in Christo persona, non una tamen in Christo substantia: quia sic uerus Deus uerum suscepit hominem, ut in ueritate humane susceptionis ueritatem non amitteret deitatis; et sic dignatus est fieri quod ante non erat, ut non desisteret esse quod semper erat, sic etiam uoluit unam cum homine personam Deus habere, ut licet non alius esset Christus Deus, et alius Christus homo, uerus tamen Deus permaneret in homine, et uerus homo permaneret in Deo; atque ita in uno  Christo diuine humaneque nature esset incofusa pariter et indiuisa perfectio.



CAPUT XuIII. In Christo que carnis erant aut anime, non sunt deitati ascribenda. Non est diuinitas ullatenus compassa uel contristata. Probatur Scripture testimoniis.

Non autem tunc nata est Christi diuinitas in se, cum nata est pro nobis in carne. Fuit infans uerbum secundum carnem, et fandi non habuit facultatem; sed idem uerbum Deus nullo unquam potuit cerceri silentio, quia ipse est Patris sempiterna locutio. Crescebat puer etatis accessu, sed quia in Deo nulla est etas, in puero crescente non crescebat diuina maiestas. Sapientia quoque nouimus Christum secundum animam profecisse; sed sapientia  Christus non potuit cum anima proficiente proficere. Ac per hoc idem Christus, et in carne sua creuit, et in anima sua profecit; qui tamen et in carne sua crescens, et in anima sua proficiens, nec cum anima sua proficere, nec cum carne sua potuit etatis incrementa sentire. Idem  etiam secundum susceptam animam Deus tristis fuit; sed qui in anima tristitiam sensit, cum anima tristitiam sentire non potuit. In sua Deus anima suam uoluit esse tristitiam, et in sua carne suam Deus esse uoluit passionem, quia totus in toto homine permanens inseparabilis Deus, nec anime tristanti defuit, nec carnem suam in passione deseruit; sed in Christo tristi et passo, licet a deitate separari non posset patiens et tristis humanitas, in toto tamen homine tristi non est diuinitas  contristata , et in homine toto patiente non est diuina natura compassa; sicut moriente carne, non solum deitas, sed nec anima Christi potest ostendi commortua: aliud est enim in carne passum Deum dicere, aliud carni predicare compassum; aliud in anima contristatum, et aliud cum anima tristatum . Passus est Deus in homine, quia una est Dei hominisque persona; non est compassus Deus homini, quia in uno Christo non est confusa Dei hominisque substantia. Quod euidentibus Scripturarum potest testimoniis comprobari, ut cognoscatur ita tristitiam passionemque  [a 1Kb] toto deputandam Christo, [b 1Kb] ut, officiorum naturalium ueritate monstrata, non sit aliqua Dei hominisque confusio. Mattheus narrat Dominum propinquante tempore passionis, dixisse 125 discipulis: Sedete hic, donec uadam illuc, et orem; et assumpto Petro et duobus filiis Zebedei, cepit contristari et mestus esse . Marcus uero sic posuisse cognoscitur: Et ueniunt in predium, cui nomen Gethsemani, et ait discipulis suis: Sedete hic, donec orem: et assumpsit Petrum, et Iacobum, et Ioannem secum, et cepit pauere et tedere .



CAPUT XIX. In retributione erunt iusti sicut angeli Dei.

Non ignoro, quam maxime nunc nostre [c 1Kb] congruere sponsionis  officio, ut non solum  uocabulis, sed etiam [d 1Kb] effectibus, sit in Dei Filio carnis animeque monstranda proprietas: tunc enim diuine impassibilitatis natura splendebit, cum quid anime, quidue carnis sit proprium, non solum ratione, sed etiam diuinarum Scripturarum auctoritate claruerit. Mattheus itaque dicit Iesum contristari et mestum esse; Marcus, pauere, tedereque commemorat. Dicant igitur quibus in Christo displicet anime humane susceptio, utrum tristitiam, merorem, tedium et pauorem, diuinitati an carni existiment deputanda? Et si quidem carnis hec fuisse responderint, ab omnibus passionum generibus erit excepta diuinitas, que particeps passionum carnis non fuit, licet suscepte carni nec in passione defuerit; si autem deitatem Christi asserunt tristitia, merore, tedio et pauore concussam, passibilem dicentes deitatem,  animabus nostris fatebuntur equalem. Restat autem ut angelorum imparem dicant, quam  passioni subiacere pronuntiant: hoc enim nostris sunt animabus angeli quam maxime potiores, quia sicut a peccatis, ita sunt a passionibus alieni. Quod etiam recte se colentibus et sancte conuersantibus in retributionem Dominus repromittit, dicens: Erunt sicut angeli Dei in celo . Tunc utique, cum secundum beati Pauli testimonium corruptibile [e 1Kb] hoc et mortale ita induetur incorruptione et immortalitate, ut corruptio incorruptionem possidere non possit, que non solum in peccato consistit, sed etiam in infirmitate, que preuaricatori ex pena cognoscitur accidisse peccati. Nam peccato nos et infirmitate tunc omnimodis carituros Apostolus testatur  et dicit: Tunc fiet sermo qui scriptus est: Absorpta est mors in uictoria. Ubi est, mors, contentio tua? Ubi est, mors, stimulus tuus? Stimulus autem mortis peccatum est . Absorpta ergo morte in uictoria, nulla erit anime carnisue corruptio, quoniam cum a nobis amota fuerit omnis iniquitas, nulla remanebit infirmitas. De talibus utique dicit Isaias: Gaudium et letitiam obtinebunt, et fugiet  ab eis dolor et gemitus . De his etiam Ioannes in Apocalypsi loquitur: Non esurient, neque sitient, neque cadet super eos sol, neque ullus estus ; et ut ostendat hanc eos Christi dono gratiam adepturos, secutus adiunxit: Quia Agnus qui in medio throni est reget eos, et deducet eos ad uite fontes aquarum, et absterget Dominus omnem lacrymam ab oculis eorum. Cum ergo talis hodie sit angelorum beata securitas et letitia, passionum prorsus ignara, 126 ut [f 1Kb] nullo peccati casu, nullo infirmitatis quatiantur incursu; tandem respiciant  in quod blasphemie barathrum deuoluuntur, qui diuinitatem Christi passionibus subiicientes humanis, Dominum angelorum conantur, in substantia quam habet ex Patre, inferiorem angelis demonstrare. Falsum igitur est quod ipse dicit: Non est  seruus maior domino suo ?



CAPUT XX. Occurritur obiectioni de eo quod Dauid dicit: Minorasti eum paulo minus ab angelis.

An illud [g 1Kb] obiiciendum putant, quod Dauid dicit de Filio hominis: Domine, quid est homo, [h 1Kb] nisi quod memor es eius? aut filius hominis, quoniam uisitas eum? Minorasti eum paulo minus ab angelis . Sed aduertant Paulum apostolum hunc locum ad mortis humane intelligentiam referentem, ita ut istam minorationem non solum nature humanitatis assignet, quin etiam diuinitatem Christi a consortio passionis et mortis exceptet. Ita namque ad Hebreos loquitur: Eum autem, qui modico quam angeli minoratus est, [i 1Kb] uidemus Iesum, propter passionem mortis,  gloria et honore coronatum, ut sine Deo pro omnibus gustaret mortem ; non autem hic Christum diuisit Apostolus, sed ostendit in uno Christo que substantia passibilis et mortalis fuerit, que autem impassibilis et immortalis permanserit. Sine Deo igitur homo ille gustauit mortem, quantum ad conditionem attinet carnis, non autem sine Deo, quantum ad susceptionem pertinet deitatis; quia impassibilis atque immortalis illa diuinitas, cum in ueritate forme seruilis, et pati uoluntarie pro nobis dignaretur et mori, sicut in morte solius carnis immortalis fuit, sic in passionibus totius hominis impassibilis omnino permansit.



CAPUT XXI. Tristitia et similes affectus ad animam pertinent.

Sed nunc ostendendum a nobis est passionem tristitie,  meroris, tedii et timoris ad anime substantiam proprie pertinere: ut in eo quod ingrati gratie Christi, diuinitatem eius cupiunt subdere passioni, appareat quid cuiusque nature sit proprium, et in eo magis agnoscatur Domini mirabilis inuictaque clementia, cum probauerimus anime carnisque substantiam ob hoc cum suis passionibus a Deo susceptam, ut sicut saluo diuine impassibilitatis statu, uoluntaria  susceptione mortis in carne sua, mortem nostram cognoscitur occidisse, sic uoluntaria susceptione tristitie et timoris, ad hoc cognoscatur animam rationalem cum suis passionibus suscepisse, ut animas nostras ab omnibus dignaretur passionibus liberare. Ostendamus igitur tristitiam Christi non ad diuinitatis, nec ad carnis, sed ad anime pertinuisse substantiam. Atque ut hoc integra possit manifestatione cognosci, attendamus quid 127 discipulis pene sub ipso dixerit tempore passionis, ut [a 1Kb] in se ueram anime substantiam non minus officio quam nomine demonstraret. Tristis est, inquit, anima mea usque ad mortem . Quis autem ambigat, nec in diuinitatem posse tristitiam cadere, nec ad carnis officium pertinere? Anime  namque est proprium metuere, desiderare, tristari, gaudere, sicut etiam carminis Dauidici textus ostendit dicentis : Quare tristis es, anima mea, et quare conturbas me ? Anima tristatur, ipsa turbatur. Ideo et ipse Saluator, ut ostenderet perturbationem istam non carni, sed anime deputandam, sic discipulos suos consolatur, cum de futuro eius contristarentur abscessu: Non turbetur cor uestrum, neque formidet . Ad eosdem denuo sic loquitur: Nunc uado ad eum qui me misit, et nemo ex uobis interrogat me: Quo uadis? sed quia hec locutus sum uobis, tristitia impleuit cor uestrum . Quis carni uel diuinitati audeat assignare, quod ad officium cordis Dominus dicit proprie pertinere? Nam cum superius dixerit: Non  turbetur cor uestrum, neque formidet, ubi proprie cordis nomine humanam animam demonstrauit, ac deinde dixerit: Tristitia impleuit cor uestrum, ut euidentius ostenderet et tristitiam et gaudium ad animam pertinere, rursus Apostolus dicit: Amen, amen dico uobis, quia plorabitis et flebitis uos, mundus autem gaudebit, uos autem contristabimini; sed tristitia uestra uertetur in gaudium. Mulier cum parit, tristitiam habet, quia uenit hora eius: cum autem pepererit  puerum, iam non meminit pressure, propter gaudium, quia natus est homo in mundum. Et uos igitur nunc quidem tristitiam habetis, iterum autem uidebo uos, et gaudebit cor uestrum: et gaudium uestrum nemo tollet a uobis. Ecce proprie in homine tristitia, formido et gaudium cordi, id est anime, deputantur.  Propterea et Apostolus dicit: Ipse autem Dominus iehsu Christus, et Deus, [b 1Kb] et Pater noster, qui dilexit nos, et dedit consolationem eternam, et spem bonam in gratia, consoletur  corda uestra, et confirmet in omni opere et sermone bono . Ubi autem potest adhiberi consolatio, nisi ubi potest irrepere mestitudo? que quia proprie ad animam pertinent, propterea de Christo scriptum est: Quia cepit contristari et mestus esse; et cepit pauere et tedere. Et ipse dicit: Tristis est anima mea usque ad mortem. Et nunc anima mea turbata est.



CAPUT XXII. Gaudium in anima Christi. Desiderium. Infirmitates Christus accepit, ut in nobis uirtutem perficeret. In Christo potestas ponende et resumende anime.


Gaudium quoque in sua Saluator anima demonstrauit, cum discipulis de Lazaro diceret: Lazarus amicus noster mortuus est: et gaudeo, ut credatis, quia non eram ibi . Substantia hominis utique gaudebat in Christo, que pro naturali consortio gaudium iam habuit de Lazaro suscitando: simul ut et discipuli uerum Deum intelligerent in homine, quem cognouissent etiam longe posita non latere. Atque ut omnia in se Christus anime officia demonstraret, etiam desiderium a sua anima fieri, noluit alienum, dicens discipulis: Desiderio desideraui hoc pascha 128 manducare uobiscum, antequam patiar  . Nemo potest hec omnia uel nature deputare carnis, uel substantie deitatis, quoniam caro nec uiuere potest per semetipsam, nec sentire, nec tristari, nec desiderare, nec metuere, nec merere. Deitas nichil metuit, quoniam omnium [c 1Kb] dominatur; in nullo tristatur, quoniam ei nichil passionis infertur: in nullo metuit, quia nulla est illi naturalis infirmitas; nichil desiderat, quia omnia potest, et omnia possidet. Hec ergo cuncta in anima quam susceperat pertulit Christus, ut ueram totamque in [d 1Kb] se, cum suis infirmitatibus, hominis demonstraret accepti substantiam; et infirmitatibus, quas pro infirmis accepit, uirtutem perficeret, quam infirmis attribuit. Qui et hominis carnem propterea mortalem habuit, ut mortalibus plenam conferret immortalitatis  gratiam; et hominis animam cum infirmitatibus suis sine peccato suscepit, ut nostris animabus impenderet medicinam, quia sicut, Isaia teste, uulneratus est propter iniquitates nostras , ita infirmatus est propter peccata nostra  . Huius anime ponende ac resumende habens plenissimam potestatem, dicebat: Propterea me Pater diligit, quia ego pono animam meam, et iterum sumam eam: nemo tollit eam a me, sed ego pono eam a meipso: potestatem habeo ponendi eam, et  potestatem habeo iterum sumendi eam: hoc preceptum accepi a Patre meo . Quero in hoc loco ab his qui in Christo humanam  animam dicunt omnimodis non fuisse, quam hic substantiam credant anime uocabulo nuncupatam? utrum diuinitatis, an carnis? uel que in Christo substantia ponende anime sibi uindicet potestatem? Quod si diuine substantie hanc potestatem tribuunt, ut carnem dicant anime uocabulo nuncupatam, quam in passione fuerat positura diuinitas , si diuinitas de carne dicit: Potestatem habeo ponendi animam meam; dum carnem uocabulo anime nuncupat, carni sine dubio cunctas etiam infirmitates assignat  dum dicit: Anima mea turbata est; dum dicit: Tristis est anima mea usque ad mortem. Cum ergo non dixerit Christus: Tristis sum usque ad mortem, sed dixerit: Tristis est anima mea usque ad mortem; nec dixerit: Turbatus sum, sed: Anima mea turbata est; has utique passiones carnis esse monstrauit, diuinitatem uero suam impassibilem omnino perdocuit. Quod si forte substantie carnis hanc tribuunt potestatem, tanquam caro de diuinitate dixerit: Potestatem habeo ponendi animam meam, tantumne eos diuinam Christi delectat minorare substantiam, ut eam carnis sue potestati subiiciant, ut ipsa obedierit carni, cum ei caro debuerit famulari?



CAPUT XXIII. Sola diuinitas plenam habet potestatem.

Illa ergo uox qua dictum est: Potestatem habeo ponendi  animam meam, totius hominis esse credenda est. Sicut enim totus semetipsum 129 tradidit, et totus homo semetipsum obtulit, de quo dicit Apostolus: Ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo, in odorem suauitatis , ita totus homo animam suam posuit, cum anima in cruce carne moriente discessit; quam tamen carnem nec in morte diuinitas deseruit, sicut nec in inferno animam dereliquit; de qua etiam propheta dixerat: Non derelinques animam meam in inferno . Cum ergo homo Christus tantam acceperit potestatem, ut cum uellet animam poneret, et cum uellet denuo resumeret; quantam potuit habere Christi diuinitas potestatem, cui hoc est semper uelle quod  posse? Nam in hoc loco uere impassibilis atque inuicta diuinitas uniuersa prorsus heretice falsitatis commenta destruxit. Si enim integra fuit dicentis potestas, uoluntaria fuit patientis infirmitas; uoluntas autem que ex potestate uenit naturalem utique ueritatem diuinitatis humanitatisque seruauit: nam potestas naturalis procul dubio defuit, si in diuinitate Christi quelibet infirmitas fuit. Qualiter autem patiendi potestatem humanitas habuit, si plenam impassibilitatem diuinitas habere non potuit? Cognoscatur ergo quoniam ubi naturaliter plena est potestas, nulla potest esse passionis infirmitas; quoniam potestas Christi qua immortalis permansit cum moriens in carne Christus animam poneret, ipsa sine tristitia permansit, cum uoluntariam ex potestate  Christus in anima tristitiam sustineret. Ideo autem ille homo potestatem ponende anime habuit, quia eum diuina potestas in unitatem persone suscepit. Que autem plena est potestas, nisi sola diuinitas? de qua dicitur: Omnia quecunque uoluit fecit , et cui dicitur: Subest enim tibi, cum uoles posse . Propterea in illo digne plena potestas creditur, cui tantum posse quantum uelle, et tantum uelle quantum posse, naturaliter suffragatur.



CAPUT XXIu. uera in Christo anima.

Adhuc autem ueram se Christus animam suscepisse, tam nomine dignatur monstrare quam opere, dicens: Maiorem hac dilectionem nemo habet, quam  ut animam suam quis ponat pro amicis suis . Unde sciens Petrus animam Christi proprio substantialique uocabulo nuncupatam, ne quisquam putaret a Domino carnem nomine forsitan anime designari, perfecte imitationis, quam fuit postmodum accepturus, cupiens sectari uirtutem, dicenti Domino : Quo ego uado non potes me sequi modo, sequeris autem postea, respondit: Domine, quare non possum sequi te modo? Animam meam pro te ponam . Ostendit utique Christum pro se animam positurum, cum se in hoc eum sequi diceret, ut etiam ipse pro Christo animam posuisset. Nam quia diuinitatis naturam communem Petrus cum Christo non habuit, non ei de diuinitate potuit dicere: Animam meam pro te ponam. Rursus, si carnem  pro se nosset Christum tantummodo posuisse, posset etiam ipse dicere: Corpus meum pro te ponam: sicut proprie corpus ostendit Paulus, ubi dixit: Si tradidero corpus meum, ut ardeam . Sed quoniam sciebat Petrus Christum pro nobis animam positurum, propterea in eo se Dominum 130 uelle sequi monstrauit, in quo pro eo anime ponende demonstrauit affectum, ut quam pro se Christum posuisse sciret, hanc ipse pro Christo similiter posuisset. Et ut omnis praue caligo sententie clarissimo prorsus catholice ueritatis lumine dissipetur, Ioannis informemur eloquio, qui, ad imitationem Christi fideles exhortans, quod in capite nouerat factum, hoc in membris precipit  faciendum. In hoc, inquiens, cognoscimus caritatem Dei, quoniam ille pro nobis animam suam posuit, et nos debemus  pro fratribus animas ponere . Animam igitur ponere dilectionis est proprium; ubi autem dilectio non est, corpus tradi dicitur, anima poni non dicitur, sicut uas electionis, plenum dilectionis, omnino testatur: Si tradidero corpus meum, ut ardeam; caritatem autem non habuero, nichil mihi prodest. Ostendit sine caritate corpus posse tradi, non animam poni; ubi autem dilectionis sue significare nititur puritatem, sic Thessalonicensibus scribit: Cupide uolebamus tradere uobis, non solum Euangelium Dei, sed etiam animas nostras . Et ut caritatis hoc esse demonstraret, adiecit: quoniam carissimi nobis facti estis. Ideo etiam Petrum qui se pro Domino animam suam spoponderat positurum, ut agnosceremus officium ponende anime in dilectione  constare, primitus Christus ad confessionem amoris inuitat; et ut facultatem ponende anime suo deinceps amatori concedat, sic eum denique interrogat: Simon Ioannis, diligis me plus his? Dicit ei: Etiam, Domine, tu scis quia amo te. Cumque hoc etiam secundo dixisset, Dicit ei tertio: Simon Ioannis, amas me ? Cumque ille tertio interroganti, trinum amoris sui testimonium reddidisset, statim Dominus Petro ponende pro se anime largitus est facultatem, dicens: Amen, amen dico tibi, cum esses iunior, cingebas te, et ambulabas ubi uolebas; cum autem senueris, extendes manus tuas, et alius te cinget, et ducet quo non uis . Statimque euangelista subiecit dicens. Hoc autem dixit  significans qua morte clarificaturus esset [a 1Kb] Deum: et hoc cum dixisset, dicit ei: Sequere me. Ecce qualiter eum et antea sequi Petrus uolebat, quando pro eo animam ponere cupiebat, sicut eum postea recto dilectionis itinere sequi meruit, quando pro eo animam in passione posuit.



CAPUT XXu. In Christo uere fuerunt infirmitates humane, sed uoluntarie. Non dicitur corpus Iesu positum in sepulcro, sed iehsu, quia ibi erat diuinitas.

Quocirca, quia manifesta  Scripturarum attestatione probatum est dilectionem deesse ubi solum corpus ponitur, ibi autem caritatem esse ubi anima cum corpore ponitur, Christus ex uirgine plenus credendus est Deus et plenus homo, id est anima rationalis et caro. Et sicut fidei catholice ueritas  habet, in uno eodemque Christo credamus, secundum ueram substantiam carnis, uoluntariam et ueram famem, cum esuriens ad ficulneam ueniret; uoluntariam et ueram sitim, cum bibere a Samaritana deposceret, uel cum se sitire in cruce dixisset; uoluntariam et ueram lassitudinem, cum fatigatus ab itinere super puteum sederet; uoluntarium et uerum uulnus, cum militis lancea 131 percuteretur in latere; uoluntariam et ueram mortem, cum inclinato capite spiritum emisisset in cruce; uoluntariam et ueram sepulturam, cum eum depositum de ligno Ioseph et Nicodemus ponerent in sepulcro. Has enim carnis omnes infirmitates uoluntarias quidem, sed ueras, Christus habuit, quia carnis humane naturam, non in phantasia, sed in ueritate suscepit. Quas passiones  propterea in carne uoluntarias habuit, ut in ueritate carnis diuina potentia, que nec pati potuit aliquando nec mori, infirmitatem mortemque deuinceret, et carnem suam in uitam uirtutemque perpetuam suscitaret. Quod Paulus sic ore ueridico protestatur: Christus surgens a mortuis iam non moritur: et mors ei ultra non dominabitur. Quod enim mortuus est peccato, mortuus est semel; quod autem uiuit, uiuit Deo . Quis autem ignoret Christum [b 1Kb] nec in anima nec in diuinitate, sed in solo corpore mortuum et sepultum? Quod euidenter Ioannes his uerbis ostendit: Post hec autem, inquiens, rogauit Pilatum Ioseph ab Arimathea , ut tolleret corpus Iesu. Et permisit Pilatus. uenit ergo et  tulit corpus Iesu. uenit autem et Nicodemus, qui uenerat ad Iesum nocte primum, ferens mixturam myrrhe et ales, quasi libras centum. Acceperunt ergo corpus Iesu, et alligauerunt eum  linteis cum aromatibus, sicut Iudeis mos est sepelire . Ecce, facta distinctione diuinitatis, carnis et anime, quantum ad proprietatem substantie attinet, solum corpus Iesu dicit de cruce depositum, aromatibus conditum, et linteis obuolutum; propter unitatem uero persone, quoniam Deus hominem quem ex  uirginis utero suscepit, nec in morte, nec in sepulcro deseruit; propterea secutus Ioannes adiecit: Erat autem in loco ubi crucifixus est hortus, et in horto monumentum nouum, in quo nondum quisquam positus erat. Ibi ergo propter [c 1Kb] Parasceuen Iudeorum, quia iuxta erat monumentum, posuerunt Iesum . uere diuino Spiritu plenus sanctus euangelista locutus est, ut primitus, quid in Christo mortuum fuerit et sepultum ostendens, diceret acceptum corpus Iesu, et ligatum linteis cum aromatibus. Et quia quod Deus coniunxit homo non separat , propterea non corpus Iesu, sed Iesum dicit in monumento positum: sciebat enim quod ille susceptor pleni hominis Deus totus esset cum carne sua in sepulcro, totus cum anima sua in inferno, totus in mundo, totus in celo, totus [d 1Kb] per unitatem nature in  Patre, de quo exstitit, totus per omnipotentiam diuinitatis sue in tota creatura quam fecit.



CAPUT XXuI. Unitas persone Christi ex uerbis Apostoli.

Hanc in Christo unitatem persone seruans Apostolus, sic Corinthiorum in fide ueritatis confirmat Ecclesiam: Tradidi enim uobis imprimis, quod et accepi, quia Christus mortuus est pro peccatis nostris secundum Scripturas, et quia sepultus est, et quia resurrexit  132 tertia die secundum Scripturas . Mortuum dixit non corpus Christi, sed Christum, ut unitatem persone Dei hominisque seruaret; ut autem substantialem proprietatem deitatis et humanitatis ostenderet, alio loco  dicit: Nam etsi crucifixus  est ex infirmitate, sed uiuit ex uirtute Dei . Attendenda est apostolicorum uirtus preclara dictorum. [e 1Kb] Si enim Paulus dixisset de Christo, quia crucifixus est ex infirmitate, sed uiuit ex uirtute, et non addidisset, Dei, nec sic debuit infirmitas passibilitatis humane cum diuine uirtutis impassibilitate confundi: at cum uirtutem deitati Paulus assignet, quis non uideat quod ea que infirmitatis uidentur hominis esse denuntiet? Nam, et quod dicit de Christo, quia  uiuit ex uirtute Dei, ex sua deit te utique uiuit, quia ipse est uirtus Dei, et sic uiuit sicut Pater uiuit, quoniam ipse est uia, ueritas et uita. Nam ut unam uitam Patris Filiique Ioannes nobis insinuaret Apostolus, Epistole sue hoc ponere curauit exordium: Quod erat ab initio, quod audiuimus,  quod uidimus oculis nostris, quod inspeximus, et manus nostre contrectauerunt de uerbo uite, et uita palam facta est: et uidimus, et testamur, et nuntiamus uobis uitam eternam, que erat apud Patrem, et palam facta est nobis . Filium Dei, quem uerbum Dei superius dixit, uitam in subsequentibus nominauit: quod est autem uerbum uite, nisi uerbum Dei? Et quoniam uerbum, uite uita est, una est utique uita illud uite uerbum, et uita cuius est uerbum. Ideo ergo Christus qui mortuus est ex  infirmitate, uiuit ex uirtute Dei, quoniam illi diuinitati hoc est uitam esse, quod est uirtutem esse, et propterea hoc est illi posse quod uiuere. Et ideo, nec in passione uirtutem uita deseruit, nec in morte Christi uirtus a uita discessit, quoniam Christi diuinitas  mutari non potuit.



CAPUT XXuII. Propter unitatem persone in Christo, mortuus dicitur Filius Dei. Non sunt Christi infirmitates eius deitati ascribende.

Rursus pro unitate persone in Christo firmissime commendanda sic Paulus scribens Romanis ponit , dicens de Deo: Qui Filio proprio non pepercit, sed pro nobis omnibus tradidit illum  . Atque ut illa traditio uoluntaria ex potestate Filii monstraretur effecta, Filium quoque pro nobis se memorat tradidisse, dicens  alio loco: Quod autem nunc uiuo in carne, in fide [a 1Kb] uiuo Filii Dei, qui dilexit me, et tradidit semetipsum pro me . Sed ut ostenderetur quid in Christo potuerit tradi, prophetice dicit liber [b 1Kb] Iob: Terra tradita est in manus impii . Et tamen pro unitate persone, non solum humanitatem Christi, sed Christum traditum tenet et confitetur Ecclesia, quoniam in illa traditione, salua proprietate utriusque nature, nec homo susceptus separari potuit a Deo, nec Deus potuit ab homine segregari suscepto. Sicut ergo passionem mortis et mortem propter unitatem persone, Dei quidem Filio Scriptura prorsus assignat, et tamen deitatem impassibilem 133 immortalemque pronuntiat, ita et anime tristitiam et perturbationem, quam uoluntariam in anima  Dei Filius habuit, sic habuisse credatur, ut etiam ipsas humane anime passiones, et ex uoluntate ueras, et in ueritate uoluntarias non negemus. Ipsa quoque Christi diuinitas, que secundum animam contristari, et secundum carnem dignata pro nobis est mori, secundum substantie proprietatem, sicut immortalis, sic est et impassibilis predicanda. Que quia uerum hominem suscepit, ideo cunctas nature humane infirmitates, ueras quidem, sed uoluntarias, in eadem ueritate nature duntaxat humane sustinuit. Quis autem tam mortiferam sectetur improuidus de Christo sententiam, ut famem illam, sitim, lassitudinem, passionem et mortem, et rursus tristitiam, perturbationem, metum et tedium , sic uera  fuisse credat in natura hominis, ut ab his immunem non credat substantiam deitatis, cum sperantibus in se, hoc ut superent Christus dederit, quod pro nobis ipse uoluntate persensit ? Propter quod diuinitus inspiratus perfidis ac mortiferis cogitationibus Isaias obnititur, dicens: Deus eternus, Deus qui fecit fines terre, non esuriet, neque laborabit, neque inueniri potest prudentia eius prestans esurientibus uires, et non dolentibus merorem. Esurient enim iuuenes, et laborabunt adolescentes, et electi sine uiribus erunt. Qui uero exspectant Dominum exsultabunt cum uirtute, [c 1Kb] producent pennas sicut aquile,  current et non laborabunt, ambulabunt et non esurient . Ipse quoque Panis qui de celo descendit credentibus in se perfectam satietatem ueraciter repromittit dicens: Qui uenit ad me non esuriet, et qui credit in me non sitiet in eternum . Rogo, qualiter hec uirtus concedetur hominibus, si eam habere non potuit Deus? Aut quomodo Christus in sua diuinitate non habuit, quod ab eo Paulus ut haberet accepit? Ipse enim de se similibusque testatur, dicens: Tribulationem patimur, sed non angustiamur ; et alio loco: Quasi morientes, et ecce uiuimus; ut castigati, et non mortificati; quasi tristes, semper autem gaudentes; sicut egentes, multos autem locupletantes; tanquam nichil habentes, et omnia possidentes . Quam graue atque incongruum est et a uera fide modis  omnibus alienum, ut Paulus in una eademque anime substantia, cum tristatur, possit in [d 1Kb] dono Christi semper gaudere, et de Christi diuinitate dicatur quod tristis in anima quam suscepit non potuit in seipsa sine tristitia permanere.



CAPUT XXuIII. Non ascribitur timor Ioanni; ergo nec debet ascribi deitati. Que seruis accipientibus nemo potest adimere, Domino largienti nemo conetur auferre.

Non timet Ioannes, qui dicit: Timor non est in caritate, nam perfecta caritas foras mittit timorem; qui autem timet non est perfectus in caritate . Audierat enim a Domino: Nolite timere eos qui occidunt corpus, animam autem non possunt occidere . Timorem nullus audet ascribere  Ioanni, et timor mortis ascribitur Deitati? Sperat in illo Dauid et dicit: In Deo sperabo, non timebo quid faciat 134 mihi homo ; idemque confidenter ingeminat: Dominus illuminatio mea et salus mea, quem timebo? Dominus defensor uite mee, a quo trepidabo ? Et ipse Dominus apostolis dicit: Non turbetur cor uestrum, neque formidet . Idem denuo, Gaudete, inquit, quia ego uici mundum . Exspectantes igitur eum, fortitudinem sumunt, pennas producunt quibus ad celestia subleuentur, currentes nesciunt laborem, ignorant ambulantes esuriem, in tribulatione non patiuntur angustiam, morientes retinent uitam, tristes quidem uidentur, tamen semper gaudentes exsultant, egeni diuitias pluribus conferunt,  et omnia possident, dum nichil habere contendunt; dilectione Christi repleti, carent timore, ab ipso illuminati, fatentur se nullum metuere, ipso defensore, nequeunt ab aliquo trepidare: de corde eorum turbatio propellitur, et formido; gaudent, quia uident mundum a Christo deuictum. Si hec seruis accipientibus nemo potest adimere, qualiter Domino largienti perfida cecitas, uel potius ceca perfidia, quod diuinum naturaliter habet conatur auferre? Quis autem non uideat in illis passionibus Christi quedam nostrarum uirtutum semina contineri? Unus ergo idemque Christus in humanitate que humana  sunt sensit, in diuinitate autem impassibilis immortalisque permansit.



CAPUT XXIX. Nomina Filii Dei quoad eius diuinitatem. Homo Christus quia propria peccata non habuit, aliena portauit. Plena humanitas Christi.

Dei enim Filius uerbum, et Sapientia Patris, ipse est salus de qua propheta dicit: Salus nostra cito ueniet . Ipse uirtus et sapientia: Christus enim Dei uirtus et Dei sapientia . Ipse saturitas, quia panis est qui de celo descendit . Idem uia, ipse ueritas, ipse uita. Idem gaudium et letitia nostra, de quo propheta dicit: Et factum est mihi uerbum tuum in gaudium et letitiam cordis mei . Ipse lumen uerum, quod illuminat omnem hominem uenientem in hunc mundum . His nominibus superius designatis incommutabilis  atque impassibilis inuenitur. Aegrotare non potest salus; infirmari non nouit uirtus; nescit saturitas esurire; uia nequit errare; sapientia non mutatur; uita non moritur; lumen non exstinguitur; nec ueritas deprauatur; nescit tristari letitia; Deitas non potest superari: propterea utique etiam Christi humanitas sine peccato permansit, quia eam [a 1Kb] in unitate persone diuinitas accepit, que naturaliter peccare non nouit. Homo ergo Christus, quoniam peccata non habuit propria, portare dignatus est aliena; illorum autem a se uoluit peccata portari, cum quibus tenebatur consortio naturali, dicente Apostolo: Qui enim sanctificat, et qui sanctificantur, ex uno omnes. Propter quam causam non confunditur fratres eos uocare, dicens: Nuntiabo nomen tuum fratribus  meis . Isaias etiam propheta, pietatis huius taliter effectum prenuntiat, ut hominis in eo nomen euidenter ostendat, hec dicens: Domine, quis credidit auditui nostro, et brachium Domini cui reuelatum est ? Cum dicit brachium Domini, diuinitatem Filii Dei ostendit; ac deinceps incipit Incarnationis et 135 Passionis mysterium predicare: Annuntiauimus coram ipso, ut [b 1Kb] puer, ut radix in terra sitienti. Non est ei species, neque gloria. Et uidimus eum, et non habuit speciem, neque decorem, sed species eius sine honore, et abiecta pre omnibus hominibus: homo in plaga, et sciens ferre infirmitatem, quoniam [c 1Kb] auersatus est, facies eius dehonestata est, nec aliquid estimata est. Hic peccata nostra portat, et pro nobis dolet, et nos existimauimus eum in  doloribus esse, et in plaga, et in uexatione: ipse autem uulneratus est propter iniquitates nostras, et infirmitatus est propter peccata nostra. Eruditio pacis nostre in eo , et liuore eius nos sanati sumus. Omnes ut oues errauimus: homo a uia sua errauit, et Dominus tradidit eum pro peccatis nostris, et ipse, quia male tractatus est, non aperuit os: ut ouis ad immolandum ductus est, et ut agnus ante eum qui se tondet sine uoce, sic non aperuit os suum. In humiliatione iudicium eius sublatum est. Generationem eius quis enarrabit? Quoniam tolletur a terra uita eius, ab iniquitatibus populi mei ductus est ad mortem . Et ut propheta plenam in Christo substantiam hominis demonstraret, paulo inferius adiecit: Peccata eorum ipse portabit. Ideo ipse hereditate possidebit multos, et fortium partietur spolia, propter quod tradita est in mortem  anima eius, et inter iniquos deputatus est. Et ipse peccata multorum sustinuit, et propter iniquitates eorum traditus est. Ex his prophete uerbis et anima tradita cognoscitur Saluatoris et caro, quia totus pro nobis ad crucem ductus est homo. Sic enim oportuit nostrorum peccatorum deleri chirographum, ut dum uetus homo noster simul cruci affigitur, tanquam in tropeo, triumphatoris uictoria panderetur.



CAPUT XXX. Non sensit caro Christi corruptionem in sepulcro, nec anima eius penam in inferno. Iusta Dei ultio de peccato primi hominis. Salua per Christum et caro et anima hominis. Christus condoluit et compassus est nobis.


Restabat tamen, ad plenum nostre redemptionis effectum, ut illuc usque homo sine peccato a Deo susceptus descenderet, quousque homo separatus a Deo peccati merito cecidisset, id est ad infernum, ubi solebat peccatoris anima torqueri, et ad sepulcrum, ubi consueuerat peccatoris caro corrumpi; sic tamen ut nec Christi caro in sepulcro corrumperetur, nec inferni doloribus anima torqueretur, quoniam anima immunis a peccato non erat subdenda supplicio, et carnem sine peccato non debuit uitiare corruptio. Nam quia peccans homo meruit in seipso per supplicium diuidi, quia maluit a Deo qui diuidi non potest preuaricationis reatu disiungi, propterea factum est  ut peccatoris mors carnem peccati ad sepulcrum corrumpendam perduceret, animam [d 1Kb] inferno torquendam protinus manciparet. Sed hec ulciscentis Dei equitas fecit, que ideo taliter peccatorem addixit, quia ne peccaret ante predixit. Hec fuit retributio peccatori reddenda, ut iuste peccati supplicium lueret, qui Deo iusto iniuste peccasset. Ut autem peccator esset gratuito munere liberatus, factum est ut mortem corporis, quam a Deo iusto peccator 136 homo pertulerat iuste, Dei Filius a peccatore pateretur iniuste; et ad sepulcrum perueniret caro iusti, quousque fuerat caro deuoluta peccati; et usque ad infernum descenderet anima Saluatoris, ubi peccati merito torquebatur anima peccatoris. Hoc autem ideo factum est, ut per morientem temporaliter carnem iusti, donaretur uita eterna carni, et per descendentem  ad infernum animam iusti, dolores soluerentur inferni. Utrumque autem Scriptura sancta non tacuit, de resurrectione quidem carnis, sic beato Paulo loquente: Per hominem mors, et per hominem resurrectio mortuorum: et sicut in Adam omnes moriuntur, ita et in Christo omnes uiuificabuntur . Idem homo Christus est, qui pro nobis et pontifex factus est dum semetipsum passioni obtulit, et hostia factus est dum passionem ipse suscepit. Huic dicitur: Tu es sacerdos in eternum, secundum ordinem Melchisedech . Et sacerdos tamen, et hostia, humane nature tam officia cognoscuntur esse  quam nomina. Et quoniam idem pontifex infirmitates nostras suscepit et habuit, propterea de ipso Apostolus dicit: Non enim habemus pontificem qui non possit compati infirmitatibus nostris ; et ut se de natura humana loqui doceret, adiecit: Tentatum autem per omnia pro similitudine, absque peccato; et paulo inferius subdidit: Omnis enim pontifex ex hominibus assumptus pro hominibus constituitur in his que sunt ad Deum, ut offerat dona et sacrificia pro peccatis, qui condolere possit his qui ignorant et errant, quoniam et ipse circumdatus est infirmitate . In eo ergo quo circumdatus fuit infirmitate, in eo condoluit ignorantie et erroribus nostris, et in eo compassus est infirmitatibus nostris; ibi est enim unitas compassionis, ubi est unitas naturalis; in eo  autem nobis pontifex ille compassus est, in quo etiam nos compatimur, dicente beato Apostolo: Ipse Spiritus testimonium reddit spiritui nostro quod sumus filii Dei. Si autem filii, et heredes, heredes quidem Dei, coheredes autem Christi. Si tamen compatimur, ut et [a 13Kb] conglorificemur . Beatus quoque Petrus ad huius nos gratiam compassionis hortatur, dicens: Carissimi, nolite expauescere in feruore, qui ad tentationem uobis fit. Nolite pauere, tanquam noui uobis aliquid contingat; sed ut communicantes Christi passionibus gaudete, ut et in reuelatione glorie eius gaudeatis exsultantes . In natura ergo humana pontifex ille ueritatem sustinens passionis, in ea utique nouit compati membris suis. Propterea et beatus Paulus dicebat: Ut adimpleam  ea que desunt passionum Christi in carne mea, pro corpore eius, quod est Ecclesia .



CAPUT XXXI. Nos quoque oportet compati et commori Christo. Sicut morimur cum Christo, ita ab inferni doloribus liberamur. Diuinitas Christi, neque carnem in sepulcro, neque animam in inferno deseruit.

Quid autem mirum quoniam  pontifici nostro naturali communione compatimur, cum nos beatus Apostolus etiam cum illo mortuos esse testetur his uerbis: Si mortui estis cum Christo, quid adhuc tanquam uiuentes in mundo [b 1Kb] decernitis? Dicit etiam Timotheo: 137 Memor esto Iesum Christum resurrexisse a mortuis, ex semine Dauid, secundum Euangelium meum, in quo laboro usque ad uincula, quasi male operans; sed uerbum Dei non est alligatum.  Omnia autem sustineo propter electos, ut et ipsi salutem consequantur, que est in Christo Iesu cum gloria celesti . Sciens ergo Apostolus Iesum Christum ex semine Dauid a mortuis surrexisse , in quo eum mortuum nouerat, in eo nos illi commortuos esse commemorat, dicens: Fidelis sermo: nam si commortui sumus, et conuiuemus; si sustinebimus, et conregnabimus . Pontifex ergo ille qui semetipsum pro nobis obtulit  oblationem et hostiam Deo in odorem suauitatis , sicut mortuus pro nobis, omnes nos sibi commori fecit; sic solutis doloribus inferni, omnes fideles ab iisdem doloribus liberauit, sicut beatus Petrus testificatur, et dicit: Iesum a Nazareth, uirum approbatum a Deo in uobis, uirtutibus, et signis, et prodigiis, que fecit per illum Deus in medio uestri, sicut uos scitis: hunc definito consilio, et prescientia Dei traditum, per manus iniquorum [c 1Kb] affigentes interemistis: quem Deus suscitauit, solutis doloribus inferni, iuxta quod impossibile erat teneri illum ab eo . Ubi etiam Dauidicum illud quod in primo libro posuimus testimonium ita protulisse monstratur: Dauid enim dicit in ipsum: Prouidebam Dominum coram me semper, quoniam a dextris  est mihi, ne commouear. Propter hoc iocundatum est cor meum, et exsultauit lingua mea; insuper et caro mea requieuit in spe. Quoniam non derelinques animam meam in inferno, nec dabis sanctum tuum uidere corruptionem. Notas mihi fecisti uias uite, et adimplebis me iocunditate cum facie tua . Ibi beatus Petrus diuino uere spiritu illuminatus, et secundum Domini sermonem lux mundi effectus, qualiter hunc locum intelligere deberemus, clarissima luce predicationis ostendit, ne quis in Christo ueram carnem sic intelligeret, ut ueram in illo animam denegaret. Sequitur ergo: uiri fratres, liceat audenter dicere ad uos de patriarcha Dauid, quia et defunctus est, et sepultus est, et sepulcrum eius est apud nos usque in hodiernum diem. Propheta igitur  cum esset, et sciret quia iureiurando iurasset illi Deus de fructu lumbi eius sedere super sedem eius, prouidens locutus est de resurrectione Christi, quia neque derelicta est anima eius in inferno, neque caro eius uidit corruptionem . In hoc igitur diuinitas Christi uirtutem sue impassibilitatis ostendit, quod  ubique semper atque ineffabiliter presens, et secundum animam suam in inferno sine doloribus fuit, et secundum carnem suam in sepulcro sine corruptione iacuit, quia nec carni sue defuit cum animam suam in inferno dolere non sineret, nec animam suam in inferno deseruit cum in sepulcro carnem suam a corruptione seruaret. Dignum namque fuit ut carnem sepulcri non corrumperet locus, quam peccati non corrupit affectus, et animam  dolor non contingeret  inferni, quam seruitus nequiuit tenere peccati. Propter hoc in psalmo, cum ex forma serui, in qua Christus nostra peccata portauit, diceret: Quia repleta est malis anima mea, et uita mea in infernum appropinquauit , ut ostenderet 138 eamdem animam suam a peccato liberam in infernum pro nobis peccatoribus descendisse, subdidit dicens: Factus sum sicut homo sine adiutorio inter mortuos liber .



CAPUT XXXII. Filius Dei ratione carnis dicitur mortuus, et resurrexisse. Secundum diuinitatem unus est effectus Patris et Filii.


uerumtamen cum sola caro moreretur et resuscitaretur in Christo, propter unitatem persone Dei et nominis, Filius Dei dicitur mortuus. Quod euidenter his uerbis Paulus apostolus protestatur: Si enim, cum inimici essemus, reconciliati sumus Deo per mortem Filii eius, multo magis reconciliati salui erimus in uita ipsius . Rursus Filium Dei resurrexisse Petri prosecutione firmatur, Iudeos ad credulitatem Christi taliter exhortantis: uos estis filii prophetarum, et testamenti quod disposuit Deus ad patres nostros, dicens ad Abraham: Et in semine tuo benedicentur omnes familie terre: uobis primum suscitans Deus Filium suum, misit eum benedicentem uobis, ut conuertat se unusquisque a nequitia sua . Etiam in hoc capitulo, quem semen Abrahe memorat, eumdem Filium Dei beatus Petrus appellat: non enim diuiditur Christus. [a 1Kb] Qui tamen, ut non secundum id quod est ex Deo Patre, sed secundum id quod est ex semine Abrahe, cognoscatur a mortuis surrexisse, pro unitate persone in qua Deus et homo unus est Christus, non incongrue Dei Filius dicitur suscitatus. Cuius ut secundum diuinitatem una probaretur natura cum Patre, unus simul fuit effectus in opere. Sicut enim carnem suam in uirginis utero, faciente Patre, etiam ipse fecit , sic etiam cum traderetur a Patre, ipse quoque se cognoscitur tradidisse; scriptum est enim: Quia Deus Filio [b 1Kb] proprio non pepercit, sed pro nobis omnibus tradidit illum ; et de ipso Filio dicitur: Quod autem nunc uiuo in carne, in fide uiuo Filii Dei, qui dilexit me, et tradidit seipsum pro me .



CAPUT XXXIII. Et Pater Filium suscitauit, et Filius suscitauit seipsum.

In resurrectione quoque eius inuenitur operis equalitas, quia una est Patris Filiique maiestas. De Patre quippe sic beatus loquitur Petrus: uobis primum Deus suscitans Filium suum, misit eum benedicentem uobis . De seipso uero sic Dei Filius loquitur ad Iudeos: Soluite templum hoc, et  in tribus diebus suscitabo illud , quod Ioannes aperuit dicens: Ipse autem dicebat de templo corporis sui . Colossensibus quoque Paulus loquens, ipsum [c 1Kb] Dei Filium humanitatem suam his 139 uerbis significat suscitasse: uidete ne quis uos seducat per philosophiam, et inanem fallaciam, secundum traditiones hominum, secundum elementa mundi, et non secundum Christum: quia in ipso habitat  omnis plenitudo diuinitatis corporaliter, et estis in illo repleti, qui est caput omnis principatus et  potestatis: in quo et circumcisi estis, circumcisione non manu facta in exspoliatione corporis carnis, in circumcisione Christi, consepulti ei in baptismo, in quo et consurrexistis per fidem operationis Dei, qui suscitauit illum a mortuis. Et uos, cum mortui essetis in delictis et preputio carnis uestre, conuiuificauit cum illo, donans uobis omnia delicta, delens quod aduersum nos erat chirographum [d 12Kb] decreti quod erat contrarium nobis, et ipsum tulit de medio, affigens illud cruci, exuens se carne; principatus et potestates traduxit confidenter, palam triumphans illos in semetipso . Non nescimus hunc locum ad personam Patris a nonnullis referri; sed ex connexione uerborum, si cauta [e 1Kb] legentis accedat intentio, magis id capituli huius sensus ostendit, ut unus idemque Filius, non  solum Christus qui suscitatus est, sed etiam Deus ipse qui Christum suscitauit, appareat: ut constet Apostolum in hoc loco Dei nomen ad illam sempiternam Filii, que est ex Patre, substantiam, nomen uero Christi ad eam, quam ex homine Dei Filius sumpsit, retulisse naturam, dignum pre omnibus ducens Doctor gentium in fide et ueritate, ut sicut eumdem Christum, qui suscitatus est, predicauit hominem, dicens: Per hominem mors, et per hominem resurrectio mortuorum; sicut enim in Adam omnes moriuntur, ita in Christo omnes uiuificabuntur ; non minore cautela eumdem Filium, qui suam carnem illa qua  equalis est Patri potentia suscitauit, Deum uerissime predicaret, sicut huius loci textus clara manifestatione uulgauit. Deus enim qui suscitauit Christum a mortuis, quique  nos, cum mortui essemus in delictis, et preputio carnis nostre, conuiuificauit cum illo , idem nobis delicta omnia donauit, et qui donauit delicta, chirographum quod aduersum nos erat deleuit, et sublatum de medio cruci affixit; qui chirographum cruci affixit, idem se carne exuit; qui se carne exuit, ille etiam principatus et potestates traduxit confidenter, palam triumphans illos in semetipso . Hec autem, Paulo teste, omnia Deus fecit, qui Christum a mortuis suscitauit. Attendatur itaque si Pater chirographum cruci affixit, si Pater se carne exuit, si Pater principatus et potestates traduxit, palam triumphans illos in semetipso; et si hec omnia paterne potuerint coaptari persone, digne negabitur Filius hic ab Apostolo designatus,  ille scilicet Deus qui Christum a mortuis suscitauit. Si autem omnia superius designata Filio magis quam Patri conueniunt, cognoscatur unus atque idem ab Apostolo predicatus Christus qui a mortuis resurrexit, et Deus qui Christum a mortuis suscitauit. Igitur et qui suscitauit semetipsum, et suscitatus est Christus: quia sicut in eo quod in se fecit ipse dignatus est fieri, et in eo quod in se tradidit ipse dignatus est tradi, et in eo quod in se occidi permisit  ipse 140 dignatus est mori, sic in eo quod in se suscitauit ipse dignatus est suscitari.



CAPUT XXXIu. Humanitas Christi non tota fuit in sepulcro aut inferno, sed tota ibi fuit diuinitas. Recta fides de humanitate Christi et factis eius. uarii errores circa Christum. Marcionite. Ebionite. Ariani. Eunomiani. Apollinariste. Nesiani. Sabelliani. Patripassiani. ualentiniani et Apollinariste. Error circa Spiritum sanctum.

Humanitas ergo uera Filii Dei, nec tota in sepulcro fuit, nec tota in inferno, sed in sepulcro secundum ueram carnem Christus mortuus iacuit, et secundum animam ad infernum Christus descendit: ac secundum eamdem animam ab inferno ad carnem, quam in sepulcro reliquerat, rediit; secundum diuinitatem uero suam, que nec loco tenetur, nec fine concluditur, totus fuit in sepulcro cum carne, totus in inferno cum  anima, ac per hoc, plenus fuit ubique Christus, quia non est Deus ab humanitate quam susceperat separatus, qui et in anima sua fuit, ut solutis inferni doloribus ab inferno uictrix rediret, et in carne sua fuit, ut celeri resurrectione corrumpi non posset. Totum igitur hominem cum suis infirmitatibus, sine peccato, Dei Filius pro nobis accepit: in toto traditus idem Christus secundum solam carnem est mortuus; totus Christus secundum solam animam ad infernum descendit; idem atque inseparabilis Christus secundum solam carnem de sepulcro surrexit; idem atque inseparabilis Christus secundum totum hominem, quem accepit, terram localiter deserens ad celum ascendit, et in dextris Dei sedit ; secundum eumdem totum hominem uenturus ad iudicandum uiuos  et mortuos; coronaturus fideles et pios, illos scilicet qui eum in utraque, id est in diuina humanaque substantia, uerum, plenum et perfectum credentes, nec Dei Filio aliquid paterne substantie minuunt, et totum pro se susceptum hominem sine peccato cognoscunt. Condemnaturus autem infideles, qui diuersos cuiuslibet perfidie sectantur errores, quique in eis ita simul obdurato corde perdurant, ut eos usque ad uite presentis obitum non relinquant: in quibus sunt illi qui in Christo phantasiam carnis audent credere, cum eum ueritatem carnis denegant accepisse; illi etiam qui, in eo diuinitatem omnimodis abnegantes, solam hominis putant fuisse substantiam; sed et hi qui eum uel de Deo Patre Deum denegant naturaliter natum, uel totam non credunt hominis in Christo substantiam.  Similiter et illos condemnaturus adueniet qui, ex operationis unitate unum Deum Patrem et Filium credentes, alterum ex altero sic natum denegant, ut personaliter Patrem Filiumque confundant; quique, Patri humanam pariter natiuitatem assignantes et mortem, ipsum Patrem dicunt natum ex uirgine, ipsum etiam passum fatentur in carne. Illos etiam eterno condemnabit gehennalis tormenti supplicio, qui corpus Christi non ex uirgine fatentur substantialiter sumptum, sed confingunt de celo depositum: cum Dei Filius propterea de homine naturam fuerit dignatus corporis terreni suscipere, quia non uenerat eos qui in celo, sed eos qui fuerant in terra saluare,  sicut Apostolus dicit: Nusquam enim angelos apprehendit, sed semen Abrahe apprehendit, unde debuit per omnia fratribus similari . Suscepit ergo Filius Dei animam nostram, id est melius nostrum, quia melior est melior nostro; de quo Ioannes dicit: Maior est Deus corde nostro , 141 sed non spreuit etiam carnem nostram, id est infimum  nostrum suscipere, quia totum hominem uenerat liberare; nec potuit infimo nostro [a 1Kb] infimus fieri, per quem infimum nostrum in illud nomen quod super omne nomen est meruit exaltari, ut in nomine Iesu omne genu flectatur, celestium, terrestrium, et infernorum, [b 1Kb] et omnis lingua confiteatur quia Dominus iehsu Christus in gloria est Dei Patris . Qui etiam  illos tormentis est interminabilibus traditurus, qui sancti Spiritus naturam a substantia Patris Filiique discernunt, ut uel omnino eum personaliter esse non putent; uel, tanquam ministrum, meriti prorsus inferioris existiment; ipsi sibi sua professione  cotrarii, qui se uel in illo qui omnino non est, uel in eo qui Deus non est, credere confitentur.



CAPUT XXXu. Tres persone pariter uiuificant. Pariter etiam renegerant. Una caritas trium in nobis. Habitant in nobis. Dant gratiam. Templum sumus totius Trinitatis. Repetuntur summatim que dicta sunt de Spiritu sancto. Deus unus et trinus.

Ut enim pauca huius operis causa subiiciam, dicatur quid minus habet Spiritus sanctus quam habet Pater et Filius, qui et initium creationis nostre cum  Patre ac Filio simul fecit, et effectum redemptionis nostre cum Patre simul Filioque perfecit? Celum fecisse dicitur Deus; sed operante Patre, simul et Filius inuenitur cooperator, et Spiritus sanctus: uerbo enim Domini celi firmati sunt, et Spiritu oris eius omnis uirtus eorum . Quid Patre uel Filio minus habere creditur, a quo uirtus omnis celorum firmata monstratur? uitam dare nullus potest, nisi qui substantialiter Deus est; sicut autem uiuificat Pater, sic uiuificat Filius, sic uiuificat Spiritus sanctus. Nam sicut Pater suscitat mortuos et uiuificat, sic et Filius quos uult uiuificat . Et de Spiritu Apostolus dicit: Littera occidit, Spiritus autem uiuificat . Idem rursus ait: Si autem Spiritus eius, qui suscitauit Iesum Christum a mortuis,  habitat in uobis, qui suscitauit Iesum Christum a mortuis uiuificabit et mortalia corpora uestra, propter inhabitantem Spiritum eius in uobis . Regenerat Pater, regenerat Filius, regenerat Spiritus sanctus; quia cum baptisma datur in nomine Patris, et Filii, et Spiritus sancti, ex eo unusquisque regeneratur in cuius nomine baptizatur. Cum ergo in nomine Trinitatis datur baptisma, simul tota Trinitas regenerat, que unus et solus est Deus. Propterea de fidelibus Ioannes dicit: Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Est in nobis caritas Patris, quia  dicit Paulus: Commendat  autem suam caritatem Deus in nobis; quoniam si, cum adhuc peccatores essemus, Christus pro nobis mortuus est, multo igitur magis iustificati nunc in sanguine ipsius salui erimus ab ira per ipsum . Est in nobis etiam caritas Christi, dicente Apostolo: Quis nos separabit a caritate Christi ? [a 1Kb] Et alio loco: Scire etiam supereminentem scientie caritatem Christi, ut impleamini in omnem plenitudinem Dei . Eadem est in nobis etiam caritas Spiritus sancti, de qua Paulus dicit: Obsecro igitur uos, 142 fratres, per Dominum nostrum Iesum Christum, et per caritatem Spiritus sancti . Et alio loco: Caritas Dei diffusa est in cordibus nostris per Spiritum sanctum qui datus est nobis . Et denuo dicit: Fructus autem Spiritus est caritas,  gaudium, pax . Habitat in nobis Pater, habitat Filius, habitat Spiritus sanctus, quia scriptum est: Inhabitabo in illis, et inambulabo . De Filio quoque dicit Apostolus: In interiore homine habitare Christum, per fidem, in cordibus uestris . Spiritum quoque sanctum his uerbis in nobis habitare confirmat: Nescitis quia templum Dei estis, et Spiritus Dei habitat in uobis ? Et, ut ostenderet eumdem esse Spiritum Dei qui Spiritus sanctus est, Timotheum sic admonet dicens: Bonum depositum custodi per Spiritum sanctum qui habitat in nobis . Dat gratiam Pater, dat gratiam Filius, dat gratiam Spiritus sanctus, sicut predicator ueritatis, Christo in se loquente, testatur: Gratia uobis et pax a Deo  Patre nostro, et Domino Iesu Christo . De Spiritu quoque sancto scriptum est in Actibus apostolorum, cum Petrus ad docendum Cornelium ab ipso Spiritu mitteretur: Loquente autem Petro uerba hec, cecidit Spiritus sanctus super omnes qui audiebant uerbum, et obstupuerunt ex circumcisione fideles qui uenerant cum Petro; quia et in nationes gratia Spiritus sancti effusa est . Sumus templum Patris, sumus templum Filii, sumus templum Spiritus sancti, sicut [b 1Kb] Paulo doctore didicimus, qui ait: uos enim estis templum Dei uiui . Et alio loco: Si quis autem templum Dei uiolauerit, disperdet illum Deus: templum enim Dei sanctum est, quod estis uos ; Filii quoque templum sumus, cuius domus sumus. Nam et ipse Filius templum domum  uocauit, dicente euangelista: Ascendit iehsu Hierosolymam, et inuenit in templo uendentes boues et oues , etc. Quos cum de templo protinus eiecisset, uendentibus columbas dixit: Auferte ista hinc, et nolite facere domum Patris mei domum negotiationis . Similiter Dauid id  esse templum Dei quod domum in psalmis ostendit, dicens: Ego autem in multitudine misericordie tue introibo in domum tuam; adorabo ad templum sanctum [c 1Kb] tuum in timore tuo . Cum hoc ergo sit templum Dei quod domus Dei, templum nos Filii  demonstrat Apostolus, cuius nos domum, ita scribens Hebreis, appellat: Christus autem tanquam filius in domo sua, que domus nos sumus, siquidem fiduciam et gloriam spei usque ad finem firmam retineamus . Nam et ipsum corpus Filii, et domum Scriptura sancta nominauit et templum, cum dicit Salomon: Sapientia edificabit sibi domum ; et euangelista huic sensui concordans ait: Ipse autem dicebat de templo corporis sui . Si ergo quod corpus est Christi templum est Christi, nos quoque templum eius sumus, quos corpus eius esse confirmat Apostolus, dicens: uos estis corpus Christi, et membra . Templum etiam Spiritus sancti nos esse manifeste commemorat, Nescitis, inquiens, quia membra uestra templum [d 1Kb] est  Spiritus sancti, qui in uobis est, quem habetis a Deo ? Ubi eum Deum quoque monstrauit, ista 143 subiiciens: Et non estis uestri: empti enim estis pretio magno; glorificate igitur, et portate Deum in corpore uestro . Hoc tamen templum Spiritus sancti membra Christi esse testatur, dicens: Nescitis quia corpora uestra membra Christi sunt? Dicatur igitur si celorum uirtutem potuit firmare qui non est Deus? si potest uiuificare qui non est Deus? si potest in baptismatis regeneratione sanctificare qui non est Deus? si potest caritatem tribuere qui non est Deus? si potest in credentibus habitare qui non est Deus? si potest gratiam dare qui non est Deus? si potest templum membra Christi habere qui non est Deus? et digne Spiritus sanctus negabitur  Deus. Rursus dicatur si ea que de Spiritu sancto commemorata sunt potest aliqua creatura facere? et digne Spiritus sanctus dicetur creatura. Si autem hec creature possibilia nunquam fuerunt, et inueniuntur in Spiritu sancto, que tamen soli competunt Deo, non debemus naturaliter diuersum a Patre Filioque dicere, quem in operum potentia diuersum non possumus inuenire. Ac sic ex unitate operis unitas est agnoscenda uirtutis; nec quisquam dubitet Patrem, et Filium, et Spiritum sanctum, personarum Trinitate seruata, unum Deum naturaliter dicere, qui potuit uniuersa sola uoluntate condere, qui cuncta potest uirtutis omnipotentia gubernare, qui omnia potest immensitate diuinitatis implere.



CAPUT XXXuI. Peroratio ad regem Trasimundum Arianum.

 Hec, ut Dominus dedit, clementissime rex, malui tue pietati scribere quam omnimodis reticere, ne silendo, aut estimarer superbus, aut de fidei nostre ueritate putarer ambiguus, cum Ecclesiam catholicam solam Christus columbam suam uoluerit appellari, dicens: Una est columba mea, una est dilecta mea . In quo columbe nomine caritas et simplicitas designatur . Sola autem ueram possidet caritatem, que Filium Dei quem diligit, non dicit in diuinitate minorem, sed Patri fatetur  equalem. Sola uero possidet ueritatem simplicitatis, que unam ueram et simplicem credit substantiam Trinitatis. Oramus autem Deum, ut aures clementie tue uerbo ueritatis placidas reddat, et pio cordi tuo lumen sapientie spiritalis infundat, ut Filium Dei Deum, et Dominum nostrum Iesum Christum sic honorifices, sicut honorificas Patrem: meretur enim hoc a te, ut eum qui te fecit Patre tuo meliorem, Patri suo secundum diuinam naturam fatearis equalem. Queso, gloriose rex, ut in te consideres  largitatem diuini muneris, et potestatem non minuas largitoris; ut qui tibi temporale donauit regnum, donet etiam sempiternum. Ipse enim dicit: Eos qui me glorificant, glorificabo . Quod ipsa Trinitas faciat, que unus et uerus est Deus: Qui potest omnia facere supra quam petimus aut intelligimus ; ex ipso enim, et per ipsum, [a 1Kb] et in ipso sunt omnia . Ipsi gloria in secula seculorum. Amen.





144 SANCTI FULGENTII EPISTOLAE IN UNUM CORPUS NUNC PRIMUM COLLECTAE. 



EPISTOLA PRIMA. [a 1Kb] De coniugali debito, et uoto continentie a coniugibus emisso.


Domino et merito uenerabili filio FULGENTIUS, seruorum Christi famulus, in Domino salutem.

CAPUT PRIMUM. Excusatio dilate responsionis.---1. Epistolam tuam, sancte sollicitudinis indicem, ante aliquot menses accipiens, cum persoluere cuperem sine dilatione responsum, sic sum repentina corporis egritudine correptus, ut febrium uiolenta nimietas commeatum mihi uite presentis auferret; nisi uerus animarum corporumque medicus, qui sanat omnes languores nostros, et redimit  de interitu uitam nostram, ad remouendum tante infirmitatis flagellum, dignaretur medicine sue largiri subsidium. Recepta quoque sospitate, non defuit quidem  rescribendi  uoluntas, sed ad dirigendum obstitit hiemalis asperitas. Nunc itaque, quia creator et moderator temporum temperiem dignatus est donare uentorum, consultationi  tue, quod miseratione atque inspiratione superni largitoris accepi, redhibere non destiti.

CAP. II. Tenor interrogationis super continentia uxoris. Commixtio coniugalis in se mala non est, sed excessus. Debitum coniugale.---2. Dicis itaque filiam nostram coniugem tuam pene usque ad extremum nuper egrotasse periculum, et, sicut plerumque contingit, accepta manus impositione, penitentiam secundum morem quem habet Christiana religio peregisse. uerum quia postmodum, diuine bonitatis munere, plenam accepit corporis sospitatem, fragilitatem  145 carnis allegans, etatis insuper iuuenilis incontinentiam confiteris; et in hac ambiguitate cogitationis, qua carnem consideras, maiestatemque formidas, uelut nauta locorum ignarus, et fluctibus uentisque iactatus, dum periculorum incerta precaues,  nostra tibi responsione demonstrari flagitas portum, ubi possis anime uitare naufragium.

3. Tenor ergo interrogationis tue duo quedam me compellit non segniter consideranda pensare: scilicet non solum quid in se coniugalis admixtionis  qualitas habeat, sed etiam quid in unaquaque re pollicitatio uouentis exposcat.

4. Igitur, si per se ipsam quis fidelium coniugum commixtionem duce ratione consideret, culpabilis usus non in coniugali concubitu, sed in concumbentium reperietur excessu; neque ex commixtione maris et femine, sed ex immoderatione libidinis culpam trahit coitus coniugalis. In coniugibus ergo excessus iure reprehenditur, nuptialis tamen dignitas collati sibi diuinitus honoris munere non priuatur.  Ideo clamat apostolice predicationis auctoritas: Honorabile connubium in omnibus, et thorus immaculatus . Corinthios quoque super matrimonii honestate seruanda Paulus informans, cum premisisset: Bonum est homini mulierem non tangere ; quorumdam infirmitatem uidens, atque apostolica satagens caritate, tanquam parieti inclinato, et macerie impulse , non neglexit doctor egregius consolationis [b 1Kb] destinam, Christo in se loquente, supponere. Denique subsequenter adiungit: Propter fornicationes  autem unusquisque suam uxorem habeat, et unaqueque suum uirum habeat; uxori uir debitum reddat, similiter autem et uxor uiro .

5. Apostolice itaque lectionis tenor ostendit, uxorem  uiro, et uirum uxori quadam debiti communione misceri. Quod proculdubio non appellaret Apostolus debitum, nisi legitime sciret esse reddendum; nec iuberet [c 1Kb] reddi mutue consensionis officio, si esset iniqua reposcentis exactio: usque adeo namque nuptias  operi diuino applicare non ambigit gentium Doctor, ut et mulieris in corpore uiri, et in uxoris corpore uiri potestatem equali prorsus iure confirmet, dicens: Mulier sui corporis potestatem non [a 1Kb] habet, sed uir; similiter autem et uir sui corporis potestatem non habet, sed mulier . Alio autem loco idem dicit: Quia non est potestas nisi a Deo .

CAP. III. Utendum coniugio propter prolem, non propter libidinem.---6. Huius igitur potestatis inculpabilis est usus, officio gignendi diuinitus attributus, si iustitie terminum transgredi libidinosus non permittatur excessus. Iustitia uero utendi coniugii hec est, ut non explende libidinis, sed substituende prolis obtentu sibi coniuges congruo tempore misceantur. In illis namque bonis que fecit Deus, inuenitur  casta copulatio uxoris et uiri; in quibus Dei operibus libido non potest inueniri; nec aliquando iustitie congruit, que non hominibus ex dono conditionis , sed peccatoribus ex uitio prime preuaricationis accessit. 146 Sed quia sine illa, in corpore mortis huius, proles humana non seritur, non eam affectant coniugia casta, sed tolerant, eique imponit nuptialis honestas modum sine qua non potest in carne peccati naturalis explere fecunditatis officium.

7. Sic ergo queri debet ex nuptiis fructus, ut cohibendus sit lubrice uoluptatis excessus. Quocirca, si coniugalis usus eatenus temperetur, ut non estuanti libidini animus seruiat, sed prouentum nasciture prolis attendat, et cum nata fuerit diluendam celerius  spiritali generatione non negligat, non deputatur fidelibus coniugibus ad peccatum carnis indulta commixtio, quia et coniugalis seruat confederatio castitatem, et uerecundia custodit modesta temperiem, et Deo dicandam coniugalis exhibet fecunditas prolem, [b 1Kb] ut et Redemptoris ope homo iam natus reformetur baptismatis sacramento, cuius opere prius formatur in utero; et illum habeat humana natura beneficio secunde natiuitatis patrem, quem in prima natiuitate sue conditionis agnoscit auctorem.

8. Coniugatus ergo si fornicetur damnabiliter peccat; si uero thori fidem non deserat, sed in uxore sua, naturali duntaxat usu, aliquantulum intemperatus  excedat, non solum  scilicet generationem querens, sed aliquando libidini carnis obediens, hoc quidem sine culpa non facit; talis autem culpa citius bene operanti atque oranti remittitur, quia ipsi coniugi seruat maritalis caritas fidem, in qua non potest maritalis infirmitas custodire temperiem; et si nuptialis in uxore modestia non tenetur, a nuptiali tamen fide nulla immoderatione disceditur.

CAP. Iu. Seruata thori fides maculam libidinis diluit. Omnis fornicatio damnabilis, presertim in coniuge.---9. Retenta ergo thori fides maculam diluit quam  contrahit infirmitas carnis, si mulieri non misceatur alteri, quisquis non pro sola generatione, sed etiam propter fragilitatem carnis sue miscetur uxori; quia etsi prefixum concumbendi modum transit, tamen coniugalem terminum non excedit; et licet contrahat carnalis infirmitas culpam, impetrat tamen nuptialis integritas ueniam. Accipit ergo talis indulgentiam, non pro eo quod ab una debitum coniugale plus quam oportet exigit , sed quia una legitime  accepta contentus, alteram non requirit. Si tamen non desunt misericordie opera, que tantum ualent in religione Christiana, ut non solum qui coniugiis utuntur, aut qui continentes sunt, sed etiam uirgines ad premium uirginitatis peruenire non possint, si opera misericordie  caritatisque neglexerint. Si uero quis intentus operibus bonis tantam seruauerit in uxore temperiem, ut filiorum procreandorum causa tantummodo misceatur uxori, multa laude talis est proculdubio dignus, si quis hoc nostris potest implere temporibus.

10. Fornicatio tamen nunquam potest esse sine graui crimine, in qua licet non dubitemus damnabiliter peccare hominem ab uxore disiunctum, damnabilius tamen fornicari existimo coniugatum. Utrumque autem Scriptura sancta iudicandum, et a regno  Dei pronuntiat alienum: scriptum namque est in Epistola ad Hebreos: Quia fornicatores et adulteros iudicabit Deus . Et in Epistola quam ad Corinthios 147 scripsit Apostolus, dicitur:  Nolite errare: neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt . Rursus inter opera carnis idem apostolus Paulus fornicationem, immunditiam, luxuriamque dinumerat; in quorum conclusione dicit: Quoniam qui talia agunt regnum Dei non [c 1Kb] consequentur . Premonet etiam ne lugeat multos ex his qui ante peccauerunt, et non egerunt penitentiam [d 1Kb] super immunditia, et fornicatione, et impudicitia, quam gesserunt .

CAP. u. uota Deo reddenda absque excusatione.---11. Igitur quia de qualitate coniugii, quod Dominus donauit, diximus, illud est consequenter tota sollicitudine  pertractandum, quidnam uestre uoluntatis prefixerit  deuotio. Neque enim quia in rebus  a Deo concessis usus hominibus non interdicitur, ideo debet homo quod uouerit Deo non reddere, cum scriptum sit: Reddam tibi uota mea, que distinxerunt labia mea . Et ne quisquam sibi uellet excusationem tribulationis ad frustrande licentiam promissionis assumere, nec se putaret uoti reum, si se dixisset ad aliquid uouendum non uoluntate sed tribulatione compulsum, docens beatus Dauid omnia esse Deo reddenda,  que fuerint legitime duntaxat etiam in tribulatione promissa, cum dixisset Deo: Reddam tibi uota mea que distinxerunt labia mea, continuo subdidit: Et locutum est os meum in tribulatione mea . Sed et in Deuteronomio scriptum est: Si autem uoueris uotum Domino Deo tuo, non tardabis reddere illud, quia exquirens exquiret Dominus Deus a te, et erit in te peccatum. Si autem nolueris uouere, non erit in te peccatum. Que exeunt per labia tua custodies, et facies quemadmodum uoueris Deo tuo uotum quod locutus es ore tuo . Dicit et Salomon: Statim ut uoueris uotum Domino, non tardabis reddere illud. Tu itaque que uoueris redde. Bonum est non uouere, quam uouisse et non soluere .

CAP. uI. Res licite post uotum fiunt illicite. Continentie  uoto obstrictis coniugium redditur illicitum.---12. Proinde licitarum rerum usus licite cum temperantia geritur, donec rei licite renuntiatio non uouetur, et quandiu non tenetur ex utriusque, id est ex mariti uxorisque consensu, perpetua continentie promissio, non est illicita coniugalis admixtio . Scriptum est enim: Si duxeris uxorem, non peccasti; et si nupserit uirgo, non peccauit . uerumtamen cum  non peccet uirgo que nubit, inuenitur aliqua uirgo peccare si nupserit: non enim peccat uirgo nubens, si uirginitatem Deo priusquam nuberet in corde non uouit. Ceterum si  statuit in corde suo firma non habens necessitatem, potestatem autem habens sue uoluntatis, et hoc iudicauit in corde suo, seruare  uirginitatem suam , grauiter postmodum peccat, si post dicatam uirginitatem Deo, uoluerit humano seruire connubio. Nam et uiduas quasdam beatus Paulus uinculo pronuntiat damnationis obstrictas, quia scilicet post continentie professionem nubendi receptam non abiiciunt uoluntatem. De quibus euitandis Timotheum sic instruit: Adolescentiores autem uiduas deuita; cum enim luxuriate fuerint in Christo, 148 nubere uolunt, habentes damnationem, quia primam fidem irritam fecerunt . Adimit igitur concumbendi licentiam continentie promissio, nec sola talibus fornicatio interdicitur, sed etiam maritalis admixtio prohibetur, et preuaricatricem uoluntatem tenet culpabilis nexus, etiamsi nullus in opere consequatur effectus. Neque  enim frustra scriptum est quia Concupiscentia cum conceperit, parit peccatum .

CAP. uII. Non est coniugibus licentia uouendi, sicut solutis, quia corporis sui potestatem non habent. uotum continentie obligat, si fiat consensu utriusque coniugis.---13. Quocirca non solum a uirginibus integritas, uerum etiam a uiduis atque coniugibus debet Deo dicata continentia cum timore et tremore seruari. Quia priusquam sit aliquis uoti reus, non condemnatur, siue uirgo licite nubat, siue maritus et uxor coniugale sibi debitum reddant. Postquam uero quisque, meliora consectans, professione seipsum continentie siue integritatis obstrinxerit, grauissime  delinquit, si sibi deinceps licere putat quod ante licitum fuerat. In talibus quippe rebus quod uouens Deo sibi adimit uoluntas, nulla deinceps impune permittit usurpare necessitas; nec temerator uoti excusationem iustam sue preuaricationis inueniet, quem nemo compulit ut uoueret.

14. Est plane aliquid discernendum inter uotum uirginis aut uidue, et inter uotum eorum qui tenentur uinculo coniugali. Nec enim tanta est uouendi licentia uel libertas uiro siue mulieri potestatem sui corporis non habenti, quanta est uidue cuilibet aut uirgini: coniugato enim, uel coniugate, corporalis continentie uouende facultas plena non suppetit, cuius corpus non in sua, sed in coniugis potestate consistit, secundum illud Apostoli dictum, quod supra posuimus:  Mulier sui corporis potestatem non habet, sed uir; similiter autem et uir sui corporis potestatem non habet, sed mulier . Non itaque sinitur absque coniugis uoluntate continentiam assumere, cuius corpus non est in propria potestate: hoc enim quisque recta et firma deuotione solus promittit, quod sui tantum iuris esse cognouerit. [a 1Kb] Tale est enim ut uelit quisque corporis sui, quod est in coniugis potestate, continentiam profiteri, quale si quis de alterius substantia aut eleemosynam facere aut sacrificium conetur offerre: Deus autem noster  diligit iustitiam, et odio habet rapinam in holocausto .

15. Illa itaque inter coniuges est continentie certa promissio, que fuerit utriusque consensione firmata;  quam cum uir et mulier sibi consentientes concordi uoluntate, tanquam sacrificium in odorem suauitatis, super altare fidei, Deo uero ac summo in templo sui cordis obtulerint, nec mulier ulterius in uiri, nec uir in mulieris corpore, ad reposcendum debitum coniugale potest habere legitimam potestatem. Sicut enim priusquam Deo simul uouerent reprehensibilis fuit unius oblatio, quia legitimi consortis deerat assensus: ita cum pari obtulerit uterque consensu, quod est inseparabiliter [b 1Kb] utriusque commune, non erit impunitus, si quis munus Deo uoluntaria deuotione oblatum, illicito crediderit opere temerandum.

CAP. uIII. Qui non toto animo uouit, eo magis damnabilis est. De uoto nichil licet retinere aut repetere.---16. Quod si forte quis non toto animo uouisse causetur,  eo magis damnabilis erit, quod non simplex ad Deum, sed fictus accessit. 149 Scriptum est enim quia Spiritus sanctus discipline effugiet fictum, et auferet se a cogitationibus que sunt sine intellectu . Alio quoque loco fictos sancta Scriptura sic increpat: ue duplici corde, et labiis sceleratis, et manibus malefacientibus, et peccatori ingredienti terram duabus uiis .

17. Quam sit autem malum, quamque sollicite fugiendum, si quis de hoc quod Deo uouerit aut retinere aut repetere aliquid mortifera preuaricatione pertentet, exemplo sunt Ananias et Saphira, quos de pretio agri quamdam partem infideliter subtrahentes,  non solum uox apostolica, tanquam diuini iuris peruasores, increpauit , sed etiam seueritas iustitie celestis occidit. Beatus denique Petrus, non solum fraudis uitio memoratum Ananiam dixit obnoxium, quin etiam cor eius a Satana pronuntiauit impletum, dicens: Anania, cur impleuit Satanas cor tuum mentiri te Spiritui sancto, ut fraudares de pretio agri? Nonne manens tibi manebat, et uenundatum in tua erat potestate? [a 1Kb] Quid utique fecisti hoc? Non hominibus mentitus es, sed Deo . Si quis igitur rem Domino iam deuotam carnali uictus illecebra crediderit denuo reposcendam, non est legitimus rei sue possessor, sed diuini iuris pronuntiatur inuasor. Nec immerito continentie iam deuote uiolator immundus audit, quod auarus pecunie fraudator  audiuit.

CAP. IX. Responsio ad interrogata ab initio epistole. uerecundia in actu coniugali seruanda.---18. Proinde cuncta que superius disputata sunt, conscientia uobis testimonium perhibente perpendite. Et, si quidem continentiam pari uouistis assensu, tenorem uestre dilectionis cum Dei timore seruate: et si quando carnis infirmitas mentem pulsat, animus ad auxilium diuine miserationis accurrat, nec cedat libidini, sed Deum tota humilitate fidelis exoret, et carnali desiderio militanti aduersus animam non consentiat, sed repugnet. Si uero continentiam unus uestrum sine alterius uouit assensu, temerarie se uouisse cognoscat, et debitum coniugi casta sinceritate redhibeat.

19. uerumtamen, ut omnia uestra honeste fiant,  in redditione coniugalis debiti, sic infirmitatem carnis usus excipiat coniugalis, ut non caro libidini seruiat, sed animi uirtus adiuta diuinitus carnalis concupiscentie frena restringat. Negotium namque substituende prolis ita debet a coniugibus peragi, ut subseruiente uerecundia dum se ad opus fecunditatis animus fidelis inclinat, modestiam simul naturalis honestatis, Deo adiuuante, custodiat: precipue autem obseruandum est fidelibus coniugibus ut illa fugiant opera que diuina seueritas, et facienda prohibet, et facta condemnat. Hec enim nec apostolica doctrina fidelibus insinuare cessauit, ut ad custodiendam uite bone regulam prudenter instrueret salubriterque terreret.

CAP. X. Continentia a Deo omnibus est expetenda. De regimine familie, et educatione prolis. Regula profectus et perfectionis in coniugio.---20. Magnum itaque bonum est mulierem non tangere, quod debet omnis fidelis principaliter obseruare: propter fornicationes tamen, quisquis, siue coniugatus, siue a coniugio liber, si continentiam Deo non uouit, et seipsum ad implendam continentiam cernit inualidum (quamuis ubi plena fuerit continendi uoluntas, et ab oratione atque 150 operibus bonis non destiterit uera cordis humilitas, ille qui dixit: Petite, et dabitur uobis; querite, et inuenietis; pulsate, et aperietur uobis ; tamen, si quis adhuc plus est de sua infirmitate sollicitus quam de Domini uirtute securus, si continentiam non uouit carnis, contineat ab iniquitate, et sicut decet utatur uxore: malitiam atque auaritiam fugiat, et non condemnabitur , si coniugi debitum reddat: non sit ebriosus, non inuidus, non contentiosus, non fictus, non malignus, non litigiosus, non superbus, non rapax, non auarus: quantum ad ipsum attinet, pacem habere cum omnibus querat, perniciem non teneat, nulli detrahat, cum amicis fidem teneat, inimicis nunquam perfidus aut periurus existat; aliena non rapiat,  equitati pecuniam non preponat; sit in negotiis iustus, in operibus pius, mitis ad tolerandas, tardus ad retribuendas iniurias; in fide stabilis, amator castitatis et pacis. Attendat Saluatoris nostri dictum, quo nobis, et quid faciamus precipit, et quid accipiamus ostendit; ait enim: Dimittite, et dimittetur uobis; date, et dabitur uobis . Sit ergo quantum potest in eleemosynis largus et hilaris, et ad dimittendum peccantibus facilis ac suauis; nec tamen putet ita peccantibus ueniam tribuendam, ut disciplinam sue domus existimet negligendam, sed uigoris  retinens clementieque temperiem, seruet in correptione modestiam, et in remissione censuram. Arguat, moneat, terreat, increpet, consoletur, oblectet; nec tantum faciat in subditis peccantibus quantum  impetus furoris impellit, sed quantum modus consultationis exposcit; et si uerberandus est pro peccato famulus, non ulciscendi libido preualeat, sed equitas Christiana potius illi clementer consulat quem flagellat; ac sic et quando iustitia persequitur culpam, non desit misericordia, que modeste nouit tenuare uindictam.

21. Nutriantur filii, secundum Apostoli preceptum, in disciplina et correptione Domini , nec permittantur impudice aut luxuriose uiuere, cum non lasciuie, sed castitati ac temperantie proles debeat Christiana seruire. Neque enim et de malis operibus filiorum non erit in illa terribili examinatione parentum negligentia iudicanda, cum et in hoc seculo propterea Heli sacerdos  a Domino  reprobatus fuerit et abiectus, non quia filiis in iniquitate consensit, sed quia peccantes mansueto quamuis sermone monuerit, prohibere tamen competenti seueritate cessauit. Magis autem parentes qui uere diligunt filios, bene operando eis consulant, quam diuitias colligendo; ne dum filiis tenaciter substantia colligitur, opportunitas boni operis omittatur.

22. Pre omnibus autem fideles meminerint coniugati semper orationibus atque eleemosynis insistendum; nec uelint iugiter in ipsa carnis infirmitate iacere, sed festinent [b 1Kb] gradum uite potioris ascendere. Et ut ad uirtutem continentie perueniat animus, magis magisque carnalis concupiscentie comprimatur  excessus: ut dum, Deo adiuuante, illum superauerint gradum, in quo coniugalis infirmitas ueniam postulat, celsiorem 151 possint laudabiliter obtinere, in quo continentie uirtus palmam uite melioris exspectat.



EPISTOLA II. AD GALLAM uIDUAM. De Consolatione super morte mariti, et de statu uiduarum.

Domine uere illustri et in Christi timore uenerabili filie GALLAE [a 1Kb] FULGENTIUS, seruorum Christi famulus, in Domino salutem.

CAPUT PRIMUM. Consolatio Galle de morte mariti iuuenis. Laus mariti defuncti.---1. Ante menses aliquot diaconi mei ex urbe remeantis certa narratione comperi,  non solum tui coniugis obitum, uerum etiam sanctum propositi tui tramitem, in quo iam ambulas, illo deducente qui est uia, ueritas et uita , qui fidelibus suis nouit per momentaneam tristitiam donum sempiterne largiri letitie, et quos uult salubriter de terrenis ad celestia, paterne benignitatis dispensatione, transferre.

2. Neque enim frustra Dominus, cuius incomprehensibilia iudicia et inuestigabiles uias apostolus predicat Paulus , coniugem tuum religione sincera  fidelem, corde humilem, moribus mitem, operibus misericordem, conuersatione penitus innocentem, etate iuuenem, de peregrinatione huius uite ad eternam celestis patrie celeriter  transtulit mansionem, nisi ut, et illi gaudia eterna conferret, et tibi facultatem melius uiuendi concederet. Illi donauit ut corpore [b 1Kb] spoliatus sit cum Christo sine fine uicturus; tibi donauit ut que sunt Domini [c 1Kb] cogites et, secundum apostoli Pauli sermonem, sis sancta, et corpore et spiritu. Proinde sine dubitatione crede quod diuinitus dicitur, et cum dilectione spera quod promittitur, ut possis bene facere quod iubetur.

CAP. II. Non debent Christiani de mortuis contristari, sicut ceteri qui spem non habent. Duplex tristitia.---3. Primo igitur de mariti morte per apostolum Paulum quid debeas fideliter tenere cognosce; ait enim: Nolumus autem uos ignorare, fratres, de dormientibus, ut non contristemini, sicut et ceteri qui spem non habent. Si enim credimus quod iehsu mortuus  est, et resurrexit, ita et Deus eos qui dormierunt per Iesum adducet cum eo . Si ergo uere fidei tenaces sumus, si de sermonibus Dei nichil ambigimus, si ad futuram uitam spe certissima tendimus, si digne Deum proximumque diligimus, si non ab hominibus inanem, sed a Deo ueram gloriam Christiani nominis exspectamus, non debemus utique de fidelibus mortuis, et, ut proprie dicam, de dormientibus nostris, aliquam, sicut infideles, habere tristitiam. Salubris etenim 152 noxieque tristitie debet in corde nostro manere discretio qua fit ut  nec de amissione solatii temporalis concidat animus eternis rebus deditus, et de his salubrem tristitiam sumat, in quibus se aut minus aliquid aut secus quam oportuit fecisse considerat. Propter quod Paulus utramque tristitiam non minus opere docet quam [d 1Kb] retributione discretam. Denique in una salutis prouentum, in altera mortis positum demonstrat exitium dicens: Que enim secundum Deum est tristitia penitentiam in salutem stabilem operatur; seculi autem tristitia mortem operatur .

4. Ne igitur ultra fidei Christiane modum, indiscretam teneas de mariti morte tristitiam, nec amissum existimes, sed premissum , nec ipsius iuuentutem putes immature precisam, quam interminabili uides eternitate firmatam. Fideli quippe  anime dicitur: Renouabitur sicut aquile iuuentus tua .

CAP. III. Fideles non aufert atra dies. Dies magnitudinis Christi, dies est extremi iudicii.---5. Absit autem ut infidelium consentientes erroribus, estimemus aut dicamus quia illum iuuenem Christianum

Abstulit atra dies, et funere mersit acerbo.
 Illos namque atra dies aufert qui, secundum Ioannis apostoli dictum, in tenebris sunt, et in tenebris ambulant, et nesciunt ubi ambulant, quia tenebre obcecauerunt oculos eorum . Illos abstulit atra dies quos ipsa lux uera uehementer obiurgans: Hoc est autem, inquit, iudicium, quia lux in mundum uenit, et dilexerunt homines magis tenebras quam lucem,  erant enim eorum mala opera . Tales sunt qui sic uiuunt, ut cum audierint uocem Filii Dei, non ad uitam, sed ad iudicium suscitentur, dicente Domino: Quia ueniet hora, quando omnes qui in monumentis sunt audient uocem eius; et procedent qui bona fecerunt in resurrectionem uite, qui uero mala egerunt, in resurrectionem iudicii . Et quia his nec breuis uita potest prodesse nec longa, consequenter de talibus in libro Sapientie dicitur: Et si quidem longe uite erunt, in nichilum computabuntur, et sine honore erit nouissima senectus illorum. Et si celerius defuncti fuerint, non habebunt spem, nec in die magnitudinis allocutionem .

6. Que est autem dies magnitudinis, nisi dies in qua non iudicandus, sed iudicaturus ueniet Dominus? Nunc enim cum uenit, ut pro nobis iudicaretur, non  fuit dies magnitudinis, sed minorationis, in qua minoratus est paulo minus ab angelis; tunc autem erit dies magnitudinis, quando, secundum Ioannis attestationem, omnes mali abscondi cupient in cauernis montium, dicentes montibus et petris: Cadite super nos, et abscondite nos a conspectu Patris sedentis super thronum, et ab ira Agni, quoniam uenit dies magnus ire illorum: et quis poterit stare ? In hac die magnitudinis mali non habebunt allocutionem, sed increpationem; non enim audient: uenite, benedicti Patris mei, percipite regnum quod uobis paratum  est a constitutione mundi ; sed dicetur eis: Ite, maledicti, in ignem eternum, qui paratus est diabolo et angelis eius . Tales igitur, quantumlibet longeui moriantur, acerbo funere demerguntur, et quamuis etas eorum matura uideatur in corpore, 153 mortifera tamen mundi dilectio immature mentis acerbitatem retentat in corde.

CAP. Iu. Bonus Christianus, etsi iuuenis, non mergitur funere acerbo. Non uita longa prodest, sed bona.---7. Christianus autem qui in timore Dei uixerit, quacunque fuerit defunctus etate corporis, non acerbo funere mergitur, sed placita Deo subnixus maturitate transfertur. Legimus namque in eodem Sapientie libro: Quia senectus honorabilis est, non diuturna, neque  numero annorum computata: cani sunt autem sensus hominis, et etas senectutis, uita immaculata; que placita Deo facta, dilecta est . Denique in subsequentibus bene uiuentem quemdam Deoque placitum ob hoc raptum celeriter dicit, ut nullam mutationem perferret malitie secularis, nec anima eius aliqua foret fictione  decepta. Sic ergo dicitur: Raptus est, ne malitia mutaret illius intellectum, aut ne fictio deciperet animam illius: fascinatio autem  nugacitatis obscurat bona, et instantia concupiscentie transuertit sensum sine malitia; consummatus autem in breui repleuit tempora longa. Placita enim erat Deo anima illius: propter hoc properauit de media iniquitate illum educere . His nempe uerbis sancta Scriptura nos docet in hoc seculo Christianis fidelibus non uitam  longam prodesse, sed bonam; et ad cognoscendum, quantum possibile est, cuiuslibet defuncti meritum, non quantum dixerit, sed qualiter quisque uixerit intuendum. Sicut enim uita mala, quanto magis fuerit temporaliter prolongata, tanto magis delinquentibus multiplicat penam: sic uita bona, quamuis hic breui tempore terminata, magnam sempiternamque conquirit bene uiuentibus gloriam. uita igitur mala immaturos acerbosque senes demergit in tartarum, uita uero bona defunctos iuuenes maturos perducit ad regnum.

CAP. u. uidua debet esse sollicita ut sancta sit et corpore et spiritu. Sancta sunt Christianorum coniugia.---8. Non ergo sis tristis, quod te ille precesserit  diebus paucis, sed esto sollicita, et sic uiam mortalis huius uite perage, ut ad eternam uitam ualeas peruenire. Proinde apostolici te oportet indesinenter meminisse sermonis, quo ait: Mulier innupta et uirgo sollicita est que sunt Domini, ut sit sancta et corpore et spiritu . Innuptam hic uiduam dicit, non quia omnino non nupserit, sed quia uiro mortuo soluta fuerit uinculo nuptiali. De qua alio loco dicit: Si autem mortuus fuerit uir eius, soluta est a lege uiri . Hanc ergo sanctam iubet esse, et corpore, et spiritu. Quid autem aliud est corpore et spiritu sanctam esse, nisi quod sanctum est, et in opere, et in cogitatione seruare? Etenim  que mundi sunt illa cogitare permittitur que corporali uincta [a 1Kb] connubio detinetur, eodem apostolo dicente: Que autem nupta est, cogitat que sunt mundi, quomodo placeat uiro . Illic est ergo mundane cogitationis subeunda necessitas, ubi mortalis caro morituro carnaliter nubit. Et quia illos ipsa carnis necessitas durioribus uinculis tenet innexos, propter hoc de illis Apostolus dicit: Tribulationem autem carnis habebunt huiusmodi . Mulier ergo innupta, id est uidua, cui precipitur ut sit sancta, et corpore et spiritu, sicut corpore desistit  marito seruire, sic non debet corde carnalia cogitare.

9. Sancta quidem sunt Christianorum coniugia: quia et coniugalis ibi castitas custoditur in corpore,  et puritas fidei seruatur in corde. 154 Nam et apostolica dicit auctoritas: Honorabile connubium in omnibus, et thorus immaculatus . Non est ergo connubium ex colluuione peccati, sed ex institutione Dei: et in eo quod sibi coniuges inuicem carnis debitum reddunt, in quantum id modeste faciunt, Christi precepta custodiunt, quia nullatenus a coniugali caritate et castitate discedunt. Exsecratur autem adulterinos concubitus castitas coniugalis, et, honestatis ac uerecundie tenax, ab una unus, et ab uno una expetit, quod uterque se uni tantum legitime debere cognoscit. Illic quidem carnis debitum redditur uiro: coniugalis autem castitas magis debetur Christo quam uiro, quia et corpus tunc uere castum est, quod fornicatione carnali non polluitur, quando spiritalis integritas Christi timore ac dilectione seruatur.

 CAP. uI. Innupta in altiori gradu est quam nupta.---10. Attamen a muliere nupta mulier innupta et uirgo non parua gradus dignitate discernitur, quandoquidem nupta cogitationibus mundanis tenetur obstricta, mulier autem innupta et uirgo carnalibus tribulationibus non subiicitur, quia carnalis matrimonii uinculo non tenetur. Ibi  certior est corporalis atque spiritalis continentie libertas, quia nulla est ex coniugali seruitute necessitas. Utrumque igitur  donum Dei est, et coniugalis pudicitia, et continentia uidualis: Unusquisque enim proprium habet donum a Deo  ; et illud quidem, quantum in se est, laudabile, quia bonum;  hoc autem laudabilius, quia melius. Coniugali namque seruitute turpitudo uincitur fornicationis; uiduali uero libertate crescit dignitas castitatis. Illic fides consulit infirmitati, ne cadat in uitium; hic se fidelis animus ad uirtutis extendit augmentum. De coniugatis enim dicitur: Propter fornicationes  autem unusquisque suam uxorem habeat, et unaqueque suum uirum habeat . De uidua uero dicitur: Beatior autem erit si sic permanserit . Beata ergo que illicitum concubitum, turpitudinis horrore, non appetit; sed beatior que licitum, maiore puritatis amore, contemnit. Beata que alligata uiro sic uiuit, ut soli uiro carnis  sue debitum reddat; sed beatior que soluta sic permanet innupta, ne debeat.

CAP. uII. Consolatio uidue.---11. Proinde in eo quod ex coniugata facta es uidua, donum Dei auctum tibi magis existima, non ablatum: neque enim te deseruit, qui tibi sequendam uiam uite melioris ostendit. Gradibus te uoluit Dominus ad meliora conscendere, ut primitus  coniugata cum uno uiro fideliter uiueres, quo postmodum sine difficultate absque uiro uidua permaneres. Ad hoc igitur animum tuum diuina gratia coniugali castitate nutriuit, ut que didiceras illo uno uiuente alterum non querere, disceres ab omni uiro uidua continere. Noli ergo negligere gratiam que in te est: et tu enim nosti quanto melius sit iugiter a concubitu continere, quam uel pro coniugali necessitate concumbere. Maritus  qui tibi datus fuerat ad tempus, discessit in tempore: datus enim tibi fuerat, non ad patrie beatitudinem, sed ad itineris consolationem.

12. Alia quippe sunt Dei dona, que Deus ita suis largitur fidelibus in presenti tempore, ut eorum usus in hac tantum uita necessarius habeatur, quo future uite meritum comparetur; sicut est credulitas rectam 155 fidem [a 1Kb] tenens, et operatio iustitiam misericordiamque custodiens: ut fides recta non deseratur caritatis auxilio, que in operatione cognoscitur: propter quod Apostolus eam fidem probat que per dilectionem operatur .

CAP. uIII. Fides et operatio misericors in hac uita necessaria sunt, in patria non erunt.---13. Recta igitur fides et misericors operatio post hanc uitam desinent,  cum per speciem uidebitur, quod nunc cum creditur non uidetur; nec inter beatos erit aliquis miser, cui misericordia prerogetur. Hec autem duo, id est fides et operatio, ita post huius uite finem non sunt necessaria, ut ante finem non sint ullatenus deserenda. Quisquis enim ante finem uite presentis a fide recta siue bona operatione discesserit, etiamsi in his antea strenue uigilanterque cucurrerit, pro eo quod ab itinere recto desistit, perdit meritum totius itineris quod cucurrit.

14. Item sunt alia que sic hominibus in hoc tempore pietas diuina largitur, ut non solum in hac uita cum hominibus debeant [b 1Kb] manere continua, uerum etiam crescant in retributione diuina: sicut est peccatorum mundatio, ueritatis agnitio, Dei proximique  dilectio. Hec enim si quis in hoc tempore perseueranter in se custodierit, et diuino munere proficiendo augere curauerit inchoata, in futuro habebit eterna secum perfectione mansura. Tunc enim perfecta mundatio perfectam cognitionem ueritatis accipiet, et perfecta cognitio nichil in nobis perfecte caritatis  deesse permittet.

CAP. IX. Aliqua temporaliter et dantur et auferuntur a Deo. Exemplum Iob. Diues et Lazarus, hic beatus, ille miser.---15. Alia uero sunt que sic a Deo temporaliter donantur , ut temporaliter  auferantur: sicut est copulatio coniugum, procreatio filiorum, abundantia diuitiarum, incolumitas corporum, et si que sunt similia; que per se nec miseros homines possunt facere, nec beatos. Ideo hec et bonis et malis a Domino dantur, et nonnunquam bonis malisque diuinitus auferuntur.

16. Beatus fuit Iob cum in diuitiis iuste uiueret; sed beatior cum in paupertate iustior exstitisset. Beatus fuit cum decem circumdaretur filiis, sed beatior cum una cunctorum simul orbitate percussus, in Dei dilectione permansit immobilis. Beatus etiam fuit in corporis sospitate, sed beatior est factus in uulnere. Beatior etiam in aceruo squaloribus pleno quam in palatio marmoribus adornato.

17. Attende etiam duos, unum in diuitiis et sanitate  miserum, alterum in egestate et uulnere multum beatum. Diues ille qui induebatur purpura et bysso, et epulabatur quotidie splendide , quam inanis fuit in illis epulis, quam pauper in multitudine diuitiarum, quam nudus in pulchritudine uestium, quam infirmus in sanitate corporis, quam famelicus in saturitate uentris, quam miser in gaudiis, quam desolatus inter amicorum colloquia, quam deiectus inter obsequia seruulorum! Attende quoque Lazarum in paupertate diuitem, in miseria beatum, in infelicitate felicem, in uulneribus sanum, et quidem [c 1Kb] sine domo, sed non sine domino; sine ueste, sed non sine fide; sine 156 bona ualetudine corporis, sed non sine robore caritatis; sine cibo, sed non sine Christo; canibus expositum, sed socium angelorum  qui non accipiebat de micis que cadebant de mensa diuitis, sed celestem  panem uisceribus ructabat internis.

CAP. X. Bona temporalia, et bene, et male habentur, pariter et contemnuntur.---18. Hec sunt igitur que nonnunquam bene habentur, nonnunquam male; nonnunquam bene contemnuntur, nonnunquam male. Bene quippe habentur, cum in eorum usu timor Dei seruatur; bene autem contemnuntur, cum in eorum contemptu a summo Deo gloria, non ab hominibus, queritur.

19. Tales sunt etiam nuptie, que et bene suscipi possunt, et bene contemni. Quam bene nuptiarum opus in castitate coniugali Susanna seruauit! quam melius in continentia uiduali Iudith atque Anna contempsit! quam optime in integritate uirginali Maria  nesciuit!

20. Non est igitur inter precipua Dei dona coniugium estimandum, licet non negetur donum esse diuinum; nec est dicendum beatitudinis munus, quod cum bono possit proposito teneri, potest etiam proposito meliore contemni. Nam si hoc inter precipua Dei dona estimari oporteret, non ore Saluatoris nostri laudarentur, qui se ipsos castrauerunt propter regnum celorum ; nec pro se patrem, matrem, fratres, sorores, uxorem, filios, agros, relinqui Saluator ipse cum centupla retributionis et uite  eterne promissione iuberet, dicens: Omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit . Hoc autem dicens Christus, non diuortium fieri iussit, sed iusta discretione, quamuis Dei munera, tamen temporalia eternis, caduca permanentibus, parua magnis, a suis fidelibus postponenda monstrauit. Non damnat bona, sed plus laudat meliora; illa non odit, sed ista plus diligit. Illorum enim siue adeptio, siue amissio, non est retributio fidei, sed probatio.

CAP. XI. Fides non temporalibus, sed eternis debet esse intenta. uidua ne sit cogitationibus mundanis implicita. Ornatus et habitus uiduarum.---21. Fides autem nostra non temporalibus, sed eternis esse debet  intenta. Propter quod uas electionis, ad tolerantiam nos presentis tribulationis exhortans, precipit ut a contemplatione temporalium rerum cordis nostri penitus auertamus obtutum, dicens: Id enim quod in presenti est momentaneum et leue tribulationis nostre supra modum in sublimitate eternum  glorie pondus operatur in nobis, non contemplantibus nobis que uidentur, sed que non uidentur. Que enim uidentur temporalia sunt, que autem non uidentur, eterna sunt .

22. Ambula igitur, sicut scriptum est, de uirtute in uirtutem , et animus tuus ab intentione temporalium ad contemplationem transeat eternorum, transiensque a uirtute coniugalis pudicitie ad potiorem uirtutem continentie uidualis, non minore continentia  cordis predita debes esse quam corporis, et post obitum temporalis mariti omnes in corde tuo reliquie debent mundane cogitationis exstingui.

23. Cur enim uidua Christiana gerat animum uinculo cuiusquam mundane cogitationis innexum, que, mortuo uiro, mundum debet estimare commortuum? Causa igitur mundane cogitationis desistente, debet ipsa quoque cogitatio mundana cessare; et sicut antea corporaliter 157 ornabaris uiro, qui delectaretur specie corporis, ita nunc spiritaliter ornanda es Christo, qui solam in te querit pulchritudinem mentis.

24. Attende quid beatus Petrus etiam coniugatis mulieribus mandet, quibus exterioris habitus interdicit ornatum, hec loquens: Mulieres subdite sint uiris  suis, ut si qui non credunt uerbo Dei, per uxorum suarum conuersationem, sine uerbo lucrificentur, considerantes uestram in timore castam conuersationem; qua insit non [a 16Kb] extrinsecus capillorum implicatio, aut auri circumpositio, aut in habitu uestimentorum ornatus, sed ille absconditus cordis homo in incorruptibilitate quieti et modesti spiritus, qui est ante Deum locuples . Hoc preceptum beatus apostolus sanctarum mulierum firmauit exemplo, dicens:  Sic enim et aliquando mulieres sancte, que sperabant in Deum, ornabant se, subiecte uiris suis .

CAP. XII. Sancte mulieres non monilibus, sed moribus sint ornate. Officium uidue adherere Deo, et instare orationibus.---25. Si ergo sancte mulieres, etiam coniugate, non sunt monilibus commendande [b 1Kb] , sed moribus, et magis humilitate debent ornari quam ueste, qualis debet esse uidue habitus et incessus, que non homini uiro cupit placere, sed Christo? que necessitate corporalis absoluta connubii, spiritalia tantum debet ornamenta sectari? Habitus ergo tuus talis sit, qui non ad lasciuiam excitet, sed ad continentiam prouocet; qui non illiciat ad libidinem, sed comprimat ad timorem; qui non  accendat carnis concupiscentiam, sed exstinguat; qui non illicitet [c 1Kb] ad concubitum, sed excitet ad profectum; ex quo cordis compunctio, non carnis libido nascatur; unde Filio Dei placeas, unde te uere castam obtutui  sponsi celestis ostendas. Ille enim sponsus carnem tuam maceratam uult uidere, non nitidam; anime connubio utitur, nec carnis, sed anime pulchritudine delectatur. Quocirca castigatione corporis acquire pulchritudinem cordis: uilibus caro tegatur operimentis, et pretiosis anima uestibus induatur; nec queras ut placeas oculis hominum, sed ut Christi non offendas aspectum. Ille in te quod diligit uideat, quod dedit inueniat, quo delectatur agnoscat. Concupiuit enim rex speciem tuam; sed omnis gloria filie regis intrinsecus .

26. Transiit tempus amplectendi, nunc tempus est  longe fieri ab amplexu. Adhereant uiris que coniugali uinculo tenentur astricte: tibi dicendum est cum propheta: Mihi autem adherere Deo bonum est; ponere in Deo spem meam . Unde et Apostolus ait: Que autem uere uidua est et desolata, sperauit [d 8Kb] in Domino, et instat obsecrationibus et orationibus nocte et die . Oratio ergo tibi sit in postulatione crebra, in sancta uero cogitatione atque operatione continua. Sic enim poteris implere quod Apostolus iubet , ut sine intermissione oremus. Oratio namque est in conspectu Dei omne opus bonum, quo delectatur nichil indigens Deus. Et ut agnoscamus bona opera locum orationis apud Deum habere, Scriptura nos sancta sic admonet: Absconde eleemosynam in corde pauperis, et ipsa exorabit  pro te .

158 CAP. XIII. Qualiter in cibo et conuiuiis se gerat uidua.---27. Caue ne carnis curam in desideriis facias, ne semper gule quod poscit indulgeas: refectione tua non uoluptas expleatur, sed sustentetur infirmitas. Tales autem conuiuii debes habere participes, que non carnis solent delicias laudare, sed cordis, que angelorum panem interioris hominis auiditate perquirunt, que post sponsum tuum in odore  unguentorum eius currunt, que suauitate Deum gustus interioris percipiunt, que puro affectu esuriunt, sitiuntque iustitiam; que operantur cibum, non qui perit, sed qui permanet in uitam eternam. Cum talibus et colloquia tibi conserenda, et frequentanda conuiuia; ut cum eas cibis corporalibus pascis, ad meritum tibi sancte operationis accedat; et cum earum uerbis spiritalibus pasceris, profectus tibi sancte conuersationis accrescat, nec uelis talibus nunc mensam tuam replere deliciis, qualibus eam replebas, quando carnali connubio seruiebas. Audi Magistrum gentium, quid de uidua dicat: Que in deliciis est, inquit, uiuens mortua est .

CAP. XIu. Exempla uiduarum Iudith et Anne.---28. Habes et in ueteri et in Nouo Testamento sanctarum  uiduarum quibus edificeris exempla. In ueteri Testamento, Iudith; Anna consideretur in Nouo: quarum si, Domino adiuuante, imitatrix fueris, et delicias carnis, et iactantiam secularem [a 1Kb] uera cordis humilitate calcabis, ut illius in te sponsi semper uiuat affectus, qui semper est uiuus: sicut, eodem resurgente, uocis angelice attestatione firmatur, cum mulieribus dicitur: Quid queritis uiuentem cum mortuis ? De quo etiam apostolica sic auctoritas loquitur: uiuus est enim sermo Dei, et efficax . uiuus est ergo ille qui est uerbum Patris; et ideo ipse est fidelium uita. Hunc sancte uidue cordis contritione et corporis castigatione quesierunt, huic cordis et corporis plena continentia deuotissime seruierunt.

 29. De Iudith enim scriptum est: Et erat Iudith in domo sua uidua annis tribus et mensibus quatuor; et fecit sibi tabernaculum super solarium domus sue, et imposuit super lumbos suos cilicium, et erant super eam uestimenta uiduitatis sue, et ieiunabat Iudith omnibus diebus uiduitatis sue . Ac, ne quis illam sanctam uiduam non deuotione cordis, sed necessitate paupertatis existimet ieiunasse, audi quid de ea in subsequentibus dicitur: Et erat Iudith bona  aspectu, et formosa facie ualde, et prudens corde, et bona intellectu [b 1Kb] , et erat honesta ualde. Quia reliquerat ei Manasses uir eius, filius Achitob, filii Melchis, filii Heliab, filii Nathahel, filii Surisoda, filii Simeon, filii Isrel, aurum et argentum, seruos et ancillas, et pecora et predia . Ecce uidua preclara natalibus, facultatibus diues, etate iuuenis,  specie mirabilis, diuitias contempsit, delicias respuit, carnis incentiua calcauit, et induta uirtute ex alto, non quesiuit secundo famulari connubio. Propterea testimonio tam preclari operis apparuit, quantum Deo dilecta sit continentia uidualis. Denique cum Holofernes innumero Bethuliam obsedisset exercitu, et omnis Isrelitarum uirtus perturbata languesceret, egreditur castitas oppugnatura lasciuiam, et ad interitum superbie humilitas 159 sancta procedit. Ille pugnabat armis, ista ieiuniis; ille ebrietate, ista oratione.  Igitur quod omnis Isrelitarum populus facere non potuit, sancta uidua castitatis uirtute perfecit. Obtruncauit una mulier tanti agminis ducem, et insperatam Dei populo reddidit libertatem.

CAP. Xu. Laudes Anne. Comparatio Iudith et Anne.---30. uideamus et in Nouo Testamento qualiter nobis sancte Anne conuersatio demonstretur. De qua sanctus Lucas sic refert: Et erat Anna prophetissa filia Phanuel de tribu Aser; et hec processerat in diebus multis, et uixerat cum uiro suo annis septem a uirginitate sua. Et hec uidua usque ad annos octuaginta quatuor, que non discedebat de templo, ieiuniis et obsecrationibus seruiens nocte et die . Iste due uidue, licet tempore fuerint diuerso, unius tamen fidei seruierunt ambe mysterio; quia Christum, quem Anna cognouit in carne natum, ipsum  Iudith nouerat nasciturum. Quam uero multum Deus in utraque uidua continentiam sibi placitam demonstrauit! Nam et Iudith spiritalibus, armis accincta, caput lasciui predonis abscidit; Anna uero ipsum caput Ecclesie Spiritu sancto repleta cognouit. Datus est Iudith Holofernis interitus; Anne reuelatus est Saluatoris aduentus. Illi Deus dedit a populo repellere pestilentiam; huic tribuit humani generis agnoscere medicinam. Et quia sanctimoniam uirginalem uidualis continentia gradu inferiore subsequitur, idcirco postquam de uirgine natus est Filius Dei, uidualis lingue dignatus est officio predicari. Nec tamen de illo locuta est uidua deliciis dedita, que uiuens mortua est, sed que non discedebat de  templo, ieiuniis et obsecrationibus seruiens nocte ac die.

CAP. XuI. Laudes Probe, que erat soror Galle. Galle nobilitas. Distribuendum pauperibus quod subtrahitur apparatibus.---31. De quibus ieiuniis et obsecrationibus non est nunc latius disserendi locus. Disponimus enim  ad sororem tuam sanctam Christi uirginem Probam, quam Dominus hoc tempore precipuum in urbe Roma dare dignatus est uirginitatis et humilitatis exemplar, de ieiunio et oratione aliquid scribere, sicut in epistola quam ad eam nuper dedi [c 1Kb] mea pollicitatio continetur, cuius tibi precipue sancta conuersatio est in omnibus imitanda: que cum sit auis atauisque nata consulibus, et deliciis regalibus enutrita, tanta illi est humilitas dono gratie celestis  infusa, ut amore subiectionis, et usu seruiendi, dominam se aliquando fuisse iam nesciat, cum omnes dominos [d 1Kb] habere, delectatione sancte seruitutis, affectat. Scit enim a Domino, cui uirginitatem uouit et cordis et corporis, pro liberatione nostra humilitatem forme seruilis acceptam: et ob hoc delectatur sponso in huius seruitutis humilitate [e 1Kb] placere, ut consortio quinque sapientum uirginum deputata, cum sponso possit in eterna claritate regnare. Delicias uero corporis quanta uirtute contempserit, et quomodo  suam famem satiandis faciat deseruire pauperibus, nec ob aliud ipsa uilibus tegatur indumentis, nisi ut et humilitatis propositum impleat, et uestiendis pauperibus iugem curam sancte pietatis impendat, 160 plenius ipsa uidendo cognoscis, quam ut id a me uelis audire, quod minus possum sermonibus explicare.

32. Hanc ergo tibi tanquam speculum pone, et ex ipsius consideratione, quid tibi iam insit, uel quid adhuc desit, sanctorum studiorum operumque cognosce; et licet illa egregio precellat uirginitatis munere, comitem te debet in ceteris habere uirtutibus. Disce igitur tu quoque nichil tibi de nobilitate generis assignare. Et licet auo, patre, socero, marito consulibus pridem fueris inter seculares illustris, nunc in  eo te illustrem fieri cognosce, in quo tibi uirtus humilitatis accrescit. Disce a Domino quia mitis et humilis corde, et inuenies requiem anime tue . Nobilitatem carnis, que superbie fomes est, abiice, et nobilitatem spiritus perfecta cordis humilitate sectare. Orationibus operam da, ieiuniis insta, et quidquid tuis apparatibus subtrahis, esurientibus tribue; et quidquid tibi diducis, egenis expende; uoluntarium ieiunium tuum esuriem subleuet ieiunantium, ut in fructu misericordie tuorum possit ieiuniorum fecunditas apparere. Prosit etiam tibi uilitas uestium, et pauperum per te nuditas uestiatur: tunc enim utiliter fugies noxium pretiose uestis ornatum, si nudos uestias; ut uere consortem te pauperum Christi, non inanitate uerborum, nec ostentatione fallaci, sed testimonio sancte operationis edoceas.

 CAP. XuII. Fugienda iactantia in operibus bonis.---33. Nec te illis quos pascis aut uestis superiorem credas, aut, pro eo quod tu tribuis et illi accipiunt, merita tua Christi pauperibus anteponas, tanquam tu ideo potior sis, quod plura contempseris. Frustra enim contemnis facultates tuas, si noxias iactantie teneas in corde diuitias: non enim illi soli peccant qui, pro diuitiis quas habent, aliquam gestant in corde iactantiam; imo grauius delinquunt qui uolunt iactantiam cordis de diuitiis habere contemptis, aut qui se propterea uolunt pauperibus preponere, eo quod plura uideantur pauperibus erogare. Non autem idem ordo est apud Deum, qui non quantitatem contempte facultatis, sed qualitatem uoluntatis attendit. Plures  diuitias pauperibus pro Christo dicitur expendisse Zacheus, pro quo uilissima piscatorie artis instrumenta Petrus reliquit apostolus; et tamen a Christo, non Zacheus diues pauperi Petro, sed pauper Petrus diuiti Zacheo preponitur, ut diuitibus Christi nulla de contemptis diuitiis iactantia nasceretur.

CAP. XuIII. Non thesaurizandum in terra, sed in celo.---34. Absit autem ut aliquid tibi thesaurizes in terra, in qua non es carnis filios relictura; cum etiam illi qui ex carne filios habent non sine peccato thesaurizare sibi delectentur in seculo. Cunctos enim fideles uno Saluator noster dignatur admonere  sermone dicens: Nolite thesaurizare uobis thesauros in terra, ubi erugo et tinea exterminat, et ubi fures effodiunt et furantur. Thesaurizate autem uobis in celo, ubi neque erugo neque tinea exterminat, et ubi fures non effodiunt nec furantur . Multum metuenda est illa increpatio Domini, quam stultus diues illico moriturus audiuit: Stulte, hac nocte animam tuam repetunt [a 1Kb] a te: que autem parasti cuius erunt ? Omnes ergo diuitias 161 tuas ad Christum premitte; in celo tibi thesaurum reconde, quem perdere non possis, et in eternum ualeas possidere.

CAP. XIX. Fugienda laus hominum, ut Deus laudetur in nobis.---35. In omnibus autem operibus bonis, caue ne laudis humane desiderio uentileris.  Laudari quippe [b 1Kb] in bonis operibus debes, sed in eo quod operaris, hominum laudes exspectare non debes. Laudet te quidem humana lingua, sed tu laudem a solo Deo desidera. Atque ita fiet ut, dum tu laudem ab hominibus non quesieris, Deus laudetur in operibus tuis. Memento qualiter nobis Dominus interdicat ne iustitiam nostram laudis humane faciamus obtentu, dicens: Attendite ne faciatis iustitiam uestram coram hominibus, ut uideamini ab eis; alioquin mercedem non habebitis apud Patrem uestrum qui in celis est . uerumtamen ipse rursus ait: Luceat lux uestra coram hominibus, ut uidentes uestra bona opera, glorificent Patrem uestrum qui in celis est . Cum ergo dicit ut attendamus ne faciamus iustitiam nostram coram hominibus, ut uideamur  ab eis, et iterum iubet ut lux nostra luceat coram hominibus, nunquid contraria precepit? Absit; sed sic iubet opera bona fieri, ut non nos ipsos, sed Deum uelimus in nostra operatione laudari. Nam et Apostolus in suis operibus gloriam humanam uitabat, sed diuinam gloriam querebat. Propter quod dicit, Thessalonicensibus scribens: Neque enim aliquando fuimus in sermone adulationis, sicut scitis; neque in occasione auaritie, Deus testis est; nec querentes ab hominibus gloriam, neque a uobis, neque ab aliis . Et tamen idem, in sue conuersationis auditu, Deum ab Ecclesiis glorificatum, cum exsultatione sic memorat: Eram aliquando ignotus facie Ecclesiis Iudee, que erant in Christo; tantum autem auditum habebant, quia qui persequebatur nos aliquando,  nunc euangelizat fidem quam aliquando expugnabat; et in me glorificabant Deum . Proinde manus quidem ab opere bono non desinat, nec tamen animus ita operetur, ut merces boni operis, humane laudis intentione cassetur. Apostolus enim, sicut ipse testatur, uult ut simus sinceri et sine offensa in diem Christi, repleti fructu iustitie, per Iesum Christum, in gloriam et laudem Dei .

CAP. XX. Bonum opus non uirtuti proprie, sed gratie Dei attribuendum.---36. In studio ergo bonorum operum et laudis humane contemptu, caue ne bonum  quod facis, non gratie Dei, sed tue uelis assignare uirtuti; imo firmiter tene nullam tibi facultatem inesse posse bone uoluntatis aut operis, nisi id gratuito munere diuine miserationis acceperis. Scito ergo Deum in te operari et uelle et perficere, pro bona uoluntate. Proinde cum timore et tremore tuam salutem operare . Humiliare in conspectu Domini, ut exaltet te . Ab illo posce bone uoluntatis exordium, ab ipso postula bone operationis effectum, ab ipso perseuerantie donum pete; nec aliquando te putes illius adiutorio desistente aliquid posse boni uelle seu facere. Illum roga ut auertat oculos tuos, ne uideant uanitatem ; ipsum postula ut demonstret tibi uiam in qua ambules; ipsum obsecra ut gressus  tuos dirigat secundum uerbum suum, et non dominetur 162 tibi omnis iniquitas; illum ora ut opera manuum tuarum dirigat super te. uiriliter ergo age, et confortetur cor tuum . Iacta in Deum cogitationem tuam, et ipse te enutriet .

CAP. XXI. Nec diffidendum de Dei auxilio. Delectatio in Scripturis sanctis querenda.---37. Nec quia dixi, nichil te debere proprie assignare uirtuti, ideo tibi est de diuina uirtute ac pietate in aliquo diffidendum. Fidelis est enim Deus in uerbis suis, et sanctus in omnibus operibus suis ; nec tibi auxilium denegabit [a 1Kb] in hoc seculo, nec premium subtrahet in futuro. Qui tibi demonstrauit rectam uiam, et ipse tibi est deductor ad patriam. Spera ergo in Domino, et fe bonitatem ; nec te putes posse deficere, si te ille dignatus fuerit custodire. Scriptum est enim: Quis sperauit in Domino et confusus est? aut quis permansit in mandatis eius et derelictus est? aut quis inuocauit, et despexit illum ? Ne igitur amittas confidentiam tuam, que magnam habet remunerationem . Esto stabilis et immobilis, sciens quod labor tuus non erit inanis in Domino; potiora semper appete, et animum tuum ad incrementa uirtutis extende. Nunquam cesses a diuinis eloquiis, et totam delectationem cordis tui Scripturis sanctis indulge. Non tenearis nexibus mundane delectationis  [b 1Kb] , et de diabolo prospere triumphabis.

38. Et ut sancte Scripture testimonio atque admonitione  presens tibi terminetur epistola, cunctis que superius dicta sunt hoc quoque subnectam. In mansuetudine opera tua perfice, et super omnium gloriam diligeris. Quanto magis magna es [c 1Kb] , humilia te in omnibus, et coram Deo inuenies gratiam . Dominus te in uia uirtutis sue [d 1Kb] dirigat, et ad regni celestis promissa perducat, domina illustris filia. Amen [e 1Kb] .



EPISTOLA III. AD PROBAM. De uirginitate atque Humilitate.


163 CAPUT PRIMUM. Congratulatio de spiritalis uite instituto. Seruitus Christi bona, noxia libertas peccati.---1. Spiritali desiderio atque instituto tuo, sancta famula Dei Proba, quantum congratuler atque congaudeam, uellem competenter uerbis exprimere, si pari modo cogitationem locutio posset equare. Neque enim parui propositi debet indicium estimari, quod, cum te constet, illo in te operante a quo est omne datum optimum et omne donum perfectum , spiritalibus uirtutibus preditam, arbitraris te tanquam expertem, de uirtutibus admonendam. Hoc itaque studium, quo me, sancto fratre nostro, Tuto scilicet  Dei seruo, scriptis frequentibus insistente, uehementer instigas ut tibi exhibeam sermonem de uirginitate atque humilitate aliquid continentem, in Deo, in quo laudanda est anima tua, multum laudo, sed quantum laudare debeo, laudare non ualeo; et quantum me huic desiderio digne laudando imparem cerno, tanto magis in te Deum, seu dura negatione, siue diuturna dilatione offendere timeo. Quippe Christus offenditur, si quando debita seruitus membris ipsius denegatur; cum non ob aliud ipse uoluerit male quondam liberos a peccati seruitio liberare, nisi ut nos doceret inuicem [f 1Kb] libera caritate seruire: quos enim compressos inuenit iugo seruilis ac pessime libertatis, subleuauit dono liberalis atque optime seruitutis. Illius denique  noxie libertatis, in qua magis libet  peccato seruire quam Deo, apostolico nobis intimatam tenemus sermone letitiam ; dicit namque: Cum enim serui essetis peccati, liberi fuistis iustitie. Et adiiciens ait: Quem ergo fructum habuistis tunc in quibus nunc erubescitis? Nam finis illorum mors est . Illam quoque seruitutem, quam liberati accepimus, ut liberatori Deo liberaliter seruiremus, in subsequentibus eiusdem doctrine sermonibus inuenimus, cum dicit: Nunc autem liberati a peccato, serui autem facti Deo, habetis fructum uestrum in sanctificationem [g 11Kb] , finem uero uitam eternam  Ecce quo ducit ac perducit hec sancta seruitus, in qua uere libertatis est munus: ad uitam scilicet eternam, in qua semper uiuitur, semperque regnatur, in qua nemo tamen hominum  uiuet, nisi qui mortificatur huic mundo; in qua nemo regnabit, nisi qui humilis perseuerat in Deo. Illa namque uita huic mortificationi promittitur, et illa celsitudo huic humilitati seruatur: ipsi humilitati, quam scilicet efficaciter alacriterque sectaris [h 1Kb] , et in qua sanctam uirginitatem, 164 Deo custodiente, custodis, me quoque deuote libenterque seruire compellis.

 CAP. II. Seruire inuicem debent membra Christi per caritatem.---2. Et ego quidem, sancta filia, in quantum me caritas Dei, que diffusa est in cordibus nostris per Spiritum sanctum, qui datus est nobis , tam delectabiliter quam liberaliter seruire Christi membris instigat, uolo quod iniunxisti competenter implere; sciens illum uere Christo seruire, qui per illam caritatem, Christi membris seruit, per quam, ut eiusdem Christi membrum fieret, prior pro eo Christus ipse seruiuit. Propter quod Apostolus, ut ad libertatem perueniamus eternam, seruitutem liberam inuicem Christi membris imperat exhibendam, dicens: uos enim in libertatem uocati estis, fratres: tantum, ne libertatem in occasionem carnis detis, sed per caritatem seruite inuicem .

 3. Quanto magis igitur reddere quod exigis huius seruitutis precepto compellor, tanto magis uirium mearum consideratione deterreor. Est enim talis utriusque uirtutis copula, de qua mihi est aliquid, in quantum Deus donauerit, disputandum, ut in presenti uita ipsa sit omnium perfectio culmenque uirtutum: quia nec in corpore est aliquid integritate melius, nec in anima est aliquid fideli humilitate sublimius. Est mihi tamen confidentia diuine opitulationis, in eo quod adiuuor orationibus uestris. Ob hoc enim Deus sancti desiderii feruorem filiis filiabusque suis inspirat, ut cum a conseruis suis spiritale debitum flagitant, ipsi quoque pro eis orare Dominum non quiescant, atque ita mutue caritatis officio sic debitum quod sibi debetur exigant, ut debitoribus quod exigunt  reddant.

4. Nemo est enim fidelium qui sic sibi caritatem flagitet reddi, ut ipse non illam suo debeat reddere debitori. Que licet in diuersis donationibus, secundum gratiam que data est nobis, differentibus diuerso reddi uideatur effectu, in adiutorio tamen mutue orationis omnes facit unius debiti participes, in qua facit singulos omnibus debitores. uide qualiter ille qui se debitorem sapientibus et insipientibus profitetur, debitum orationis et cunctis reddat, et ab omnibus exigat. Romanis ait, reddens hoc debitum: Testis enim mihi est Deus, cui seruio in spiritu meo, in Euangelio Filii eius, quod sine intermissione memoriam uestri facio semper in orationibus meis . Sed huius debiti, cuius est deuotus redditor, uide  quam sit auarus exactor. Iisdem denuo ait: Obsecro igitur uos, fratres, per Dominum nostrum Iesum Christum, et per caritatem Spiritus, ut adiuuetis me in orationibus pro me ad Dominum .

CAP. III. Sufficientia nostra ex Deo est. A Deo est uelle et perficere.---5. In hoc debito quod exigitis a nobis et redditis nobis, adiuuari me non dubito, ut Deus, qui operatur in suis et uelle et perficere pro bona uoluntate, ipse donet quod digne cogitem, digne dicam. In bonis enim cogitationibus non sumus idonei cogitare aliquid a nobis, quasi ex nobis, sed sufficientia nostra ex Deo est . Et ob hoc non deficimus indigentia, quia gratuito munere ab illo sufficientia nostra est, in quo indigentia ulla non  est; qui sicut bonorum nostrorum non eget, sic 165 semper abundat ut donet, nec donando fit indigus, qui hoc donat quo semper est plenus; nec est quod illi a nobis offeratur  cogitationis, sermonis aut operis placitum munus, quod ipse non fuerit gratuita benignitate largitus. Idcirco autem gratuita semper est Dei sancta largitio, quia humanorum meritorum nulla unquam precedit exactio: quia etsi quod est bonum cuiuslibet hominis meritum, ab ipso est utique a quo est omne datum optimum et omne donum perfectum : quod nec habere potest homo, nisi ab ipso fuerit datum, nec perseueranter habere, nisi fuerit ipso custode seruatum. Ab ipso igitur posco reddi huius debiti facultatem, a quo reddendi accepi uoluntatem. Neque enim uel reddere aliquatenus  uellem, nisi misericors ipse donaret ut uellem. Si quid itaque in hoc opere dixero quod placeat et sufficiat, uel, si non sufficiat, saltem placeat sancto desiderio tuo, non est mee indigentie, sed diuine sufficientie. Si quid uero forsitan ita dixero, ut nec sufficere tuo sancto possit desiderio, nec placere, non est sufficientie diuine, sed indigentie mee. Proinde Christiana caritas utrobique operis sui partes exhibeat, ut et sufficientiam Dei humiliter agnoscat, et indigentie seruili patienter ignoscat.

CAP. Iu. uirginis filius uirginitatis auctor et sponsus. uirgo quasi uirago.---6. uirginem sacram te sibi munere gratuito fecit, qui omnia quecunque uoluit fecit ; a quo ideo gratia nullis precedentibus meritis datur, ut illi semper gratiarum actio pura  cordis humilitate reddatur. Hic est autem unigenitus Dei Filius, unigenitus etiam uirginis filius, unus omnium sacrarum uirginum sponsus, sancte uirginitatis fructus, decus et munus; quem corporaliter sancta uirginitas peperit; cui spiritaliter sancta uirginitas nubit; a quo sancta uirginitas fecundatur, ut perseueret intacta; a quo decoratur, ut permaneat pulchra; a quo coronatur, ut regnet perenniter gloriosa.

7. Quapropter bonum depositum custodi , et meritum tanti boni, quod ut haberes Deus dedit, et ut Deo uoueres ipse fecit, ex nominis ipsius significatione perpende: tam magnum quippe Deus uoluit esse bonum uirginitatis, ut illud non aliunde, sed ex uocabulo dignaretur nominare uirtutis. uirginis  itaque si quis uelit diligenter considerare uocabulum, ex uirtutis inueniet nomine deriuatum: uirgo enim dicitur, quasi uirago: uiraginem uero Scriptura sancta non ob aliud uocatam dicit, nisi quia de uiro sumpta est. Hoc autem a sancto Hieronymo secundum Hebraicam proprietatem libri Geneseos docet expressa translatio, in qua sic habetur: Immisit ergo Dominus Deus soporem in Adam: cumque obdormisset, tulit unam de costis eius, et repleuit carnem pro ea, et edificauit Dominus Deus costam quam tulerat de Adam in mulierem, et adduxit eam ad Adam; dixitque Adam: Hoc nunc os ex ossibus meis, et caro de carne mea. Hec uocabitur uirago, quoniam de uiro sumpta est .

 CAP. u. uirago a uiro, uir a uirtute dicitur. Ecclesia et uirgo et uir ab Apostolo dicitur. A Christo Christiana Ecclesia, sicut a uiro uirgo dicitur. Ecclesia sancta dicitur mater, uirgo et sponsa.---8. Itaque cum uiraginis nomen ex nomine uiri descenderit, quis dubitet quod uir a uirtute uocatus sit? Et quia, sicut Paulus docet, illa omnia in figura facta sunt nostri , profecto in illa uirgine que ex uiri fiebat costa, futura iam tunc prefigurabatur Ecclesia, que uere de uiro sumpta, et de quo sumpta illi coniuncta, inde habet in ueritate 166 uirtutem, unde habet uerum uiraginis nomen. Propter quod hanc uiraginem, id est uirginem, que de uiro sumpta est, non solum uirginis, sed etiam uiri nomine Paulus non dubitat appellare; dicit enim fidelibus: Despondi enim uos  uni uiro uirginem castam exhibere Christo . Christus est quippe uir de quo hec uirgo sumpta est. Ipsis denuo fidelibus idem apostolus dicit: Donec occurramus omnes in unitatem fidei et agnitionis Filii Dei, in uirum perfectum, in mensuram etatis plenitudinis Christi . Per sanctum quoque Dauid, tam uiris quam mulieribus in commune spiritalis huiuscemodi promulgatur hortatio: uiriliter agite, et confortetur cor uestrum, omnes qui speratis in Domino .

9. Typice itaque a uiro ducitur  uirginis uocabulum, quemadmodum  nomen a Christo ducitur  Christianum: Christus enim Dei uirtus est et Dei sapientia, ex quo est Ecclesia, que uirgo in fide et caritate persistens, et sapientiam  possidet et uirtutem; ideo nec seductione decipitur, nec uiolentia uincitur, quia interne uirginitatis integritate fulcitur. Huic uirgini Esaias dicit: Quoniam complacuit Domino in te, et terra tua inhabitabitur. Habitabit enim iuuenis cum uirgine, et habitabunt in te filii tui . Et ut ostenderet non alium esse iuuenem quam sponsum, nec aliam esse uirginem quam sponsam, sponsum autem et sponsam Christum et Ecclesiam, secutus adiunxit: Et gaudebit sponsus super sponsam; Et gaudebit super te Deus tuus. Hec uirgo mater est cui dicitur: Habitabunt in te filii tui; et hec mater uirgo est de qua dicitur: Habitabit enim iuuenis cum uirgine. Hec uirgo sponsa est de qua dicitur: Et gaudebit sponsus super sponsam. Hec igitur Ecclesia una et uera catholica sponsa est, quia inheret Christo; mater est,  quia fecundatur a Christo; uirgo est, quia incorrupta perseuerat in Christo. Huius sponse nec fecunditate uirginitas corrumpitur, nec uirginitate fecunditas impeditur. Tale namque istius est uiri uirginisque connubium, ut idcirco ab hoc uiro fecundetur hec uirgo, quia in hoc connubio nulla unquam potest esse corruptio, et tanta in hac matre uirginitatis perseuerat integritas, ut nisi uirgo semper esset, mater esse non posset. Istius matris ac uirginis nomen nouum ita prenuntiat Esaias: Et uocabitur tibi nomen nouum, quod os Domini nominauit . Ergo quia Christus uirtus est, sicut Ecclesia uocabulum uirginis  a uirtute sumpsit, sic a Christo Christianum nomen accepit.

CAP. uI. Maior gratia donationis in uirginibus quam in aliis. Spadonibus melior locus in muro promittitur.---10. Que cum in diuersis membris suis habeat donationes, secundum gratiam que data est ei, differentes, maiorem tamen gratiam donationis in illis membris accepit, in quibus ita spiritaliter uirgo dicitur, ut etiam corporee uirginitatis integritate potiatur. Nam in ceteris fidelibus membris, que in Deum secundum fidei catholice regulam recte credunt, et pudicitiam coniugalem uidualemue custodiunt; que scilicet nec actualis sunt fornicationis colluuione respersa, et ab omni stupro manent infidelitatis immunia, spiritali tantum uirginitate potitur Ecclesia; in  his uero membris, in quibus sic fidem custodit rectam, ut etiam carnem ab omni concubitu reseruet intactam, quanto pleniorem habet uirginitatem, tanto plenius et perfectius eiusdem uirginitatis 167 possidet nomen: in illa quippe, nichil minus habet ad uitam; in hac autem, amplius aliquid acquirit ad gloriam, quia sicut Paulus ait: Alia est gloria solis, et alia gloria lune, et alia gloria stellarum; stella enim a stella differt in gloria; sic et resurrectio mortuorum. Denique sub spadonum nomine  meliorem locum in domo sua et in muro suo Dominus per Esaiam uirginibus repromittit. Sic enim scriptum est: Hec dicit Dominus spadonibus: Quicunque custodierint precepta mea, et elegerint  que ego uolo, et amplectentur testamentum meum, dabo illis in domo mea et in muro meo locum nominatum meliorum filiorum et filiarum; nomen electum dabo illis, et non deficiet . In Apocalypsi quoque beati Ioannis, illi sunt qui sequuntur Agnum quocunque ierit , qui uirgines permanserunt.

CAP. uII. Melior uirginitas mentis et corporis, quam alia dona.---11. Claret itaque inter ceteras Ecclesie donationes, illic precipuum munus spiritalis esse carismatis, ubi uirtus ipsa integritatis perfecto meretur uocabulo censeri uirtutis. Quamuis enim sit prophetia secundum rationem fidei, siue ministerium in ministrando, siue qui docet in doctrina, qui exhortatur in exhortando, qui tribuit in simplicitate, qui preest in  sollicitudine, qui miseretur in hilaritate , hec dona diuersa propriis inueniuntur appellari nominibus. Integritas autem carnis Deo fideliter consecrata, et in cordis uirginitate, Deo adiuuante ac protegente, seruata, idcirco proprie uirginitas dicitur, ut ibi perfectio uere uirtutis inesse monstretur.

12. Melior est igitur ceteris actualibus donis intemerata sanctitas uirginalis, que diuini gratia muneris a uirtute uidetur originem uocabuli trahere, ut ex ipso nomine semper se admoneri cognoscat, ea que uirtutis sunt debere seruare. Unde non immerito Doctor gentium [a 1Kb] , ac uas electionis celibem coniugalemque  uitam tali definitione discernit, ut istam sollicitam que Dei sunt in sanctificatione [a 1Kb] corporis et spiritus Deo placere; illam uero mundanis cogitationibus deditam, placendi uiro studium gestare confirmet. Qui sine uxore est, inquiens, sollicitus est que Dei sunt, quomodo placeat Deo. Qui autem cum uxore est, sollicitus est que sunt mundi, quomodo placeat uxori, et diuisus est. Et mulier innupta et uirgo cogitat que sunt Domini, ut sit sancta corpore et spiritu; que autem nupta est, cogitat que sunt mundi, quomodo placeat uiro .

CAP. uIII. Coniugatis quoque ascribitur sanctitas, sed maior uirginibus.---13. uerumtamen hoc Apostolus dicens, non sic ascripsit uirginibus sanctitatem corporis et spiritus, ut illam uel coniugatis demeret,  uel uiduis abnegaret: precipue qui superiori loco eiusdem Epistole fidelium corpora membra Christi et templum appellet Spiritus sancti; dicit enim: Nescitis quia corpora uestra membra Christi sunt ? Et paulo post, An nescitis quia membra uestra templum est Spiritus sancti, qui in uobis est, quem habetis a Deo, et non estis uestri? 168 Empti enim estis pretio magno Glorificate igitur [b 1Kb] et portate Deum in corpore uestro . Et ut se coniugatis quoque scribere demonstraret, continuo subiunxit: De quibus autem scripsistis: Bonum est homini mulierem non tangere; propter fornicationes autem unusquisque suam uxorem habeat, et unaqueque suum uirum habeat . In Epistola quoque ad Ephesios coniugatis utique loquebatur, quibus  dicebat: uiri, diligite uxores uestras, sicut et Christus dilexit Ecclesiam . Et paulo post, Qui suam uxorem diligit, seipsum diligit. Nemo enim unquam carnem suam odio habuit; sed nutrit et fouet eam, sicut et Christus Ecclesiam, quia membra sumus corporis eius de carne eius, et de ossibus eius . Petrus quoque apostolus coniugatas fideles, sanctas non ambigit appellare, dicens: Sic enim aliquando mulieres sancte, sperantes in Deo, ornabant se, subiecte uiris suis: sicut Sara obsequebatur Abrahe, dominum eum uocans . Non ergo apostolus Paulus a sanctificatione corporis et spiritus fideles coniugatas separat, sed hoc eas cogitare dicit, ubi earum cogitationem amplius teneri cognoscit. Quis enim nesciat sanctarum uirginum  cogitationem magis ad spiritalia recurrere, et sanctarum coniugatarum cogitationem magis coniugali necessitati seruire?

CAP. IX. Nuptie non sunt peccatum, sed donum Dei. Multiplex inter uirginitatem et connubium comparatio.---14. Scimus ergo nuptias non esse peccatum, sed Dei opus et Dei donum: quas ipse Dominus connexuit fidei uinculo, gratificauit benedictionis dono, multiplicauit propagationis augmento. Nouimus honorabile connubium in omnibus, et thorum immaculatum ; nouimus a Deo, non coniugia,  sed fornicationes et adulteria iudicanda: Fornicatores enim et adulteros iudicabit Deus . Fatemur enim a Deo esse nuptiarum fidem, coniugum caritatem, nature fecunditatem; sed quia unusquisque proprium habet donum a Deo, alius quidem sic, alius autem sic , nos quoque sic utriusque doni gradum discernimus, ut utrumque donum a Deo tribui fidelibus non negemus. Non igitur inferius donum Dei deuocamus in culpam, cum potioris doni preferimus gratiam; nec cum primum pudicitie donum preponimus, secundum tertiumue damnamus; nec in eo quod integritatis uirginalis agnoscimus culmen, pudicitie coniugalis asserimus crimen; neque sic uirginitatem frumentis ascribimus, ut coniugium inter zizania  deputemus. Non  est coniugium nocturni seminis fructus, quia hoc in agro dominico non sator inuidus superseminauit , sed Dominus bonus instituit.

15. uerumtamen utriusque rei congrua discretione momenta pensantes, tantum dicimus a sanctis nuptiis, ubi nubunt qui se continere non possunt, sanctam uirginitatem merito potiore distare, quantum distant a bonis meliora, ab humilibus celsa, a terrenis celestia, a beatis beatiora, a sanctis sanctiora, a mundis mundiora, a mortali connubio immortale connubium, a carne spiritus, ab infirmitate uirtus, a fetu transiture prolis [c 1Kb] permansuri germinis fructus; a tribulatione securitas, a perturbatione tranquillitas, a bono quod est cum angustia momentaneum melius quod est cum letitia sempiternum.

 169 CAP. X. uirginitas longe superior connubio carnali. Infortunia coniugii circa prolem corporalem. Bona uirginitatis circa prolem spiritalem.---16. Nec dubitamus dicere, tantum a sancta uirginitate carnis et spiritus fidelium coniugatorum  infirme mortalisque carnis huius distare concubitum, quantum similitudo pecorum ab imitatione discernitur angelorum. In uno quippe, ad terram spiritus terrena carnis uoluptate deprimitur; in altero autem, terrena caro celesti delectatione spiritus ad celestia subleuatur. Ad placendum quippe carnali coniugio, sepe mundana mentem cura sollicitat: ad placendum uero spiritali connubio, mens, dulcedini celestis cogitationis intenta, corpus suum  spiritali pinguescens delectatione castigat.

17. In opere corporalium nuptiarum uirginitas carnis amittitur, ut ad carnis fecunditatem ueniatur. Ubi tamen nonnunquam sic incerte spei fructu fraudatur humana delectatio, ut que uirgo esse destitit, mater esse non possit, et sterilitatis obstaculo cercita, nec in corpore queat reparare quod perdidit, nec ex corpore ualeat habere quod cupit. Plerumque  grauiore dolore fetus carnis perdit, quos graui dolore suscepit; et ad hoc pariens pericula gemitusque tolerat, ut amittens quos cum  gemitu pepererat, deterius gemat. In copula uero matrimonii spiritalis, cum sponso Christo sic coniugatur anima, ut etiam caro seruetur intacta. Quanto magis uirginalis integritas uiget, tanto magis immortalis fecunditas pollet. Sic enim ibi non est mortalis fructus ex corpore, ut immortalis fetus non desit ex corde. ibi maritalis accessus [a 1Kb] non uitiat corpus, quia Christi spiritalis amplexus et animam seruat et corpus. In tali connubio nullus effectus estuanti cupiditati conceditur, quia sancte caritatis feruor refrigerio spiritali nutritur. O angelice imitationis non humana in hominibus uirtus! O ineffabile superni sempiternique muneris decus! quod qui accipiunt, hoc meditantur in carne mortali, quod sunt in immortalitate [b 1Kb] sumpturi: eligunt enim bonam partem,  que non auferetur ab eis , sed perficietur in eis. Quod enim ab eis nunc inuiolatum seruatur in opere, hoc eis gloria immortalitatis cumulatum reddetur in munere.

CAP. XI. uirginitas sic ambulet, ut nec declinet ad dexteram, nec ad sinistram. uia sinistra uoluptas carnis. uia dextera superba iactatio uirtutum.---18. Quocirca, que non est seculi uirgo, sed Christi, sicut non debet monilibus, ita debet uirtutibus adornari. Ornatus autem uirginis est, uirginitatis bonum non minus mente quam carne seruare: ut scilicet semetipsam tanto munere condignam semper exhibeat, et sic ueritatis teneat uiam, ut non diuertat ad dexteram uel sinistram. Sinistram quippe obsidet carnalium turba uitiorum, dexteram tenet spiritalium iactatio  superba uirtutum. Illa carnem publicis delectamentis oblectare contendit, hec menti laudem proprie uirtutis immurmurare non desinit. Illa namque blandiens uirgini persuadere conatur ut, tantum carnis integritate seruata, quidquid pertinet ad delicias ciborum, nitorem uestium, fomenta balnearum, stramentorum mollitiem [c 1Kb] , unguentorum lenitatem [d 1Kb] , iocorum hilaritatem, sub specie uitande infirmitatis, et custodiende corporee sospitatis, uirgo diligat, appetat, teneat; et quasi 170 molliori cliuo deuexum latioris uie monstrat gradienti descensum, qua non conscendat ad celum, sed deuoluatur in tartarum: insinuat uitandum itineris angusti laborem, ne perueniatur ad requiem.

19. Ast alia quanto occultius, tanto periculosius  parat uirgini precipitium, dum callide collaudat ascensum. Etenim si teneatur in cibis abstinentia, uestis non sit nitida sed despecta, buxeum pallorem rubore sublato corpori ieiunia generent, candorem carnis lauandi contemptus obfuscet, lasso corpori somnus stratis durioribus detur, cutis lenitas despectis asperetur unguentis, contractior uultus risui semper obsistat et ioco, hec omnia non diuino adiutorio deputat, sed uiribus humane possibilitatis assignat.

 CAP. XII. Delicias carnis uirgo Christi fugere debet.---20. Proinde ad exteriorem uirginitatem interioremque seruandam sollicita debet uirgo semper excubare cautela. Delicias carnis et oblectamenta corporis, que sibi non tam necessitas exigit quam uoluptas, omnino sacra uirgo refugiat. Spiritalis enim uirginum sponsus non querit in uirgine carnem deliciis accuratam, sed ieiuniis castigatam. Hoc Doctor gentium cum se facere dicit, nobis quoque insinuat faciendum, Castigo, inquiens, corpus meum, et seruituti subiicio . Et rursus: In uigiliis multis, in fame et siti, in ieiuniis multis . De uidua uero dicit: Que autem in deliciis est, uiuens mortua est . Non querat ergo Christi uirgo carnis delicias, quas nec uidue uidet  esse concessas. In saturitate cibi uiuens Sodoma , cibus ignis effici meruit; et Niniuiticus populus  diuinum furorem, cunctorum iam ceruicibus imminentem, ieiunio lacrymisque submouit. Igitur si uisibilis cupiditas uincatur in corpore, inimica inuisibilis potestas non dominatur in corde. Illam feliciter uincimus, si fortiter cum ista certemus: et de illa triumphus acquiritur, cum ista calcatur.

CAP. XIII. Temperies ieiuniorum.---21. Porro ieiuniis sic est adhibenda temperies, ut corpus nostrum nec saturitas excitet, nec inedia immoderata debilitet. Talis igitur tantaque uirginis ieiunium refectio subsequatur, ut nec suauitate corpus illiciat, nec saturitate succendat. Suauitate quippe minuitur  eleemosyna pauperum, saturitate corpus efficitur bellicosum. Illic fratribus debitum inuaditur, hic hosti auxilium subrogatur. uolentibus enim nobis concupiscentiam gule diuersis oblectare pigmentis, quod egenus accipere debuit, uoluptas insumit. Proinde ieiunium nec debilitas preripiat [e 1Kb] , nec saturitas tollat. Utraque enim nostris aduersariis militat: quia una utilitatem ieiunii precedentis adimit, altera facultati ieiunii subsequentis obsistit. Saturitas facit ut inaniter ieiunemus, debilitas facit ne ieiunare possimus.

CAP. XIu. uirginum uestes quales.---22. uestis quoque talis sit sacre uirginis, que testis existat intime castitatis. Nihil nitoris in habitu exterioris hominis  queratur, ne interioris hominis habitus  sordidetur. uirgo que ornatum corporee uestis [f 1Kb] affectat, animam suam uirtutum splendore despoliat; nec habet castitatem ueram, que intuentibus parat illecebram; nec fidem seruat Christo, que populo querit magis placere quam sponso. Consequenter autem necesse est ut que humano conspectui concupiscentiam seminat, 171 in diuino conspectu iracundiam metat. Qui enim seminat in carne sua, de carne metet corruptionem. Qui uero seminat  in spiritu [a 1Kb] , de spiritu metet uitam eternam 

23. uerum de his atque horum similibus que ad curam pertinent carnis, et animam faciunt sub uirginitatis nomine in concupiscentiis dormitare, ille potius admonende sunt uirgines que deliciose, que uage, que iocis sunt dedite.

CAP. Xu.---Nobis autem nunc ad spiritalem uirginem loquentibus, de illis est laqueis euitandis aliquid memorandum, quos  non in terrenis rebus, sed in ipsis celestibus aduersarius tendit; nec a uia manifesto seducit errore, sed (sicut ait propheta: In uia hac qua ambulabam, absconderunt laqueos [b 1Kb] mihi [Ps. CXLI, 4] ubi bene ambulantes perspicit in operibus bonis, ibi uehementius et periculosius, sub colore simulate pacis, occultis repugnat insidiis; et non  ualens uirginitatem carnis in carne perdere, uirginitatem spiritus conatur auferre.

24. Propter quod non est Christi uirginibus negligentius intuendum quantum cordis uirginitas carnis uirginitati preponderet. Hec enim si a fidelibus coniugatis ac uiduis in fide, que per dilectionem operatur, etiam sine uirginitate corporea, in hac uita fuerit custodita, in futuro nec carnis uirginitate priuabitur, et regni celestis beatitudine perfruetur; corporalis uero uirginitas, etiam Deo dicata, si uirginitatem non seruauerit cordis, nichil proderit in corpore custodita, si spiritalis castitas fuerit in mente corrupta.

25. Diabolus utramque oppugnat uirginitatem: carnis, per homines; mentis, per seipsum. Callidi  hostis uaria tentatio contra uirgines.---Utramque diabolus persequitur, utramque callidis consiliis insectatur. Sed uirginitatem carnis per hominem nititur preripere, cordis uero uirginitatem per seipsum conatur auferre. Nam plerumque ad hoc carnis uirginitatem, que inferior est, non impugnat, ut illius que potior est fundamenta subfodiat; et tanquam diuersis machinis, sic innumeris utitur argumentis; et cum certamini manifesto cedit, ad hoc se uictum demonstrat, ut uincat; ad hoc fugam simulat, ut persequentem missis post tergum sagittis occidat. Defende te a talibus [c 1Kb] : euidentibus quippe uitiis prouocat, dum uirginitatem corporis impugnat, in quibus si palam superetur, illico superbiam perniciosissime iaculatur; et uitiorum auctor in eo quod  uincere non potest uitiis suis, uincit uirtutibus alienis; armis quibus eliditur surgit, et uirtute qua deiicitur deiicit. Laudat qua se perspicit superari uirtutem, ut uictus possit captiuare uincentem: iniicit enim cordis iactantiam, ut grauiori lapsu de alto possit deiicere, si quos in humilibus uidet gradu firmiore pugnare. Nam  cum gule delectamenta porrigit, si suscipiatur, fomitem libidinis subministrat; si respuatur, iactantiam de abstinentia seminat. Insinuat dilectionem pecunie [d 1Kb] : si tenuerit  assensum, auaritie gladio animam confodit incautam; si autem fuerit repulsus, insidias quas per tenacitatem tendere non potuit, per liberalitatem nequissimus tendit; et in opere misericordie facit cordis superbiam pullulare, ut eo quod egenti largitur, magna sibi habere 172 merita uideatur. In multis hec facit, et maxime sic impugnare spiritales Dei famulos et famulas assueuit; ut si quis rebus noxiis mortiferisque non uincitur, uitalibus remediis occidatur. Bonis operatur mala, salubribus noxia, iustis iniusta, et commodis prestat incommoda. Hoc in seipso primum operatus est, qui non ex conditione habuit originem criminis, sed ex elatione uirtutis ueritatem in iniustitia [e 1Kb] detinere uoluit et, per iniustitiam lapsus, in ueritate non stetit. Quomodo enim stare  potuit, cui pro superbia restitit ille qui nunquam cadit? Initium enim omnis peccati superbia ; Propter quod Deus superbis resistit, humilibus autem dat gratiam .

CAP. XuI. Superbia initium omnis peccati. Hypocrite superbi mente.---26. Hec autem superbia ideo initium omnis peccati dicitur, ut omne peccatum de ipsa tanquam de radice pullulare monstretur: que multiplici modo miseris inferens mortem, publico certamine carnales deiicit; spiritales uero, si quos incautos inuenerit, occultiore conflictu prosternit. Quis enim nesciat fornicarios, idolis seruientes, adulteros, molles, masculorum concubitores, fures, auaros, ebriosos , maledicos, rapaces, superbas aduersus Deum ceruices erigere, et nequissimis operibus magis diabolo militare? Sunt alii quos in conspectu hominum  superbia tanquam suos demonstrat hostes, et intrinsecus habet nequissimos milites. Ab his iniquitas callide geritur, ut humanis obtutibus iustitia fallaciter ostendatur. Hos Dominus noster sic increpat: uos estis qui iustificatis uos coram hominibus; Deus autem nouit corda uestra. Quos ut superbos euidenter ostenderet, secutus adiunxit: Quia quod hominibus altum est, abominatio est ante Dominum .

27. Ad eos etiam qui sub Christiana professione uiuunt, et Christi precepta manifeste peccando contemnunt, sic ipse Christus loquitur: Quid autem uocatis me, Domine, Domine, et non facitis que dico ? Tales gentium quoque Doctor his uerbis obiurgat: Confitentur se nosse Deum, factis autem negant; cum sint abominati, et incredibiles, et ad  omne opus bonum reprobi . Sed et beatus Iacobus dicit: Quid proderit, fratres mei, si fidem quis dicat se habere, opera autem non habeat? Nunquid poterit [f 1Kb] fides saluare eum ? Humilitas ergo, quam docuit Christus dicens: Discite a me quia mitis sum et humilis corde , non in sola consistit fide, sed in fide simul et opere. Nam scriptum est quia Et demones credunt et contremiscunt ; qui tamen ideo humiles non sunt. Unde etiam apostolus Paulus asserit: Quia sapientia  carnis inimica est Deo: legi enim Dei non subiicitur; nec enim potest ; que sapientia secundum Iacobi sententiam, non est desursum descendens, sed terrena, animalis, diabolica .

CAP. XuII. Duplex superbia. Parabola Christi de Phariseo et Publicano.---28. Manifesta igitur superbia deprehenditur, cum manifeste peccatur; at cum fuco iustitie iniquitas tegitur, illa superbie pestilentia uenenosius serpit, illa periculosius irrepit, cum ab his qui iustitie studium gerunt, uel aliorum uita tanquam indigna despicitur, uel in operibus bonis aliquid humanis uiribus assignatur. Illa denique superbia, 173 qua ceteri ab his qui sibi iusti uidentur uelut peccatores despiciuntur, in Phariseo condemnatur, sicut etiam sanctus euangelista testatur,  dicens: Dixit autem et ad quosdam qui in se confidebant tanquam iusti, et aspernabantur ceteros, parabolam istam. Duo homines ascenderunt in templum ut orarent, unus Phariseus, et alter Publicanus. Phariseus stans, hec apud se orabat: Deus, gratias ago tibi, quia non sum sicut ceteri homines, rapaces, iniusti, adulteri, sicut etiam hic Publicanus: ieiuno bis in sabbato, decimas do omnium que possideo. Publicanus autem a longe stans, nolebat oculos ad celum leuare, sed percutiebat pectus suum, dicens: Deus, propitius esto mihi peccatori. Dico uobis: descendit hic iustificatus in domum suam ab illo; quia omnis qui se exaltat humiliabitur, et qui se humiliat exaltabitur . In conspectu iudicis misericordis et iusti non est accepta superba iactatio bonorum  operum, sed humilis confessio peccatorum. Illi etiam qui uirtutem bone uoluntatis aut bone operationis suis nituntur superbe uiribus assignare, ab Apostolo taliter denotantur: Quia ignorantes Dei iustitiam, et suam querentes statuere, iustitie Dei non sunt subiecti . In sua igitur iniustitia [a 1Kb] profecto deficit, qui iustitie Dei superba colla non subiicit.

29. In his itaque quatuor superbie generibus, quibus diabolus uelut quadrigis uehitur, et ad gehennam miserorum quibus insidet mortifero cursu raptatur, duobus animas opprimit, quas in carne iacentes perspicit, aliis duobus animas deiicit, quas de carne uolare cognoscit. Istas captiuat delectatione uitiorum, illas circumuenit elatione uirtutum; illarum sic uirginitatem preripit, ut se fornicari non dubitent; istas  sic constuprat et maculat, ut se conculcari non estiment.

CAP. XuIII. uirgo superba, Christi sponsa non est.---30. Proinde, ut integra permaneat Deo dicata uirginitas, sicut custoditur integritas corporis, multo amplius custodienda est humilitas cordis. Si qua enim uere uirgo est Christi, non potest Christo nisi cordis humilitate coniungi. Filii Dei thalamus elatas non recipit, et humilis sponsus a connubio suo superbas expellit. Sit igitur studium tuum, sicut decet uirginem sacram, sectari iustitiam, pietatem, fidem, caritatem, patientiam, mansuetudinem; non tamen ut  consideratione tui quaslibet Christianas, etiam in inferiori positas professione, despicias, aut te in bonis operibus, presumptione proprie uirtutis extollas. Quidquid enim spiritalium donorum plus habueris quam habent alie, non parua est iactura uirtutis, si in ipsa principali uirtute, que est humilitas, non alias antecellis, cum non nescias scriptum: Quando magnus es, humilia te in omnibus, et coram Deo inuenies gratiam .

CAP. XIX. Christus et Dominus et sponsus est uirginum, ideo et humilitatem exigit, et integritatem.---30 bis. Attende igitur in te sponsi tui amorem, considera Domini pietatem. Pius est Dominus, qui te sibi fecit ancillam; speciosus sponsus, qui te castificauit in sponsam. Idem tamen, quia uerus est Dominus, et  sponsus est uerus, utriusque potestatis partes exsequitur. Exigit ab ancilla humilem seruitutem, in sponsa querit integram castitatem. Serui ergo Domino cum timore, et exsulta sponso cum tremore. Nam quia Dominus est, territat; et quia sponsus est, zelat. Timens igitur 174 custodi Domini terrentis imperium, et tremens dilige sponsi zelantis affectum. In ancilla Domini nichil suum predo reperiat, in sponsa Christi nichil suum adulter agnoscat. Sicut in corpore uirginis non dominatur libido, sic in corde uirginis nulla dominetur elatio. Cum timore et tremore tuam salutem operare. Deus est enim qui operatur in te, et uelle, et perficere, pro bona uoluntate .

31. Quotiens cogitas de perfectione uirtutum, noli  considerare quid alie minus habeant quam tu habes, sed quid tu minus habeas quam habere iam debes; nec ideo te putes uirtutibus perfectam, si quamlibet alium uideas criminibus deditam; nec propterea tibi aliquid uelocitatis assignes, si quaslibet, aut retro redeuntes, aut segniter uideas ambulantes. Neque enim idcirco sanos oculos habere pronuntiandus est lippus, quia uidetur cecus a lumine penitus alienus; nec ideo sanus dicendus est, qui graui iacet uulnere semiuiuus, si alius grauiore uulnere reperiatur occisus; nec sibi debet tanquam uictor uindicare gloriam, quisquis, licet ab hoste non sit occisus, tenetur tamen ab hoste captiuus.

CAP. XX. Non aliis, sed sibi ipsi debet se homo comparare. Adiutorium diuine gratie semper poscendum.---32.  Noli ergo aliis te comparare, sed tibi. Audi Apostolum hoc facientem, et ut hoc faciamus salubriter admonentem. Ad Corinthios quippe scribens, dicit: Non enim audemus inserere aut comparare nos quibusdam qui seipsos commendant, sed ipsi in nobis nosmetipsos metientes, et comparantes nosmetipsos nobis . Sibi ergo semetipsam comparet uirgo Christi, et ut ad perfectam perueniat sanitatem, non debet [b 1Kb] de aliorum sibi periculo grauiore blandiri, sed de sua curet infirmitate tristari: de qua ille tristabatur iugiter qui dicebat: Tota die contristatus ingrediebar, quoniam anima mea impleta est  illusionibus, et non est sanitas in carne mea . Et ut ostenderet huic tristitie humilitatem debere coniungi, statim secutus adiunxit: Incuruatus sum, et humiliatus sum nimis. Et ut desiderio sanitatis hoc a se fieri perdoceret, adiunxit: Rugiebam a gemitu cordis mei; et: Ante te est omne desiderium meum, et gemitus meus a te non est absconditus . Iste autem, qui hoc dicebat, fatetur se aliquando tanquam de uirtute sanitatis elatum, et in eo se periculum grauissime infirmitatis expertum; dicit enim in alio psalmo: Ego dixi in abundantia mea, Non mouebor in eternum . Et quia hoc dicens adiutorio diuine gratie fuerat desertus, et in sua defecerat infirmitate turbatus, sequitur dicens: Domine, in bona uoluntate tua prestitisti decori meo uirtutem; auertisti faciem tuam a  me, et factus sum conturbatus . Et ut ostenderet adiutorium diuine gratie, quamuis iam habitum, humiliter esse sine intermissione poscendum, hoc quoque subnectit: Ad te, Domine, clamabo, et ad Deum meum deprecabor .---CAP. XXI.---Nemo autem deprecatur et rogat, qui non aliquid se cognoscit minus habere, aut quod habet, sua tantum potest uirtute seruare.

33. Quisquis igitur et beneficium rogat, et adiutorium flagitat, necesse est ut et euidentiam sue imbecillitatis et egestatis agnoscat; et ideo egestas nostra dari sibi quod non habet poscit, imbecillitas nostra 175 custodiri sibi postulat quod accepit. Egestas audit: Quid enim habes quod non accepisti ? Et: Non potest homo accipere quidquam,  nisi datum fuerit ei de celo . Imbecillitas audit: Reuela ad Dominum uiam tuam, et spera in eum, et ipse faciet ; audit etiam ab ipsa uirtute: Sine me nichil potestis facere ; audit a propheta: Nisi Deus custodierit ciuitatem, in uanum uigilant qui custodiunt eam . Dicat ergo egestas illi qui propter nos pauper factus est, cum esset diues, ut illius paupertate nos diuites essemus ; dicat, Da mihi intellectum, ut discam mandata tua ; dicat etiam imbecillitas illi qui pro nobis crucifixus est ex infirmitate, sed uiuit ex uirtute Dei ; et qui sic infirmatus est propter peccata nostra, ut semper ipse sit Dei uirtus, et Dei sapientia; dicat: Custodi me, Domine, ut pupillam oculi; sub  umbra alarum tuarum protege me, a facie impiorum qui me afflixerunt .

CAP. XXII. Sancti quoque in hac uita anime habent afflictiones, propter incidentes cogitationes.---34. Grauiter hic affliguntur anime omnium iam iustificatorum, et ex fide uiuentium, imo sole anime intelligunt in qua sint afflictione postie, quibus se infundit lumen uerum, quod illuminat omnem hominem uenientem in hunc mundum. uident enim quia licet sint gratie dono ab operum malorum contagione libere, teneantur tamen cogitationum uarietate captiue. Quis enim gloriabitur castum se habere cor? aut  quis gloriabitur mundum se esse a peccatis ? Attendamus qualis quantusque iustus dixerit: In multis enim offendimus omnes ; et ille qui dixit: Si dixerimus quia peccatum non habemus, nos ipsos seducimus, et ueritas in nobis non est : ille etiam qui condelectabatur legi Dei secundum interiorem hominem, uidebat autem aliam legem in membris suis repugnantem legi mentis sue, et captiuantem eum in lege peccati, que erat in membris eius, donec eum sue infelicitatis conscium de corpore mortis huius liberaret gratia Dei per Iesum Christum Dominum nostrum .

35. Ab hac ergo lege peccati, que est in membris nostris, non uirtus cuiuslibet hominis fortis, non industria sapientis, sed sola liberat gratia Saluatoris,  que non nisi humilibus gratis datur: Deus enim superbis resistit, humilibus autem dat gratiam . uerumtamen hec gratia, sicut non nisi humilibus datur, sic humilis homo esse non potest, nisi detur. Datur enim ut humiles esse incipiant, et datur ut humiles esse non desinant. Gratia igitur Dei facit ut et humiles simus, et humiles perseuerare possimus. Qui enim potuit quod non habuimus dare, ipse potest quod accepimus custodire.

CAP. XXIII. Precepta pro sanctis uirginibus eo Scripturis deducta.---36. Proinde, ut in te sit uera humilitas, que uirginitatis est interna uirginitas, non ignoras quanta sacre uirgini debeat paupertas spiritus inesse, ut regnum celorum mereatur accipere; quanta mansuetudo, ut illam possideat uiuentium terram  [a 1Kb] in qua se Dauid bona Domini uisurum plena credulitate confidit . Quanta etiam cautione uirgini luctuosa sit presentis seculi letitia fugienda, cui semper in hac uita prestolanti sponsi celestis aduentum magis sit ex desiderio spiritali lugendum, ut adipiscatur intimum certumque solatium. Quantam quoque uirgo Christi debeat esuriem sitimque iustitie perpeti, ut plena mereatur 176 eterne dulcedinis satietate letari; qualibus etiam sit induenda uisceribus misericordie, ut in conspectu Dei misericordiam ualeat inuenire; mundandique cordis quantum debeat inesse sacre uirgini studium, ut illum uidere mereatur felicibus oculis sponsum, speciosum forma pre filiis hominum , ad quem carnis uirginitas non potest peruenire, nisi humili  corde fulciatur uirtute uirginitatis interne. Quantam etiam pacifice quietis uirgo Christi possidere uirtutem debeat, ut desideriorum carnalium bella spiritalibus armis induta compescat. Talibus te sponsus tuus uti fruique monilibus cupit, qui te sibi fide despondit, spe firmauit, caritate coniunxit.

CAP. XXIu. Omne opus bonum gratia Dei in nobis preuenit. Diues uirginum sponsus. Quomodo seruanda uirginitas. Conclusio.---37. Neque uero fidei ueritate carnisque integritate spiritaliter tali sponso nupsisses, si non eum, contempta uanitate seculi, dilexisses; nec tamen eum fuisses aliquatenus dilectura,  nisi fuisses gratuita sponsi dilectione preuenta. Dixi autem te preuentam, non solum dilectione qua ille te dilexit, sed etiam dilectione quam tibi gratis ut a te diligeretur infudit. Totum ergo quidquid in te sancte dilectionis erga sponsum tuum habes, in te quidem habes, sed ex te non habes. Pauperem te accepit ditissimus sponsus, quidquid in te boni habes, non ex te, sed ex ipso habes, et quidquid nondum habes, tunc habebis, cum se sponsus dederit, qui omnia bona que habes gratuita largitate iam dedit. Ipsi ergo de acceptis humiliter gratias age, ipsum de accipiendis humiliter posce. Sic enim diuitem sponsum habes, ut nec egeat his que dedit, et abundet ad largiendum multo meliora  quam dedit. Hec humili semper compunctione considera,  et uirginitatem quam Deo uouisti, non solum carnis integritate, sed et cordis humilitate conserua. Ab illo tibi semper custodiam uirginitatis et humilitatis exposcens, qui non dormitabit, neque obdormiet custodiens Isrel .

38. Ecce, sancta filia, in quantum Dominus dedit, breuem ad te libellum de uirginitate et humilitate conscripsi; magis eligens pauca tibi desideranti transmittere, quam debite seruitutis officium sponse Domini denegare.



EPISTOLA Iu. AD PROBAM. De oratione ad Deum, et compunctione cordis.

Domine in Christo plurimum uenerabili, et cum omni honorificentia nominande famule Dei, filie  PROBAE, FULGENTIUS, seruorum Christi famulus, in Domino salutem.

177 CAPUT PRIMUM. Humilitas Probe omnibus imitanda.---1. Epistolam sanctitatis tue, cum tota cordis gratulatione suscepi, non solum studium boni operis, sed etiam humilitatem cordis tui certis indiciis preferentem. Bene igitur, sancta filia, in laudem Dei, non de bonis operibus superbie uento extolleris, sed ad implenda Domini precepta infirmam te inualidamque testaris. Ita debet sentire quisquis uerbi Dei non auditor obliuiosus, sed factor operis  esse desiderat, qui non hic ab hominibus recipere mercedem suam, sed a Deo in die retributionis exspectat; qui non in presenti tempore inanis glorie uanitate raptatur, sed sancto igne diuini amoris accenditur. Hunc  enim Christus uenit mittere in terram , ut omne superbie germen exurat, et humiliato cordi feruorem sancte compunctionis iniiciat. Sic fit ut in nostris peccatis nosmetipsos ueraciter accusemus, et in bonis operibus nostris Deum uera cordis humilitate laudemus; illi assignemus que nobis eius pietas donat, nobis imputemus in quibus eum nostra infirmitas exacerbat.

CAP. II. Oratio et cordis compunctio a Deo, ut infundat, exposcenda. Quomodo Deus est auctor boni operis nostri.---2. Et quia frequenter a nobis offenditur, necessarium est ut frequenti oratione et iugi cordis compunctione mitigetur. Compunctio enim  cordis excitat orationis affectum, oratio humilis diuinum promeretur auxilium; compunctio cordis uulnera sua respicit, oratio uero medelam sanitatis exposcit. Et ad hec quis idoneus? Quis enim uel orare competenter ualeat, nisi medicus ipse initium desiderii spiritalis infundat? aut quis perseuerare in oratione queat, nisi Deus in nobis hoc quod cepit augeat, quod seminauit enutriat, et quod misericordia precedente gratis donauit indignis, ad effectum  perfectionis misericordia subsequente perducat? Sic enim a nobis poterit boni operis meritum non perire, si Deus auctor atque adiutor semper glorificetur in opere.

3. Nec putemus sic eum auctorem boni operis estimandum, tanquam in ipso tantum creationis  exordio sic Deus nature humane boni operis facultatem dederit, ut ipsius adiutorio desistente sola per seipsam possit natura quodcunque bonum uelle seu facere; cum hoc nec in ipso primo 178 homine potuerit solo implere conatu proprio, quando necdum fuerat uitiata peccato. Quomodo ergo infirma sine iuuamine medici sospitatem suam reparare poterit [a 1Kb] , que dum sana esset sospitatem suam custodire nequiuit?

4. Non ergo glorietur terra et cinis, quia in uita sua proiecit intima sua; nec uulneratus, de hoc quod in se sanum existimat, tanquam sanus exsultet; sed suorum uulnerum putredinem compuncti cordis humilitate consideret, ut clamans cum propheta: Computruerunt et deteriorate sunt cicatrices mee, a facie  insipientie mee , possit medelam, non suo merito, sed gratuito munere diuine pietatis accipere. Quid enim habet homo quod non accepit? Si autem accepit, quid gloriatur, quasi non acceperit ? Solus igitur Deus potest omnibus quibus uoluerit dare unde uera salus acquiri possit; et ideo solus potest in accipiente custodire quod dederit: Nisi enim Dominus custodierit ciuitatem, in uanum uigilant qui custodiunt eam . Ille itaque non patietur furtiuum nequissimi predonis ingressum, cui non defuerit Domini uigilantis auxilium: ipse enim Non dormitabit, neque obdormiet, qui custodit Isrel .

CAP. III. In hac uita semper proficere debemus. Non potest homo ex se, absque Dei gratia, quidquam boni operari, ne uelle quidem.---5. Sicut autem qui ad  patriam tendit, donec perueniat semper habet ubi ambulet, sic etiam nos, quandiu in hoc mortali corpore constituti peregrinamur a Domino, presens uita nobis est uia, in qua semper habemus ubi possimus proficere, donec, Deo perducente, ad illam ualeamus beate immortalitatis eternam patriam peruenire. Magne igitur beatitudinis est sic in presenti uiuere seculo, ut profectui spiritali omnis fidelis operam det, nec tamen hoc suis aliquando uiribus superbus assignet, sed humili corde a Deo poscat iugem custodiam accepti muneris, a quo emanat totius bone, non tantum principium, sed etiam perfectio uoluntatis.

 6. Neque enim Iacobi apostoli predicatio aliqua potest argumentatione cassari, dicentis: Omne datum optimum, et omne donum perfectum desursum est, descendens a Patre luminum . Nec quisquam hominum, siue ad cogitandum, siue ad operandum quodcunque bonum, potest esse idoneus, nisi fuerit munere gratuito diuine opitulationis adiutus: Deus est enim qui operatur in suis et uelle et perficere pro bona uoluntate , sicut uas electionis affirmat; quo etiam docente cognouimus quia, Non sumus idonei cogitare aliquid a nobis quasi ex nobis; sed sufficientia nostra ex Deo est . Ille igitur nobis omnem boni sufficientiam subministrat, cuius non minuitur plenitudo cum donat, qui nobis omne bonum benigne largitur ut habeamus; et in seipso sine diminutione permanet  plenus: quod nec angelica potest, nec humana prestare natura; ac sic nulla, licet spiritalis, tamen creata substantia. Quia omne quod creatum est, sicut antequam crearetur non fuit, sic antequam acciperet habere non potuit; et sicut subsistere non potest sine illius operatione qui fecit, sic bonum non potest uelle seu facere, nisi Deus dignetur iugiter adiuuare. Ab ipso namque est initium 179 bone uoluntatis; ab ipso facultas boni operis, ab ipso perseuerantia bone conuersationis; ab ipso datur in presenti seculo uera cordis humilitas, et in futuro retributionis eterne felicitas: ut ipsi sint sine fine felices qui nunc sine fictione sunt humiles, nec se inflatione uana seducunt, sed pericula presentis uite cum timore et tremore conspiciunt [a 1Kb] , in qua sic non potest esse bonis plena  securitas, ut tunc facilius aduersitas subrepat, cum se prosperitas fraudulenter ostentat.

CAP. Iu. Laqueos diaboli per se absque Dei gratia nullus euadere potest.---7. Nec est aliquod huius uite tempus in quo non hominibus muscipulam tendat inimicus; cuius laqueos nemo potest propriis uiribus euadere, nisi quem Deus gratia sua per Iesum Christum Dominum nostrum dignatus fuerit liberare. Ideo uas electionis, cum captiuari se in lege peccati sentiret, exclamabat, dicens: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Propterea etiam propheta, non sua uirtute, sed diuino munere, pedes suos de laqueo predicat euellendos, dicens: Oculi mei semper ad Dominum, quoniam  ipse euellet de laqueo pedes meos . Et alio loco, ex persona sanctorum, quos de huius seculi laqueo liberatos, ad eternam dignatus est Dominus securitatem letitiamque transferre, sic dicitur: Anima nostra sicut passer erepta est de laqueo uenantium; laqueus contritus est, et nos liberati sumus .

CAP. u. Nemo in hac uita securus. Oratione et cordis companctione pugnandum.---8. uerumtamen, ut suam animam unusquisque nostrum inter aduersitates et laqueos inimici uersari cognoscat, nec in hoc seculo noxia unquam securitate torpescat, idem propheta  dicit: Tota die contristatus ingrediebar; quoniam anima mea impleta est illusionibus, et non est sanitas in carne mea . Quid est autem tota die contristatum ingredi, nisi totius huius uite tempore peccatorum recordatione tristari. In quo enim anima illusionibus impletur, nisi cum concupiscentiarum carnalium frequenti tentatione concutitur? Quibus etsi consensione non cedit, fatigatione lassescit. Quamuis enim subinde suis Dominus in certamine, ne deficiant, adiutorium tribuat, permittitur tamen fatigari proprie infirmitatis onere pregrauata mortalitas, ut cum in seipsa nullum uirtutis inuenit firmamentum, ad poscendum diuine pietatis cito recurrat auxilium.

9. Hic ergo tunc aduersarium uincimus, si lacrymis,  et orationibus, et continua cordis humilitate pugnemus. Scriptum est enim quia Oratio humilium nubes penetrat, et non elongat Dominus, donec exaudiat . Humilium ergo fletus magnus est concupiscentie carnalis interitus. Lacryme que ex compunctione cordis ueniunt, et inimicum uincunt, et nobis donum letitie triumphalis acquirunt. Qui enim euntes eunt et flent, mittentes semina sua, ipsi uenientes uenient in exsultatione portantes manipulos suos . Quam bene autem sanctus propheta semina bonorum operum riganda docet flumine lacrymarum! Omnia etenim semina non germinant, nisi fuerint irrigata; nec de semine procedit fructus, si fuerit aquarum iuuamine destitutus. Proinde nos quoque, si uolumus fructus nostrorum  seminum capere, non desinamus 180 semina nostra lacrymis irrigare, que magis corde sunt fundende quam corpore. Ideo namque nobis dicitur per prophetam, ut scindamus nostra corda, et non uestimenta nostra ; quod tunc facere possumus, cum scilicet recordamur nosmetipsos, etsi non in opere, saltem in cogitatione frequenter delinquere. Quia terrena inhabitatio sensum multa cogitantem deprimit ; et terra nostra germinare spinas nobis et tribulos non quiescit , nec possumus peruenire ad esum panis nostri, nisi fuerimus sudore uultus et fatigatione confecti.

CAP. uI. Fatigatio nostra in resistendo concupiscentiis. Quid sit paruulos Babylonis elidere ad petram.---10. Fatigamur enim sudoribus, dum propriis cupiditatibus  repugnamus: in quibus uincendis idcirco maior est certaminis difficultas, quia non extrinsecus ex altero, sed intrinsecus ex seipso certanti homini concupiscentie carnalis generatur aduersitas, que fatigationem ingerit humane imbecillitati, dum nascitur, quamuis diuine uirtutis opitulatione uincatur. Caro enim concupiscit aduersus spiritum, spiritus autem aduersus carnem: hec enim sibi inuicem aduersantur, ut non quecunque uolumus, illa faciamus . Hinc est quod nondum Deo sumus omnino subiecti, quia ex nobis nascitur quod diuine renititur iussioni. Nam licet ex gratia Dei sit uoluntas in nobis bona que nos Deo reddat humiles, non nobis  tamen deest praue cupiditatis exortus, qui nos faciat contumaces.

11. Per Dei ergo gratiam sumus iam Deo ex parte subiecti, per culpam uero nostram sumus adhuc ex parte non subditi. Propter quod ad Hebreos dicitur necdum omnia Christo esse subiecta; sic enim ait: In eo enim quod ei subiecit omnia, nichil dimisit non subiectum ei. Nunc autem necdum uidemus omnia subiecta ei . Subiecti sumus igitur Deo, ex eo quod, ipso in nobis operante, condelectamur legi Dei secundum interiorem hominem. Necdum autem sumus subiecti ex eo quod uidemus aliam legem in membris nostris repugnantem legi mentis nostre, et captiuantem nos in lege peccati, que est in membris nostris . Subiecti sumus Deo, quia.  ipsius miseratione eripimur a tentatione; ipsi enim cantamus: A te eripiar a tentatione ; sed necdum sumus omnino subiecti, quia Tentatio est uita hominis super terram . Subiecti sumus Deo, in quo gressus nostros dirigit secundum uerbum suum, ut non dominetur nobis omnis iniquitas ; sed necdum sumus omnino subiecti, quia in multis offendimus omnes . Subiecti sumus in quantum, ipso donante, in carne ambulantes, non secundum carnem militamus ; sed necdum sumus omnino subiecti, quia etsi habemus ex dono Dei ut mente seruiamus legi Dei, habemus tamen ex reliquiis peccati ut carne seruiamus legi peccati. Propter quod Apostolus dicit: Igitur ipse ego mente seruio legi Dei, carne autem legi peccati .

 12. Omnis enim qui nunc iuste uiuit, carne quidem seruit legi peccati, dum in se nasci carnalem concupiscentiam sentit: mente autem seruit legi Dei, quia eidem carnali concupiscentie non consentit. Carne seruimus legi peccati, dum filii Babylonis nascentes inquietant animam nostram; sed mente seruimus legi Dei, cum iidem paruuli Babylonis eliduntur ad petram. Babylon enim confusio interpretatur, cuius filia est omnis carnalis cupiditas quam cordis confusio generat. Quandiu 181 autem in corpore peregrinamur a Domino, partus suos nobis ingerit ista confusio. Ex ipsa quippe confusione omnis praua cogitatio nascitur, que paruula tunc ad petram eliditur, dum celeri recordatione atque opitulatione Christi superata calcatur.

 CAP. uII. Et gratias agere, et continuas preces effundere Deo debemus.---13. Igitur licet habeamus unde gratias agere Deo debeamus, quia nos sibi gratuita miseratione subiecit, ut humiles simus, habemus tamen unde continuis precibus diuinas aures pulsare debeamus; quia quandiu in hoc mortali corpore sumus, sicut non possumus sine peccato esse, sic necdum ualemus perfectam humilitatem diuinis iussionibus exhibere. Propter quod agende quidem sunt gratie Deo, in quantum nobis donat ut bene operemur, ne muneribus eius existamus ingrati; et  danda est opera ut ad meliora proficiamus, ne mortiferam incidamus in superbiam, si conuersationem nostram putemus ex omni parte perfectam.

CAP. uIII. Flendum in hac uita, ut in altera quieti uiuamus. Qualis in celo beatitudo.---14. Proinde gemamus et fleamus coram Domino, qui fecit nos , ut a concupiscentia carnis, et a concupiscentia oculorum, et superbia seculi, que non est ex Patre, sed ex mundo est , liberet nos, et ad illam nos subiectionem perducat in qua nobis nichil repugnet ex mortalitatis uitio, sed ex immortalitatis dono totum quidquid in nobis est fiat subditum Deo. Tunc enim erit in nobis uera, perfecta et excelsa humilitas, cum et in carne et in mente nostra nulla remanserit praua cupiditas; nec cogitationibus  fatigabitur spiritus, nec laboribus macerabitur corpus: nulla erit sollicitudo certaminis, sed perfecta erit securitas pacis; nulla nobis erit iustitie indigentia, sed cum delectatione saturitas plena. Ibi erimus enim perfecta celsitudine beati, quia perfecta erimus Deo carnis et spiritus humilitate subiecti. Ibi nec minor erit laudatione nostra dilectio, nec inferior dilectione laudatio. Erit enim plena nostra laudatio, quia tunc in nobis erit Dei proximique perfecta dilectio. Tunc laudabimus et habebimus, tunc habebimus et amabimus, tunc satiabimur cum delectatione, et delectabimur cum satietate.



EPISTOLA u. AD EUGYPPIUM ABBATEM. De caritate et eius dilectione.

 Domino beatissimo, et plurimum uenerabili, ac toto caritatis affectu desiderabili, sancto fratri et compresbytero EUGYPPIO, FULGENTIUS, seruorum Christi famulus, in Domino salutem.

182 1. Utinam, sancte frater, tanta meo facultas suffragaretur eloquio, ut ad explicandam spiritalem quam ex tuarum litterarum lectione percepi dulcedinem, uerba sufficientia reperirem; quod dum uolo, nec ualeo, mirum mihi aliquid euenisse cognosco, uidens gaudium quod ex tuis sermonibus sumpsi, non posse meis sermonibus explicari. Nempe quod mihi scripsisti, postquam cogitatione inuentum dispositumque est, sic in litteras digessisti, ut aut ipse manu scriberes, auctore dictares. Unde igitur factum est  ut os meum delectationem [a 1Kb] dictando parere non possit, quam cor meum ex tui oris dictatione concepit? Que est inops opulentia uel opulenta inopia, ut eo minus mihi sermo sufficiat, quo me magis affectus instigat; et quod ideo loquor quia delector, minus eloquar quam delector? Quid rogo est hoc quod eloquio significare uolo, nec ualeo? Nimirum aliquid est quod sic corporali eloquio styloque significatur, ut tamen non corporaliter, sed spiritaliter habeatur

2. Caritas primus fructus spiritalium donorum.---In spiritalibus autem donis primus fructus est caritas.  Unde non inordinate eam uas electionis ita posuit: Fructus autem spiritus est caritas, gaudium, pax , et cetera. Alio quoque loco, precipuum quiddam celestium uoluit significare carismatum, cum diceret: Quia caritas Dei diffusa est in cordibus nostris per Spiritum sanctum, qui datus est nobis . Hec caritas quam Spiritus sancti dono, cum indigni essemus, accepimus, tam bona, tam sancta, tam immensa est, ut eam etiam qui habet in corde, nunquam possit sermonibus explicare. O qualis caritas, multum miranda, multum laudanda, multumque diligenda!

3. Caritatem non diligit qui eam non habet.---uerumtamen non omnes qui caritatem mirantur et laudant, statim diligunt caritatem; et ideo, nisi eam  quisque diligat, nichil ei proderit quod eam miratur et laudat. Tunc autem fructuosa est admiratio caritatis, et laudatio, si non desit in admirante atque laudante dilectio. Sed nunquid sicut eam possunt admirari atque laudare 183 qui eam non habent, ita possunt eam diligere qui eam necdum habent? Nequaquam; caritas quippe ipsa est dilectio: quomodo autem dilectionem iam diligit, qui dilectionem habere non cepit? Nam ecce multa uisu corporeo uidemus, ubi non hoc est ipse uisus, quod est illud quod eo uidemus: quia illud est sensus quo uidemus, illud autem sensibile quod uidemus; et cum illud quod uidetur ab oculis tollitur, si sanitas inest oculis, sic illud quod uidebatur a sensu uidentis aufertur, ut ipse sensus a uidente nullatenus auferatur: ita fit ut uidendi sensus in homine maneat, quamuis ab eo  quod uidebatur uisus ipse discedat. At cum caritas diligitur, quia non nisi dilectione diligitur, non potest homo tanquam oculum corporis a quacunque re uisibili, sic a caritate intentionem auertere dilectionis, ut possit et caritatem non diligere, et dilectionem habere. Caritas quippe, id est dilectio, nullatenus diligitur, nisi dilectio habeatur qua ipsa dilectio diligatur. Seipsa igitur dilectio diligitur, quia tunc diligitur cum habetur, nec diligitur nisi habeatur. Et quidem potest diligi a nobis, etiam cum petimus ut augeatur in nobis, sed non diligit eius augmentum qui non habet initium.

4. Non diligitur caritas sicut pecunia. Non diligitur caritas sicut alia dona spiritus.---Non ergo sic caritas diligitur, sicut nummus aut aliquid eiusmodi.  Potest enim quisque unum non habere nummum, et multitudinem diligere ac desiderare nummorum. Diligit ergo iste nummorum multitudinem, cum ne unius quidem nummi habeat facultatem: apud se unum nummum non inuenit, et foris nummos innumerabiles querit. Hoc et in ceteris rebus corporeis inuenimus, ut aliquid earum possit diligi, ita ut hoc ipsum quod diligitur nulla ex parte habeatur. Est tale quiddam et in plerisque spiritalibus donis: uelut si quis diligat  ut habeat prophetandi donum, quod nullus negat inter dona spiritalia litteris apostolicis contineri: Alii quippe datur per Spiritum sermo sapientie , alii autem sermo scientie secundum eumdem Spiritum, alteri  fides in eodem Spiritu, alii gratia sanitatum in uno Spiritu, alii prophetia, alii diiudicatio spirituum, alii genera linguarum, alii interpretatio sermonum. Hec autem omnia operatur unus atque idem Spiritus, diuidens singulis prout uult .

5. Cetera dona sine bona uoluntate haberi possunt; caritas nequaquam.---Cum igitur, ut de ceteris taceamus spiritalibus donis, possit diligi prophetia, nec haberi; caritas tamen nec habetur si non diligatur, nec diligitur si non habeatur. Ideo cetera sancti Spiritus dona, id est, lingue, prophetia, sacramentorum scientia, fides, facultatum in pauperes distributio, corporis quoque ipsius exustio, possunt hec haberi sine uoluntate bona, ad hoc scilicet ut habentem onerent, non honorent; caritas uero sine bona uoluntate  non potest haberi, quia uoluntatem in qua caritas fuerit, malam fieri non permittit: Caritas enim nec agit perperam, nec cogitat malum; et quia non gaudet super iniquitate , necesse est ut in qua est bonam faciat uoluntatem.

6. Maleuolus animus caritatem nec impendit nec habet.---Maleuolus ergo animus non impendit caritatem alteri, quia non habet sibi; cum autem ceperit habere exordium, ut ita dixerim, caritatis, nec maleuolus potest esse, nec sterilis. Et quia donec permanet in caritate, in Deo permanet, et Deus in illo manet , semper habebit, 184 si eam semper impenderit; quando autem eam non impenderit, non habebit. Proprium est enim caritatis, quod ad cursum presentis attinet uite, ut in eo qui eam  erogauerit crescat, ab eo autem qui sibi tantum habere uoluerit, sine dilatione discedat. Ille igitur eam magis habebit, qui libentius impenderit: quia sicut eam nec impendere potest, nec habere maleuolus, sic nec habet eam quisquam, nec impendit inuitus. Homo ergo beneuolus est domicilium caritatis. Hoc autem nomen, id est beneuolus, ex bene et uelle compositum est: si ergo alteri quisquam male uelit, in quantum male uult beneuolus non est, ac per hoc maleuolus est: In maleuolam autem animam non introibit sapientia ; maleuolus autem homo ille proprie dicitur, non omnis qui uel sibi uel alteri contrarium aliquid cupit aut poscit, sed qui nocendi uoluntatem gerit, siue bonum, siue malum possit esse quod cupit.

7. uoluntas bona, non ex officio, sed ex fine est.---uoluntas  autem uel bona, uel noxia, non ex officio, sed ex fine rei est cuiusque pensanda: quia non ex eo quod facit, sed ex eo propter quod facit, qualitatem sue quisque uoluntatis ostendit. Nam et Paulus contrarium sibi aliquid uolebat, cum posceret ut ab eo stimulus auferretur, quem salubriter aduersus uitium elationis acceperat ; nec tamen habuit maleuolam mentem, quamuis utilitati sue contrariam gereret uoluntatem. Ut enim a se stimulum quo colaphizabatur rogaret auferri, salutem corporis sui plus uolebat predicationi prodesse quam sibi, non querens quod sibi utile esset, sed quod multis, ut salui fierent. Illis ergo uolebat prodesse sospitatem suam, quibus suam prodesse sciebat et uitam. Denique  cum desiderium haberet dissolui et esse cum Christo , quod esset multo melius, sciebat tamen manere in carne necessarium esse, propter illos in quibus apostolatus ministrabat officium. Caritas ergo eum Christi urgebat, siue cum a se stimulum rogaret auferri, siue cum in carne, quamuis aliud desiderans, cuperet immorari: coarctabatur enim latitudine caritatis, ut et cum Christo desideraret esse, et officium uellet pie necessitatis implere; caritatem igitur utrobique dilexit, quam semper in bona uoluntate spirauit.

8. In dilectione proximi diligitur et caritas. Dilectio Dei et proximi est dilectio caritatis.---Quisquis itaque secundum caritatem  diligit fratrem, ipsam in eo quam maxime diligit caritatem. Ideo cum  Saluator noster apostolos suos nouo dignaretur innouare mandato, dicens: Mandatum nouum do uobis, ut inuicem diligatis , iubens per se fraternitatem diligi, ipsam quoque caritatem fraternitatis per apostolum Paulum precipit diligendam. Christo enim in se loquente, gentium Magister uult nos dilectionem habere sine simulatione: Odientes malum, adherentes bono, caritate fraternitatis inuicem diligentes .

9. Hinc est quod in undecimo Confessionum libro egregius ille doctor, beatus scilicet Augustinus, cum Deo amorem suum quem »ut eum diligeret ab ipso acceperat, confiteretur, ait: Iam dixi, et dicam: amore amoris tui facio istud .« Psalmum quoque centesimum duodeuigesimum exponens, cum illius loci intelligentiam explanaret  ubi dicitur: Incola ego sum in terra, ne abscondas a me mandata tua ; 185 post aliqua sic ait: »Quid autem diligendum diligitur, si ipsa dilectio non diligatur? Unde consequenter iste incola in terra, cum Dei mandata ne a se absconderentur orasset, in quibus dilectio precipitur, uel sola, uel maxime, et ipsius dilectionis dilectionem se uelle habere proclamat dicens: Concupiuit anima mea desiderare iustificationes tuas, in omni tempore .« Nonne tibi uidetur aperte de propheticis atque apostolicis dictis tracta beati Augustini de diligenda dilectione sententia [a 1Kb] ?

10. Conclusio, ut ex caritate pro inuicem oremus.---Quocirca dilectio Dei et proximi, que plenitudo legis finisque precepti est, et in Deo caritatem diligit,  que Deus est, et in proximo caritatem diligit, que ex Deo est: tunc enim recte Deus proximusque diligitur, si et in Deo et in proximo ipsa caritas diligatur. Ita fit ut et in Deo ipsum Deum, et in proximo Deum sine dubio diligamus. Neque enim frustra post dilectionem Dei, non alia nisi proximi sola nobis est mandata dilectio, scilicet ut agnoscamus illam creaturam nos debere diligere, ubi caritatem ipsam possumus inuenire. Omne namque animal irrationale, sicut non habet rationem, sic non habet caritatem;  nec aliud mihi uidetur esse ratio precipua, quam competens atque ordinata dilectio que ab homine soli Deo debetur et proximo.

11. uides, sancte frater, quam prolixum tecum conserui de caritate sermonem, dum nimis in te ipsam diligo caritatem, quam utique ipse quoque in nobis diligis; nec ob aliud, nisi quia hanc in nobis sic amas, qua dono Dei plenus es, ut etiam quos diligis, similiter plenos esse desideres. Hoc ergo superest, ut quia nos pure diligis, instanter pro nobis orare digneris, ut Deus, qui nos prior dilexit , et dedit nobis caritatem qua diligatur a nobis, sicut non habentibus, ipse eam gratia preueniente largitur, sic in nobis omnes reliquias mundane cupiditatis absumat, et nos spiritu seruientes   in caritate perficiat, illiusque nos faciat beatitudinis compotes, in qua sicut nulla est delectatio praua, sic nulla mors timetur ex pena: ubi nichil quisquam ex carnis fragilitate perpetitur, sed ab omnibus sanctis in Dei et proximi perfecta semper caritate regnatur.

12. Orantem pro nobis sanctitatem tuam clementia diuina custodiat, quod opto, domine sancte ac beatissime frater. Domnus Ianuarius sanctitatem tuam toto salutat puritatis et uenerationis [b 1Kb] affectu; benedictionem a uobis directam, tota cum exsultatione suscepi. Libros, sicut precepisti, ad Monimum datos [c 1Kb] , in quaternionibus destinaui, in quibus, si aliquid placuerit, utinam ueritatis, et non solum amoris esse cognoscam! Hi sunt igitur mee paruitatis oblatio, quam uobis faciet puritas uestri cordis  acceptam. Suggestione fratris communis accepta, queso ut adiutrix adsit [d 1Kb] uestre caritatis industria. Obsecro ut libros quos opus habemus, serui tui describant de codicibus uestris.



EPISTOLA uI. AD THEODORUM SENATOREM. De conuersione a seculo.

Domino illustri, et merito insigni, ac prestantissimo filio THEODORO, FULGENTIUS, seruorum Christi famulus, in Domino salutem.

186 CAPUT PRIMUM. Occasio scribende epistole.---1. Ut ignotus corpore audeam epistolari tibi meam notitiam inferre sermone, queso ne impudentie deputes, neue importunitati opus caritatis assignes. Ad scribendum namque, primum sancti fratris Romuli dulcis epistola,  deinde fratrum exinde uenientium, qui a uobis in Domino benigne suscepti sunt, eo me magis suasio compulit, quo uestri spiritalis propositi cognitio libentius inuitauit. Retulerunt quippe quod Christi compulsus affectu, nostri nominis in colloquio benigne feceris mentionem, dicens te nostra epistola delectari. Libens igitur feci, quod te uelle libenter agnoui, malens incultus uideri sermone, quam esse frigidus caritate, domine illustris, et merito insignis, ac prestantissime fili.

 CAP. II. Gratulatur ei de conuersione et caicato mundo.---2. Itaque multum gaudeo quod iam secularis dilectionis nexibus non teneris, et mundum contemnendo calcas, a quo, cum eum diligeres, calcabaris. Nunc uero consulatu proueheris, nunc felici triumpho certissime sublimaris: non cui populus Romanus applaudat, sed cui angelicus cetus adgaudeat: Beatus es, quia hoc non caro et sanguis reuelauit tibi, sed ille Pater qui est in celis , inter quos celos et tu factus es celum Quantum putas inesse luctum diabolo quod a te contemptum perspicit mundum, et te conuersum cognoscit ad Christum: quod te uidet ea in quibus uideris esse deserere, et ab amore temporalium terrenarumque rerum ad illa celestia et eterna iam corde migrare?  Quamuis enim Christus equaliter sit pro cunctis fidelibus mortuus, et equale cunctis beneficium redemptionis impenderit, dicente Apostolo: Quicunque enim in Christo baptizati estis, Christum induistis: non est Iudeus neque Grecus [a 1Kb] , non est seruus neque liber, non est masculus neque femina; omnes enim uos unum estis in Christo Iesu ; tamen conuersio potentium seculi multum militat acquisitionibus Christi.

CAP. III. Exemplu optimatum trahunt post se multitudinem.---3. Sicut enim multi fratres et amici, clientes et subditi, noti pariter et ignoti, talium auctoritate, ad mundane dilectionis excitantur ardorem, et eo magis igne secularis concupiscentie succenduntur, quo sublimes seculi dilectione mundana libenter  captiuos teneri conspiciunt: 187 ita quotiens ille qui respicit in terram, et facit eam tremere, qui tangit montes, et fumigant [al. fumigabunt] , dum terrenis rebus intenta corda misericorditer respicit, et consideratione iudicii sui tremere compellit, dumque contingit superba corda sublimium, uelut altitudines montium, ut confessione fumigent peccatorum; in talium tremore plurimi contremiscunt, et in talium conuersione multi ad subsidium miserationis diuine confugiunt. Ita fit ut qui sunt in seculi culmine constituti, aut plurimos secum perdant, aut secum multos in uia salutis acquirant. Magna tales aut pena manet, si multis prebeant male imitationis laqueum, aut gloria, si multis ostendant sancte conuersationis exemplum.---CAP. Iu.---Quis enim non paruam despiciat cellam,  quando senator domum despicit marmoratam? Quis non terrena contemnens ad acquirenda celestia sibi consulat, quando ad celum Romanus consul terrenorum contemptu festinat?

4. Conuersio Dei opus est. Immutabilis Deus, et que possidentium eum futura beatitudo.---uere in te illud quod propheta cecinit opere uidemus impleri: Hec est mutatio dextere Excelsi . Quis enim in te hoc operari potuit, nisi ille qui ordinem mutabilium rerum secundum incommutabile nouit regere ac dispensare consilium? Quia, ut singula pro  opportunitate temporum, pro uarietate causarum, uel in deterius, uel in melius commutentur, illius incommutabili consilio fit qui nec melioribus rebus, nec deterioribus commutatur. Neque enim habet ubi proficiat ipse in melius, aut unde in deterius deficiat. Ille quod est, semper est, et sicut est, ita est, non in se habet non esse posse quod est, quia nec in se habet esse posse quod non est. Et hoc quod sic est, non initio preuenitur, non fine concluditur, non temporibus uoluitur, non locis continetur, non etatibus uariatur. Nihil ibi deest, quia totum in illo est; nichil ibi superest, quia nichil preter illum est.

5. Si qui ergo, rerum temporalium et mutabilium amore contempto, in illius dilectionem transeunt, in ipso erunt pleni, in quo nichil indigetur; in eo securi,  in quo nichil metuitur; in eo uere semperque gloriosi, cuius uera et sempiterna gloria nec aufertur, nec minuitur, nec augetur. Quis non illius uite desiderio presentem uitam despiciat? Quis non illius abundantie delectamento, diuitias temporis labentis exhorreat? Quis non illius regni dilectione omnia terrena regna contemnat?

6. Humilium tantum futura beatitudo.---Illam ergo uitam tunc accipiemus, si huic nos uite mortuos estimemus; et illas diuitias tunc possidebimus, si hic pauperes spiritu uiuamus; et ad illius regni culmen tunc perueniemus, si hic humilitatem, quam Deus ille Magister docuit, uero corde teneamus.---CAP. u.---Talibus mortuis dicit beatus Apostolus: Mortui enim estis, et uita uestra abscondita est cum Christo in Deo,  cum Christus apparuerit uita uestra, tunc et uos apparebitis cum illo in gloria . De talibus etiam pauperibus ipse Dominus loquitur, dicens: Beati pauperes spiritu, quoniam ipsorum est regnum celorum . De talibus quoque humilibus dicit: Quoniam qui se humiliauerit exaltabitur ; et alio loco: Discite a me quia mitis sum et humilis corde, et inuenietis requiem animabus uestris .

7. Hanc humilitatem non habent siue qui mundum diligunt, seu qui 188 suis uiribus assignant, cum ea que sunt in mundo contemnunt.

CAP. uI. Superbie duo genera. Omne bonum Deo, non uiribus nostris, assignandum.---Hec duo superbie  genera, uno uersiculo Spiritus sanctus designauit in psalmo, dicente Dauid: Qui confidunt in uirtute sua, quique in abundantia diuitiarum suarum gloriantur . In abundantia enim diuitiarum suarum gloriantur, qui sic diuitias suas diligunt, ut in ipsis summam beatitudinis collocent; in sua uero uirtute confidunt, qui sic contemnunt diuitias, ut ipsum contemptum uiribus suis assignent; ac per hoc utrique superbi sunt: illi, quia in diuitiis confidunt, non in Deo; isti autem, quia quod diuitias spernunt, sibi uolunt assignare, non Deo: illi, quia quod bene diligi non potest, male diligunt; isti, quia quod bene sperni  potest, non bene spernunt; ac per hoc, illi malum male faciunt, isti bonum male operantur.

8. Proinde quoniam, Domino in te misericorditer operante, iam didicisti in abundantia diuitiarum tuarum non gloriari, hoc superest ut non confidas in uirtute tua, id est ne deputes uiribus tuis quod seculi facultates diuitiasque contemnis, quod honores mundi pro nichilo ducis, quod desiderio regni celestis accenderis, quod uiam mandatorum Dei currere delectaris. Hec enim omnia nullatenus haberes, nisi a Deo munere gratuite donationis acciperes: non hoc homini dat natura, sed gratia; non hoc ex qualitate conditionis humane habetur, sed ex benignitate diuine illuminationis acquiritur.

9. Homo quidem sic a Deo factus est ut hec habere  possit, sed habere non potest nisi dono Dei miserantis acceperit: nam et oculus sic factus est ut uidere lumen possit, sed uidere non potest nisi se illi lumen infuderit. Quod ergo uidet oculus, beneficium est luminis; quo si caruerit, cecus remanebit in tenebris. Non omne quod aliquid esse potest, iam hoc est quod esse potest, nisi  cui naturaliter hoc est esse posse quod semper est. Hic autem unus Deus ipsa Trinitas est, id est, Pater, et Filius, et Spiritus sanctus: qui solus est omnium rerum creator, quia solus a nullo creatus est. Omnia uero, quoniam ab illo creata sunt, non de illo, naturaliter et detrimento subiacent et cremento. Ut ergo quedam in deteriora non recidant [a 1Kb] , gratia eius gubernat; et ut quedam ad meliora conscendant, gratia ipsius eleuat;  et ut in eternum permaneant, ipsa gratia uiuificat et conseruat.

CAP. uII. Gratia Dei semper poscenda quia et uelle, et perficere dat.---10. Huius gratie adiutorium semper est nobis a Deo poscendum, sed ne ipsum quod poscimus nostris uiribus assignemus: neque enim haberi potest ipse saltem orationis affectus, nisi diuinitus fuerit attributus. Ut ergo desideremus adiutorium gratie, hoc ipsum quoque opus est gratie. Ipsa namque incipit infundi, ut incipiat posci; ipsa quoque amplius infunditur, cum poscentibus datur. Quis uero potest gratiam poscere, nisi uelit? sed nisi in eo Deus ipsam uoluntatem operetur, uelle nullatenus poterit. Propter quod beatus Apostolus, non solum bona opera hominum, sed etiam bonam uoluntatem Deum in nobis operari testatur dicens: Deus  est enim qui operatur in uobis et uelle et perficere pro bona uoluntate . Hoc est, quod sollicitudinem fidelibus humilitatemque 189 commendans, premisit , dicens: Cum timore et tremore uestram salutem operamini; et ibi adiecit: Deus est enim qui operatur in uobis et uelle et perficere pro bona uoluntate. Ut ad eum quoque ueniamus, currimus; et ideo currimus, quia currere uolumus.

CAP. uIII.---Sed ne uel uoluntatem, uel ipsum cursum assignemus uiribus nostris, idem nos informat Apostolus dicens: Non uolentis, neque currentis, sed miserentis est Dei .

 11. Quocirca, ut in his bonis que a Deo accepisti permaneas et proficias; ut nec in uia remaneas, nec retro redeas, nec in dexteram sinistramue diuertas, quidquid habes bone uoluntatis, uel bone operationis, Deo assigna, qui dedit, et ipsum humiliter roga ut et conseruet et augeat quod donauit. Nihil tibi boni tanquam tuum assignes, ne non accipias quod accipere poteras, et quod acceperas perdas. Detestabilis est enim cordis humani superbia, qua facit homo quod Deus in hominibus damnat; sed illa detestabilior qua sibi tribuit homo quod Deus hominibus donat. Tanto enim deterioris tenetur iste superbie reus, quanto in melioribus donis existit ingratus. Damnabilis est qui substantia seculi male utitur, sed damnabilior qui spiritalibus donis superbus  effertur.

CAP. IX. Humilitas animi sublimitas est Christiani.---12. Crescat igitur in te humilitas animi, que uera est et integra sublimitas Christiani, et tanto magis in te cognosce Dei gratiam crescere, quanto magis tibi humilitatem cordis uideris abundare. Quam ut semper habeas, in qua ut semper proficias, cum timore et tremore tuam salutem operare. Nec lectio desit operibus bonis, nec bona opera desint studio lectionis. Bona coram Deo et hominibus prouide. Scripturis sanctis studium tui cordis impende; et ibi qui fueris, qui sis, quique debeas esse cognosce. Ad has si humilis et mitis accesseris, ibi profecto inuenies, et preuenientem gratiam, qua potest elisus surgere; et comitantem, qua uiam recti queat itineris  currere; et subsequentem, qua ualeat ad regni celestis beatitudinem peruenire.

13. Sanctam multumque in Christo uenerabilem matrem uestram, que tuo spiritali studio Christiana fide et uere materna caritate concordat, sed et uenerabilem sororem tibi iam in Christo coniugem tuam, obsecro, salutare digneris. Inseparabilis Trinitas protectione uos uirtutis sue custodiat, quod opto, domine illustris fili.



EPISTOLA uII. AD uENANTIAM. De recta Penitentia, et futura retributione.

Domine illustri et merito uenerabili filie uENANTIAE, FULGENTIUS, seruorum Christi famulus, in Domino salutem.

 190 CAPUT I.---1. Sicut uera lux nullatenus obscuratur, ita nunquam ueritas eterna mentitur. Lux autem et ueritas Deus est, de quo scriptum est: Erat lux uera que illuminat omnem hominem uenientem in hunc mundum . Ipsa quoque lux et ueritas dicit: Ego sum lux mundi . Et rursus de se ait: Ego sum uia, ueritas, et uita . Ipsius uero doctrina monemur, quia arbor bona bonos fructus facit, et quia ex fructibus arbor agnoscitur ; in ipso te, domina illustris et merito uenerabilis filia, cum corpore sis  ignota, iam scio; in ipso tibi, cum sis tam procul constituta, congaudeo.

2. Per epistolam siquidem clarissimi filii mei Iunilli propositum simul et studium tue Christianitatis agnoui, qui mihi gratiam quam tibi largitus est Deus in tantum significare curauit, ut in suis litteris tue quoque salutationis mihi demonstraret indicium. Hoc procul dubio non fecisses, nisi Christum tota puritate mentis in suis famulis dilexisses, nec incognitum seruum tam benigne in Domino salutares, nisi Dominum pio corde gestares. Gratias illi qui multiplicat gaudium nostrum de caritate fidelium.

CAP. II.---Ipsa  est caritas que credentes perducit ad Deum, quia ipsa caritas est Deus. Unde Ioannes apostolus dicit: Deus caritas est; et  qui manet in caritate, in Deo manet, et Deus in illo manet .

3. Bonum caritatis multiplex contra peccata.---Hec ubi habitare ceperit, non permittit dominari peccatum, sed cooperit multitudinem peccatorum; nec solum presentia peccata facit uitari, quin etiam preterita facit omnia relaxari. Hanc superbi contumacesque repudiant qui de peccatorum remissione desperant; et non solum salutis sue curam, miseranda cecitate reiiciunt; quin etiam fideles animas, si peruertere nequeunt [a 1Kb] , perturbare mortiferis sermonibus non quiescunt: his etenim plerumque, aut peccatorum immanitas, aut etatis nequiter peracte longeuitas spem salutis adimit, et ad deteriora perpetranda compellit; ita ut in talibus illa sancte  Scripture sententia compleatur: Peccator cum in profundum malorum uenerit, contemnit . Et uere malorum profunditas necat, si quos desperatio indulgentie, detestanda cordis obduratione, preiudicat.

191 CAP. III. Nequaquam de Dei misericordia desperandum.---4. Quis enim non uideat quam sit impium quamque sacrilegum, si homini per penitentiam preteritorum malorum ad bona conuerso credatur cuiusquam peccati dari non posse remissio? Quid autem aliud his uerbis agitur, nisi ut omnipotentis medici manus, ab humane salutis effectu, desperationis uitio repellatur? Ipse quippe medicus ait: Non indigent qui sani sunt medico, sed qui male habent . Si peritus est medicus noster,  omnes potest infirmitates sanare; si misericors est Deus noster, uniuersa potest peccata dimittere. Non est perfecta bonitas, a qua non omnis malitia uincitur; nec est perfecta medicina, cui morbus aliquis incurabilis inuenitur. Scriptum uero tenetur in litteris sacris: Sapientiam autem non uincit malitia , et omnipotentia medici nostri talibus in psalmo sermonibus intimatur: Benedic, anima mea, Dominum, et omnia interiora mea nomen sanctum eius. Benedic, anima mea, Dominum, et noli obliuisci omnes retributiones eius. Qui propitius fit omnibus iniquitatibus  tuis [b 1Kb] ; qui sanat omnes languores tuos; qui redimet  de interitu uitam tuam; qui satiat in bonis desiderium tuum, qui coronat te in miseratione et misericordia: renouabitur sicut aquile  iuuentus tua . Quid rogo nobis putemus remitti non posse, cum propitius sit Dominus omnibus iniquitatibus nostris? aut quid in nobis estimemus sanari non posse, cum Dominus sanet omnes languores nostros? aut quomodo sanato et iustificato indigentie aliquid relinquitur, cuius in bonis desiderium satiatur? uel quatenus plene remissionis beneficio potiri non creditur, cui etiam corona in miseratione et misericordia condonatur. Nemo igitur de medico desperans, in infirmitate remaneat; nemo misericordiam Dei minorans, in iniquitatibus  contabescat. Apostolus clamat: quia Christus pro impiis mortuus est . Ipse itidem dicit: Quia Christus iehsu uenit in mundum [c 1Kb] peccatores saluos facere .

CAP. Iu. Peccata etiam post baptismum commissa sunt remissibilia. Multus est ad ignoscendum Deus.---5. Sed forsitan dicitur illos peccatores posse saluos fieri qui post peccata merentur baptismatis ablutione mundari; deinceps autem peccata que uidetur baptizatus admittere, irremissibilia permanere. Nunquid non baptizatis loquebatur Ioannes apostolus, quibus dicebat: Filioli mei, hec scribo uobis, ut non peccetis; et si quis peccauerit, aduocatum habemus apud Patrem Iesum Christum iustum, et ipse est exoratio pro peccatis nostris 

 6. Qualecunque sit ergo peccatum, a Deo quidem potest remitti conuerso, sed ille sibi remitti non sinit, qui desperando contra se indulgentie ostium clauserit. Ceterum ueritas non mentitur, que dixit: Querite, et inuenietis; petite, et accipietis; pulsate, et aperietur uobis. Omnis enim qui querit, inuenit ; qui petit, accipit , et pulsanti aperietur . Unde et propheta sanctissimus Esaias ad remissionem peccatorum nullatenus desperandam, impios et iniquos hortatur dicens: Querite Dominum, dum inueniri potest; inuocate eum dum prope est. Derelinquat impius uiam suam, et uir iniquus cogitationem suam, et reuertatur ad Dominum, et miserebitur eius; et ad Deum nostrum, quia 192 multus est ad ignoscendum . Relinquat ergo impius uiam suam, qua peccat; relinquat iniquus cogitationem suam, qua de peccatorum remissione desperat, et secundum prophete dictum, conuertatur ad Dominum, quia multus est ad ignoscendum. In hoc multo nichil deest, in quo et omnipotens misericordia, et omnipotentia misericors est. Tanta est autem et benignitas omnipotentie, et omnipotentia benignitatis in Deo, ut nichil sit quod nolit aut non possit relaxare conuerso.

CAP. u. Salubris conuersio in duobus consistit. Desperatio Iude, penitentia sine spe.---7. Salubris  autem conuersio duplici ratione subsistit: si nec penitentia sperantem, nec spes deserat penitentem; ac per hoc, si ex toto corde quisquam renuntiet peccato suo, et toto corde spem ponat remissionis in Deo. Etenim nonnunquam aut spem penitenti homini diabolus adimit, aut speranti penitentiam tollit: unum dum onerat, comprimit; alterum dum eleuat, deiicit. Iudas, qui Christum tradidit, peccati sui penitentiam gessit, sed salutem perdidit, quia indulgentiam non sperauit. Denique sic de illo euangelista loquitur: Tunc uidens Iudas, qui eum tradidit, quia damnatus esset, penitentia ductus, retulit triginta argenteos principibus sacerdotum, et senioribus dicens: Peccaui tradens sanguinem iustum. At illi dixerunt: Quid ad nos? tu uideris. Et proiectis argenteis  in templo, secessit, et abiens, laqueo se suspendit . Digne quidem penitentiam gessit, quia peccauit tradens sanguinem iustum, sed ideo sibi fructum penitentia denegauit, quia peccatum traditionis sue ipso quem tradiderat diluendum sanguine non sperauit.

CAP. uI. Spes sine penitentia uana est presumptio.---8. Plerosque sub uana spe indulgentie in peccatis diabolus tenet, et compellit eos Dei iustitiam non metuere, quos inaniter suadet de Dei bonitate gaudere. Tales dicunt, secundum Apostoli obiurgationem: Faciamus mala, ut ueniant bona; quorum damnatio iusta est .

9. His indiciis euidenter agnoscimus inaniter hominem penitere, si dum penitentia geritur, indulgentia  desperatur, et frustra indulgentiam sperari sine peccatorum penitentia; ac per hoc, nec sub spe remissionis debet aliquis peccare securus, nec peccatorum suorum considerans multitudinem, remanere catena desperationis obstrictus. Hortatur enim nos Scriptura sancta, ut peccare iam desinamus, nec desperemus nobis remittenda que fecimus; dicit quippe: Fili, peccasti; ne adiicias iterum, sed et de preteritis deprecare, ut tibi dimittantur . Utrumque sancta Scriptura premonuit, et ostendit quod nec in peccato debeamus remanere, nec de remissione cuiuslibet iniquitatis ambigere. Cur enim iubetur ne adiiciamus peccata peccatis, si est in peccato manendum? aut cur iubetur ut de preteritis deprecemur ut nobis dimittantur, si sunt aliqua que  deprecantibus dimitti nullatenus possunt? An forsitan temporum cuiquam potest preiudicare longeuitas, ut sicut peracto tricennali spatio, nullus sinitur legibus humanis ablata repetere, sic legibus diuinis, post longa peccandi spatia, non liceat indulgentiam postulare? Absit ut hoc sit in Deo nostro quod in litibus habet humana conditio. Deus enim noster sic est misericors et bonus, sicut infinitus est et inuictus. Proinde bonitas inuicti non uincitur, et infiniti misericordia non finitur.

193 CAP. uII. Omne tempus presentis uite conuersioni aptum est.---10. Denique omne uite presentis  tempus conuersioni demonstrat aptissimum, dicens: Iniquus, si se conuertat ab omnibus iniquitatibus suis quas fecit, et custodierit omnia mandata mea, et faciat iustitiam, et misericordiam, uita uiuet, et non morietur. Omnia delicta eius quecunque fecit non erunt in memoria. In sua iustitia quam fecit uiuet. Nunquid uoluntate uolo mortem peccatoris, dicit Dominus, quam ut auertatur de uia sua mala, et uiuere eum? Cum se autem auerterit iustus a iustitia sua, et fecerit iniquitatem, secundum omnes iniquitates quas fecit ille iniquus, omnes iustitie eius quas fecit non erunt in memoria; in delicto suo quo deliquit, et in peccatis suis quibus peccauit, in ipsis morietur . Et infra dicit: In eo cum conuertet se iustus a sua iustitia, ut faciat delictum, in suo  delicto quod fecit, in ipso morietur. Et in eo quod auertatur iniquus ab iniquitate sua quam fecit, ut faciat iudicium et iustitiam, hic animam suam custodiuit, et auertit se ab omnibus iniquitatibus suis quas fecit, uita uiuet, et non morietur . Utraque sententia uera est, quia utraque diuina est, siue iustum, cum auersus fuerit a iustitia sua, omnes iustitias eius obliuioni tradendas; siue iniquum, cum ab iniquitate fuerit conuersus ad iustitiam, ipsum saluandum, et omnes iniquitates eius in memoria non futuras.

11. Iniquum uero est, si putemus iustum quandoque auersum posse damnari; et putemus [a 1Kb] iniquum quandoque conuersum non posse saluari. Iustus est Deus et misericors. Sicut ergo potest per iustitiam damnare auersum, sic potest per misericordiam semper  saluare conuersum. Nulla prolixitas temporis, uel equitati diuine, uel pietati preiudicat. Penitentia nunquam est apud Deum sera, in cuius conspectu semper pro presentibus habentur tam preterita quam futura. Si diuturnitas peccatorum Dei uinceret misericordiam, non in etate mundi nouissima Christus ueniret, ut peccata mundi pereuntis auferret, de quo dicit Ioannes: Ecce Agnus Dei, ecce qui tollit peccatum mundi , et ipse Saluator de se: uenit enim Filius hominis querere et saluare quod perierat 

CAP. uIII. Exemplum misericordie Dei, ex parabola de Samaritano et uulnerato.---12. Samaritanus noster nunquam uulneratum ad stabulum misericorditer impositum iumento perduceret, si aliquod in eo uulnus  insanabile iudicaret. Nunquam duobus denariis datis, redditurum se quidquid supererogaret stabulario spopondisset , si supererogationem illam non plene sanitati prenosceret profuturam. Ut quid enim stabularius aliquid supererogat, si est in saucio uulnus quod curari non ualeat? Sicut ergo medico nostro nulla est incurabilis plaga, ita nec in aliquo uulnere, nec in aliquo tempore, celestis potest deficere medicina. Ideo ipse medicus semper se posse conuerso salutem donare testatur, dicens: Cum conuersus fueris, et ingemueris, saluus eris . Propter quod duritiam quorumdam sic per  Hieremiam Deus non desinit increpare: Nunquid qui cadit non resurget, aut qui auersus est non reuertetur? Quare ergo auersus est populus iste in Hierusalem auersione contentiosa? Indurauerunt ceruices suas, noluerunt reuerti . Non 194 punit Deus in peccatore peccata, si peccatoris ceruix non fuerit indurata.

CAP. IX. Iustitia Dei conuersos saluat, auersos damnat.---13. Bonum nobis est igitur, si ad eius misericordiam confugiamus cuius effugere iustitiam non ualemus. Ipsa enim iustitia Dei talis est, ut auersos damnet, conuersos saluet. Propter quod dicit: Conuertimini ad me, et saluabo uos ; semper autem delectatur conuersione nostra, nec tempus homini, quandiu in hac uita est, posuit, quo propitiari  conuerso non possit; imo tempus omne presentis uite conuersioni nostre cognoscitur deputasse. Beatus enim Petrus dicit: Non tardat Dominus promissum suum, sicut quidam tarditatem existimant, sed patienter fert propter uos, nolens aliquem perire, sed omnes ad penitentiam conuerti .

CAP. X. Parabola de operariis in uinea. Deus semper delectatur conuersione nostra---14. Si aliquam etatem iudicaret Dominus conuersionis remedio ineptam, non diuersis temporibus operarios uocaret ad uineam. In diuersitate quippe horarum non incongrue accipitur etatum diuersitas; ita ut etas puerilis accipiatur in mane, pubertas in tertia, iuuentus in sexta, grauitas declinantis etatis in nona et in undecima, senilis etas ipsa nouissima. In quacunque  igitur quis etate uocatus, si benignitatem uocantis Domini non spernat, necesse est denarium uite perennis accipiat. Neque enim non semper delectatur conuersione nostra, de quo nobis clamat Iel propheta: Hec dicit Dominus Deus uester: Conuertimini ad me ex toto corde uestro, in ieiunio, et in fletu, et in planctu, et disrumpite corda uestra, et non uestimenta uestra, et conuertimini ad Dominum Deum uestrum; quia misericors, et patiens est, et magnanimis, et multum misericors, et patientiam habens in malis .

15. Propter quod apostolus Paulus duritiam cordis increpat in his qui penitentiam suorum negligunt agere peccatorum; dicit enim: Propter quod inexcusabilis es, o homo omnis qui iudicas. In quo enim iudicas  alterum, te ipsum condemnas; eadem enim agis que iudicas. Scimus autem quoniam iudicium Dei est secundum ueritatem in eos qui talia agunt. Existimas autem hoc, o homo omnis qui iudicas eos qui talia agunt, et facis ea, quia tu effugies iudicium Dei? An diuitias bonitatis eius et patientie et longanimitatis contemnis, ignorans quoniam benignitas Dei ad penitentiam te adducit? Secundum duritiam autem tuam et impenitens cor thesaurizas tibi iram in die ire, et reuelationis iusti iudicii Dei, qui reddet unicuique secundum opera sua . Alio quoque loco non tam plangit qui peccare grauiter uidebantur,  quam eos qui peccatorum suorum penitentiam gerere noluerunt. Denique dicit Corinthiis: Ne iterum cum uenero, humiliet me Deus apud uos, et lugeam multos ex his qui ante peccauerunt, et non egerunt penitentiam super immunditia, et fornicatione, et impudicitia, quam gesserunt . Nec immerito luget Apostolus qui penitentiam non agunt: scit enim plus esse gaudii coram angelis Dei super uno peccatore penitentiam agente, quam super nonaginta nouem iustis, quibus non est opus penitentia . Digne igitur illos pro impenitentia cordis luget beatus Apostolus, pro quibus non gaudet angelicus chorus.

195 CAP. XI. uariis modis nos ad penitentiam uocat Deus.---16. Benignitas ergo Dei ad penitentiam  nos adducit, ideo nos tribulationibus affligit, infirmitatibus corripit, angustiis erudit, ut qui in sanitate corporis peccauimus, in infirmitate a peccatis abstinere discamus: qui in letitia misericordiam Dei contempsimus, correpti flagello tristitie iustitiam ipsius formidemus. Ita fit, ut qui nobis, abutendo sanitate, infirmitatem peperimus, per infirmitatem sanitatis beneficia reparemus; et qui per letitiam in tribulationes incidimus, per tribulationes ad letitiam recurramus. [a 1Kb] Denique magis erga nos dilectionem Dei flagellis et correptionibus Scriptura sancta testatur ostendi; dicit enim: Fili, ne deficias in disciplina Domini, neque fatigeris cum ab eo increparis; quem enim diligit Dominus, corripit; flagellat autem omnem filium quem recipit .

 CAP. XII.---Sed et ipse Saluator illos se dicit amare quos arguit: Ego, inquiens, quos amo arguo et castigo . Et apostolorum doctrina predicare non cessat, quia oportet nos per multas tribulationes introire in regnum Dei . Ipse quoque Dominus arctam uiam et angustam dicit esse portam, que ducit ad uitam.

17. Ut autem nouerimus illos qui gaudiis temporalibus oblectantur, et iussa diuina contemnunt, eternis ignibus concremandos, illos uero qui mala temporalia cum timore Dei patienter tolerant eterna quiete potituros; attendamus diuitem purpuratum, et pauperem Lazarum, illum post epulas flammis perennibus traditum, istum post erumnas in eterna sinus Abrahe quiete securum: ubi cum stillam diues  ardens digito beati pauperis lingue sue posceret irrorari, hec ad eum beati Abrahe protinus est directa responsio: Fili, recordare quia recepisti bona in uita tua, et Lazarus similiter mala; nunc autem tu cruciaris, hic uero requiescit . Non fuit alia causa qua diues penas lueret, et pauper gaudio potiretur ac requie, nisi quia ille bona recepit in uita sua, ille autem mala.

CAP. XIII. Non idem est bona presentis uite habere et recipere.---18. Non omnes autem qui bona presentis uite habent, bona presentis uite recipiunt, nec omnes qui mala huius uite patiuntur, mala huius  uite recipiunt; sed illi recipiunt bona in uita sua, qui in gaudio et deliciis uite presentis exsultant, et in eo se beatos credunt, quod se nulla concuti aduersitate conspiciunt: illi autem mala recipiunt in uita sua, qui pressuras et tribulationes presentis uite cum timore Dei tolerant, et corde contrito et humiliato, non temporalia gaudia, sed eterna suspirant; nec transitura bona, sed permansura desiderant.

19. Denique illis qui in bonis presentium rerum uolunt habere letitiam, dicit psalmus: Filii hominum, usquequo graues corde; utquid diligitis uanitatem et queritis mendacium ? et alio loco: Nolite sperare in iniquitate [a 1Kb] , et in rapina nolite concupiscere. Diuitie si affluant, nolite cor apponere . Tales etiam beatus Iacobus increpare non cessat, dicens: Agite nunc, diuites, plorate, ululantes in miseriis que aduenient uobis. Diuitie uestre putrefacte sunt, et uestimenta uestra a tineis comesta sunt. Aurum et argentum uestrum eruginauit, et erugo eorum 196 in testimonium uobis erit, et manducabit carnes uestras sicut ignis. Thesaurizastis in nouissimis diebus. Ecce merces operariorum qui messuerunt regiones uestras, que fraudata est a uobis, clamat, et clamor eorum in aures Domini Sabaoth introiuit. Epulati estis super terram, et luxuriis enutristis corda uestra . Talium quoque risum et gaudium in luctum conuerti precepit et merorem, dicens: Emundate manus, peccatores, et purificate corda duplices animo; miseri estote, et lugete, et plorate. Risus uester in  luctum conuertatur, et gaudium in merorem. Humiliamini in conspectu Domini, et exaltabit uos .

CAP. XIu. Retributione futura nec boni nec mali priuabuntur.---20. Neque uero putemus tristitiam humilium, et letitiam superborum, luctum piorum, et gaudium impiorum, futura posse retributione priuari. Manet utriusque  condigna merces, diuino reddenda iudicio, quam iudex ipse tali cognoscitur decreuisse sententia: ue uobis, qui saturati estis, quia esurietis; ue uobis qui ridetis nunc, quia lugebitis et flebitis. Beati qui nunc esuritis, quia saturabimini. Beati qui nunc fletis, quia ridebitis. Beati qui lugent, quoniam ipsi consolabuntur . Tales etiam Dauid semina quidem dicit in fletibus  iacere, nec tamen silet cum gaudio et exsultatione messuros; sic enim ait: Qui seminant in lacrymis, in gaudio metent. Euntes ibant et flebant, mittentes semina sua. uenientes autem uenient in exsultatione, portantes manipulos suos . Talibus etiam nunc asserit Dominum propinquare, dicens: Prope est Dominus his qui tribulato sunt corde, et humiles spiritu saluos faciet . In tantum uero prodest tribulatio Christianis, ut per hanc spiritus noster Deo sacrificium fiat. Scriptum namque  continetur in psalmo: Sacrificium Deo spiritus contribulatus, cor contritum et humiliatum Deus non despiciet .

CAP. Xu. Exhortatio ad promptam conuersionem.---21. His et innumeris huiuscemodi testimoniis informati, principaliter ad Deum conuerti, quantocius festinemus; dicit enim Scriptura: Ne tardaueris conuerti ad Dominum, et ne differas de die in diem, ne subito ueniat ira eius, et in tempore uindicte disperdat te . Conuersi autem, de remissione peccatorum nullatenus desperemus, tenentes Domini fidele promissum, qui ait: Cum conuersus fueris, et ingemueris, saluus eris . Pressuras tribulationesque presentis temporis longanimiter toleremus, et a timore Dei nullatenus discedamus;  precipit enim nos Apostolus, esse in tribulatione patientes . Qui etiam correptionem presentis temporis, ad euitandam futuri iudicii penam, multum nobis prodesse testatur, dicens: Cum iudicamur autem, a Domino corripimur, ut non cum hoc mundo damnemur .

CAP. XuI. In tribulationibus nostris gratias Deo agamus.---22. uerum in ipsis tribulationibus gratias agamus Domino, et hoc quod sanctus Azarias dixit in fornace, nos in tribulatione dicamus: Benedictus es, Domine Deus patrum nostrorum, et laudabilis, et gloriosum nomen tuum in secula: quoniam iustus es in omnibus que fecisti nobis, et omnia opera tua uera, et recte uie tue, et omnia iudicia tua ueritas; et iudicium ueritatis fecisti, secundum omnia que induxisti  nobis, et super ciuitatem sanctam patrum nostrorum Hierusalem. Quoniam in ueritate et iudicio induxisti hec omnia, propter peccata nostra. Quoniam peccauimus, et inique egimus, discedentes a te, et multum peccauimus in omnibus; et mandatis tuis non obediuimus, nec conseruauimus, 197 neque fecimus, sicut precepisti nobis, [b 1Kb] ut bene nobis esset. Et omnia que induxisti nobis, et omnia quecunque fecisti nobis, in uero iudicio fecisti . Et paulo post ait: Et nunc sequimur in toto corde nostro, et timemus te, et querimus faciem tuam [c 1Kb] , ne confundas nos .



EPISTOLA uIII. SEU LIBER AD DONATUM. De fide orthodoxa et diuersis erroribus hereticorum.

 Domino eximio, et in Christi caritate plurimum desiderabili filio DONATO, FULGENTIUS, seruorum Dei famulus, in Domino salutem.

CAPUT I. Quis uite particeps. Quis expers.---1. Multum [d 1Kb] benedico Dominum, dilectissime fili, cuius gratia talis es, ut cum sis etate iunior [e 1Kb] , non que sunt carnis, sed que sunt spiritus concupiscas; et fidei feruore succensus, illa laudabiliter iam incipias meditari, quibus non uoluptas carnem damnabiliter nutriat, sed agnita ueritas animum spiritaliter pascat;  ipsius enim factum inspiratione non dubito, ut cum studiis insistere soleas secularium litterarum, nunc [a 1Kb] diuinis eloquiis impendas affectum: illud utique uolens magis apprehendere, non unde tumida eloquentia discitur, sed unde uite perennitas comparatur. Quisquis enim fidem ueram tenet, uitam possidet: Iustus enim ex fide uiuit ; et quisquis in eiusdem fidei mysterio cupit instrui, uite scientiam desiderat adipisci; in qua tantum quisque crescit, quanto magis quod uerum et salutare est, discit. Huius scientie qui tenuerit indubitanter initium, perueniet ad perfectum, et qui non spreuerit lac apostolici sermonis humiliter accipere, ipse merebitur solidi cibi perceptione gaudere. Siue autem quis intra Ecclesiam catholicam [b 1Kb] lacte nutriatur, siue cibo  pascatur; si tamen a sinu matris Ecclesie non recesserit, uite particeps permanebit; quia tenens fidei iustitiam, possidebit et uitam. Quam uitam nec ille possidebit qui permanet in infidelitate, nec ille qui perseuerat in crimine: quoniam uterque de illis esse conuincitur qui, secundum 198 Apostoli [c 1Kb] sententiam, ambulant in uanitate sensus sui, tenebris obscuratum habentes intellectum, alienati a uita [d 1Kb] Dei per ignorantiam, que est in illis, propter cecitatem cordis ipsorum : ipsa enim cordis cecitas, et quid credat, et quid agat, ignorat.

CAP. II. Donatus contra fidem Trinitatis tentatus ab Arianis. Ad respondendum de fide parati esse debemus. Fides S. Trinitatis exponitur.---2. Dicis itaque a quibusdam Arianis de Patre et Filio propositam questionem,  in qua Patrem maiorem et minorem Filium asserebant; te uero, propter diuinarum ignorantiam litterarum, quibus minus instructus es, non inuenisse quid eis in defensionem uere fidei responderes. Hoc in te itaque primitus in nomine Domini laudo, quia si tibi non fuit tanta respondendi  facultas, permansit tamen in corde tuo ueritatis firma  credulitas. Non enim omnes qui Christi participes sunt, etiam respondendo possunt defensare quod credunt; sed etiam illa pars est profecto uictorie, ut quandiu quis sermone non potest defendere ueritatem, fideli tamen corde deuitet errorem. Expedit autem ut saluberrima Petri apostoli uerba sectemur, precipientis ut simus parati semper ad respondendum omni poscenti nos rationem de fide et spe que in nobis est . uolens ergo  ad respondendum paratior inueniri, petis ut nostro instructus sermone agnoscas quemadmodum hereticis, fidem nostram impugnare uolentibus, diuinis ualeas armatus eloquiis [e 1Kb] obuiare.

3. Proinde illud admoneo  principaliter teneas: sanctam Trinitatem, id est, Patrem, et Filium, et Spiritum sanctum, naturaliter uerum   esse Deum, summum, uerum et bonum, unius nature, unius essentie, unius omnipotentie, unius bonitatis, unius eternitatis, unius immensitatis; ac sic cum unum Deum audis Patrem, et Filium, et Spiritum sanctum, unam naturam summe illius Trinitatis intellige; et cum Trinitatem audis, Patrem, et Filium, et Spiritum sanctum, tres personas unius summe illius diuinitatis agnosce. Tres enim persone sunt, Pater, et Filius, et Spiritus sanctus; ideo Trinitas dicitur: sed una substantia est Patris, et Filii, et Spiritus sancti; ideo ipsa Trinitas unus Deus ueraciter a fidelibus predicatur.

CAP. III. Tres persone, non tres nature. Aequalitas in Trinitate. Scripture testimonia quod Trinitas sit unus Deus. Testimonia pro tribus personis perperam  assignantur soli Patri ab hereticis. Filius quoque Dominus Deus dicitur. Quis debet dici Christianus. Adorandus est et Filius.---4. Tres itaque personas esse Patrem, et Filium, et Spiritum sanctum, ostendunt ipsius eloquia ueritatis. Unde Saluator noster ait: Non sum solus, sed ego et qui misit me Pater . De Spiritu sancto quoque dicit: Ego rogabo Patrem, et alium paracletum dabit uobis, Spiritum ueritatis . Precepit etiam baptizari gentes in nomine Patris, et Filii, et Spiritus sancti . His atque huiusmodi testimoniis ostenditur, Patrem, et Filium, et Spiritum sanctum, tres esse personas, sed non tres esse naturas. Unde Trinitas illa sancta digne creditur [f 1Kb] in personis, tres autem deos dici, Patrem, et Filium, et Spiritum  sanctum, non permittit unitas naturalis. Et quia in una natura [g 1Kb] Trinitatis nulla potest esse diuersitas, ideo in tribus personis manet inconfusa proprietas et in unitate nature regnat incommutabiliter substantialis equalitas. Ideo de 199 Filio dicitur: Qui cum in forma Dei esset, non rapinam arbitratus est esse se equalem Deo . Et: Quia non solum soluebat sabbatum, sed et Patrem suum dicebat Deum, equalem se faciens Deo . Ad hanc equalitatem nature uirtutisque, etiam illud pertinet quod ipse Filius ait: Quia quecunque Pater facit, hec eadem et Filius similiter facit [h 1Kb] . Et sicut Pater suscitat mortuos et uiuificat, sic et Filius quos uult uiuificat . In illa ergo [i 1Kb] Trinitatis natura, sic totum unum est, ut nichil ibi possit uel separari uel diuidi: sic totum equale est, ut nichil ibi  maius aut minus [i 1Kb] ualeat inueniri. Istum nobis unum Deum Noui et ueteris Testamenti ueridica demonstrat auctoritas; de hoc enim uno Deo beatus Moyses dicit: Audi, Isrel: Dominus Deus tuus Deus  unus est; et: Dominum Deum tuum adorabis, et illi soli seruies . Et ipse Dominus dicit de se: uidete quod ego sum Deus [k 1Kb] et non est  alius preter me . De hoc et beatus Dauid dicit: Quis Deus preter Dominum, aut quis Deus preter Deum nostrum ? Sanctus quoque Iacobus apostolus, istum unum Deum predicans, ait, Tu credis quia unus est Deus, bene facis; et demones credunt, et contremiscunt .

5. uerumtamen non ignoramus ista testimonia, et si qua similia in diuinis [a 1Kb] reperiuntur eloquiis, quibus unus et solus asseritur Deus, non ipsi sancte Trinitati, sed uni tantum persone, id est soli Deo Patri [b 1Kb] , ab hereticis assignari. Proinde illorum que proposuimus testimoniorum [c 1Kb] , id est illius quo dicitur: Audi, Isrel: Dominus Deus tuus Deus  unus est; et alterius, quo legitur Dominum Deum tuum adorabis, et illi soli seruies; in quantum,  ipso Domino Deo donante, possumus, intelligentiam requiramus. Primum quippe nos testimonium posuisse meminimus illud quo dicitur: Audi, Isrel: Dominus Deus tuus, Deus  unus est. Hoc itaque sic utrique [d 1Kb] fatemur esse firmissimum, ut ab hoc testimonio nullus existimet aliquatenus recedendum.

6. Proinde quoniam duos deos a fidelibus coli regula precepti huius nulla ratione permittit: aut Patrem et Filium credant unum naturaliter Deum, si uolunt sine huius transgressione mandati unum Deum sic colere, ut nec Patrem colant sine Filio, nec Filium sine Patre; aut, quia Deus maior et Deus minor, Deus unus esse non possunt , necesse est ut, aut Patrem solum Dominum Deum suum dicant,  et Filium Dominum Deum suum omnimodis negent; aut solum Filium Dominum Deum asserant [e 1Kb] , et a Dei Patris cultura recedant. Sed Deum Patrem Dominum Deum suum negare non possunt, quem usque adeo Dominum Deum omnium esse confirmant, ut etiam ei diuinitatem Filii, tanquam minoris, iure seruitutis [f 1Kb] subiugare contendant: 200 Filium uero, si Dominum Deum suum negare uoluerint, ipsius paterne uocis testimonio protinus arguuntur; per os enim prophete, ex persona Dei Patris dicitur: Et domui Iuda miserebor , et saluabo eos in Domino Deo suo . Ipsum Dominum esse Deum nostrum Euangelice quoque ueritatis commendat auctoritas, ubi beati Thome apostoli confessio prauitati heretice prorsus contradicit, exclamantis atque dicentis: Dominus meus, et Deus meus  .

7. Ergo quando et Patrem Dominum sine dubio confitentur, et Filium Dominum Deum fateri prophetica atque euangelica ueritate coguntur, aut Patrem et Filium, personarum proprietate seruata, unum Dominum Deum naturaliter dicant, aut confitentes solum Patrem suum Dominum Deum, consequenter dicant Filium nec Dominum suum esse, nec Deum.  Quod cum dixerint, nunquam se audebunt asserere Christianos: cum utique Christianus a Christo nomen acceperit; Christianus autem nullatenus esse possit, quisquis ipsum Christum Dominum Deum suum esse non dixerit.

8. Fateantur ergo Patrem et Filium non duos dominos deos [g 1Kb] , sed unum Dominum Deum suum, si uolunt ueritatem tenere fidei, et nolunt rebelles preceptis legalibus atque euangelicis inueniri. Sic enim poterunt  et illius testimonii, quo dictum est: Dominum Deum tuum adorabis, et illi soli seruies, intellectum pariter officiumque seruare. Neque enim cuiquam fas est sic adorare Deum Patrem, ut Deum Filium non adoret , cum utique de ipso Filio scriptum sit in Deuteronomio: Letamini,  celi, simul cum eo, et adorent eum omnes angeli Dei. De ipso quoque beatus Dauid dicat in Psalmis [h 1Kb] : Adorabunt eum omnes reges terre, omnes gentes seruient ei .

CAP. Iu. Creatura nequaquam adoranda. Idololatre ueritatem Dei commutant in mendacium.---9. Quod  si Filius secundum diuinitatem [i 1Kb] unus Deus cum Patre non esset, unius cum eo nature utique non fuisset; et si nature alterius esset, creatura sine dubio esset. Si autem creatura esset, seruiendum ei sanctarum Scripturarum auctoritas non iuberet, sed potius prohiberet. In primo enim decalogi mandato, sicut unius Domini Dei cultura seruitusque manifestissime precipitur, ita omni creature adoratio ac seruitus a fidelibus exhibenda uehementissime  prohibetur. Ibi enim dicitur: Ego sum Dominus Deus tuus, qui eduxi te de terra Aegypti, de domo seruitutis: Non erunt tibi dii absque me . Si hoc simul a Patre et Filio dictum accipitur, unus Dominus Deus credatur Pater et Filius: sed si hoc aut Pater sine Filio, aut sine Patre creditur dixisse Filius, necesse est ut aut Pater Dominus Deus negetur, aut Filius. De illo enim qui dixit: Ego sum Dominus Deus tuus, qui eduxi te de terra Aegypti, de domo seruitutis: Non erunt tibi dii absque me; de ipso sanctus Moyses ait: Audi, Isrel: Dominus Deus tuus Deus  unus est . Et quia  ipse Deus sibi soli precipiens tantummodo seruiendum, seque iubens a fidelibus adorandum, prorsus interdixit ne quis auderet  creaturam adorare, creatureque seruire; propterea 201 in fine illius primi precepti, de omnibus que creauit ita loquitur: Non adorabis ea, nec seruies eis: ego enim sum Dominus Deus tuus .

10. Quod utique sciens beatus Apostolus, iram Dei reuelari pronuntiat super omnem impietatem et iniustitiam eorum qui commutauerunt ueritatem Dei in mendacium,  et coluerunt et seruierunt creature potius quam creatori, qui est benedictus in secula . ueritatem Dei tenere est unum Deum colere; ueritatem Dei in mendacium conuertere est creature seruire. uera enim religio in unius constat ueri Dei seruitio. Ipsa namque ueritas unus est Deus; et sicut excepta una ueritate non est alia ueritas, sic absque uno Deo uero non est alius uerus Deus: ipsa enim una ueritas est naturaliter una uera diuinitas. Et ita non possunt duo ueri dii ueraciter dici, sicut ipsa una ueritas [a 1Kb] naturaliter non potest diuidi.

CAP. u. Scriptura et Patrem et Filium, uerum Deum predicat. Homines sancti filii Dei sunt non eo modo quo Christus. Quis commutat ueritatem Dei in mendacium. Quid sit ex superioribus argumentis concludendum.---11.  Sancta uero Scriptura, que nobis unum Dominum Deum ueraciter salubriterque commendat, sicut Patrem uerum Deum, sic et Filium uerum Deum fidelibus cunctis insinuat. De Patre quippe dicit beatus Paulus apostolus, Thessalonicensibus scribens: Conuersi estis ad Dominum a simulacris [b 1Kb] , seruire Deo uiuo et uero; et exspectare Filium eius de celis, quem suscitauit a mortuis Iesum, qui eripuit nos ab ira uentura . Hic iehsu Christus non sic est Dei Patris filius, sicut nos sumus: ille est enim proprius, nos redempti; ille natus, nos facti; ille uerus, nos adoptiui. Ille autem, qui uerus est filius, ipse etiam uerus est Deus, non adoptione generatus, sed de Patre naturaliter natus. In quo uero Deo ueroque Filio, ideo est uera diuinitas,  quia naturalis est illi de Patre natiuitas. Propter quod eum [c 1Kb] uerum Patris Filium, uerum Deum, uitamque eternam, beatus Ioannes in Epistola sua profitetur, dicens: Scimus quia Filius Dei uenit, et dedit nobis intellectum, ut sciamus uerum, et simus in uero Filio eius Iesu Christo. Hic est uerus Deus, et uita eterna . uerum itaque Deum colere, ueroque Deo seruire, non est utique ueritatem Dei in mendacium commutare. Ille autem ueritatem Dei commutat in mendacium, qui Deo non uero existimat seruiendum [d 1Kb] ; ille autem Deum non uerum colit, et Deo non uero seruit [e 1Kb] , qui creature seruierit, creaturamque coluerit: quia ubi Deus non uerus colitur, et Deo non uero seruitur [f 1Kb] , ibi Dei ueritas in mendacium commutatur.

 12. Quoniam ergo, et Deum Patrem Deum uerum, et Deum Filium Deum uerum, celestium eloquiorum attestatione cognoscimus; aut unum uerum Deum naturaliter Patrem et Filium cum catholicis asserant, aut duos ueros deos a se coli, contra ueritatem sancte fidei dicant; aut creature cultores seipsos profiteri non metuant, ut ueritatem Dei se in mendacium commutasse ipsa rerum manifestatione cognoscant. Una quippe ueritas unius ueri Dei, imo  una ueritas, unus 202 uerus Deus, non permittit seruitutem atque culturam ueri Dei creature coniungi [g 1Kb] . uera quoque religio, excepto uno uero Deo, nulli deo sinit culture ac seruitutis obsequium a fidelibus exhiberi.

CAP. uI. Nulla creatura est ueritas, sed uera. Filius in quo Patri equalis. In quo minor. Duplex natiuitas Christi, eterna et temporalis.---Omnis autem natura que minor est natura Dei Patris, sine dubio creata natura est [h 1Kb] . Quid est autem creata natura, nisi creatura? Omnis porro creatura [i 1Kb] quoniam opus est ueritatis, est quidem creatura uera, non tamen est ueritas. Sola enim  naturaliter est ueritas, que naturaliter est uera diuinitas. Illi ergo ueritatem Dei non commutant in mendacium, sed uere  fidei tenent salutare mysterium, qui nec solum Patrem, nec solum Filium, sed simul Patrem et Filium, unum Dominum Deum suum corde credunt ad iustitiam, et ore confitentur ad salutem . Quia non solum Pater Deus, sed etiam Filius Deus naturaliter est uerax Deus, ueritas Deus, permanens cum Patre naturaliter unus uerax, unus uerus, unaque ueritas: quia duos deos credi uel dici omnino prohibet una ueritas, que sola uera est diuinitas.

13. Proinde Deus Filius secundum diuinam naturam non est minor Patre, sed equalis est Patri, quia Filius ita uerus Deus dicitur, ut Pater Deus uerior non dicatur; in Deo enim uero nichil minus existimari sinit ipsa ueritatis agnitio. Permanet itaque in Patre et Filio naturaliter una uere diuinitatis equalitas,  et una incommutabilis ac sempiterna maiestas. Sic autem Filium Patri equalem ueraciter dicimus, ut etiam minorem ueraciter non negemus. Scimus enim Deum Filium natum de natura Dei Patris, natum etiam de natura uirginis matris, ac per hoc uerum Deum de ueritate paterne nature, uerum hominem de ueritate materne substantie: quem diuinitatis eternitas ostendit sine initio natum, et temporalis susceptio carnis docet sine dubio minoratum. Aequalis est Filius Patri, et minor est Filius Patre: equalis uera diuinitate, minor uera humanitate. Aequalis, quia In principio erat uerbum, et uerbum erat apud Deum, et Deus erat uerbum ; minor autem, quia uerbum caro factum est, et habitauit in nobis . Aequalis, quia cum in  forma Dei esset, non rapinam arbitratus est esse se equalem Deo ; minor autem, quia semetipsum exinaniuit, formam serui accipiens . Aequalis est Patri Filius, quia de Domino natus est Dominus; minor est autem Patre Filius, quia de ancilla factus est seruus. Inde est quod dicit: De uentre matris mee, Deus meus es tu  Et iterum: O Domine, ego seruus tuus, et filius ancillo tue . Aequalis est Patri Filius, quia  Omnia per ipsum facta sunt, et sine ipso factum est nichil ; minor est autem Patre Filius, quia factus est ex muliere, factus sub lege . Et ideo sicut ueraciter Dei Filius Deo Patri ceternus agnoscitur, sic ueraciter matre posterior inuenitur.

14. Primam quippe natiuitatem Filii nullatenus precessit eternitas Patris, cuius tamen secundam natiuitatem precessit temporalis natiuitas 203 matris. In illa quippe natura Dei Patris, que esse non cepit, de eterno Patre ceternus est Filius inenarrabiliter natus; in natura uirginis, que esse cepit ex tempore, de temporali matre temporaliter est idem Filius misericorditer generatus. In ea itaque natura Dei Filius equalis est Patri, in qua ante omnia ceternus est Patri; et in ea natura est Filius  Patre minor, in qua est et matre posterior. In ea natura Patri equalis est Filius, in qua creator est angelorum; in ea natura Patre minor est idem Filius, in qua Redemptor est hominum. In ea natura Patri equalis est Filius, in qua ab initio creature adoratur et laudatur ab angelis. In ea natura Filius minor est Patre in qua est minoratus paulo minus ab angelis [a 1Kb] .

CAP. uII. Minoratio in Christo ad naturam humamanam pertinet.---15. Apostolica quippe auctoritas huius minorationis non destitit demonstrare mysterium, dicens, Eum autem, qui modico quam angeli minoratus est, uidemus Iesum propter passionem mortis gloria et honore coronatum . Superius autem cuius nature sit hec assignanda minoratio, euidenter ostensum est, quando illud testimonium  prophete prolatum est, quo dicitur: Domine, quid est homo, quod memor es eius; aut filius hominis, quoniam uisitas eum? Minorasti eum paulo minus ab angelis . Dei ergo Filius ante susceptionem carnis, cum in forma Dei esset, non rapinam arbitratus est esse se equalem Deo , quia in illa forma Dei, Filius equalis est Patri; quod si minor esset, in eadem forma Dei non esset: sed in forma Dei Filium esse apostolica testatur auctoritas. Ideo ergo equalem Deo esse, non illi rapina fuerat, sed natura; quia in forma ueri Dei non nisi uerus esse potuit Deus, et diuine forme unitas ipsa est deitatis unius [b 1Kb] naturalis equalitas. Ubi ergo forme unitas in natura erat, equalitas rapina non erat. Naturalis autem diuinitatis equalitas, que in forma Dei erat, auferri Deo uero non poterat.

 16. Inde est quod, retinens ueritatem diuinitatis, et ueritatem accipiens carnis, unus idemque Dei et hominis filius, et Patre factus est minor, et Patri permansit equalis. Ideo utrumque ueraciter ipsa ueritas dixit: et: Pater maior me est ; et: Ego et Pater unum sumus . uere ergo Deo Patre minor est Christus, quia naturaliter ex patribus est secundum carnem; et uere Deo Patri equalis est idem Christus, quia naturaliter est  super omnia Deus benedictus in secula. De ipso enim uno Christo Dei Filio beatus Apostolus ait: Quorum patres, et ex quibus Christus secundum carnem, qui est super omnia Deus benedictus in secula. Proinde uera fides, que in uno eodemque Christo utriusque credit et confitetur substantie ueritatem, unum eumdemque Christum Dei Filium, et secundum ueritatem carnis factum predicat minorem, et secundum ueritatem diuinitatis Deo Patri credit et confitetur equalem. Sicque ueraciter unum Deum cum Patre Filium uera fides adorat, que sic uni Deo nouit a creaturis omnibus seruiendum, ut nouerit creature non deberi diuine [c 1Kb] seruitutis obsequium.

204 CAP. uIII. Spiritus sanctus non creatura, sed creator est. Spiritus sanctus est uerus Deus. Templum  Spiritus sancti sumus sicut Patris et Filii. Spiritus sanctus equalis est Deo Patri et Filio.---17. Inde est, quod etiam Spiritum sanctum creatorem uera fides asserit, non creaturam. Quomodo enim creator esse negetur, a quo firmata celorum uirtus ostenditur, dicente Dauid: uerbo Domini celi firmati sunt, et Spiritu oris eius omnis uirtus eorum . Et alio loco: Emittes Spiritum tuum, et creabuntur . Creator quippe est omnium rerum, qui factor est hominum. De quo beatus Iob dicit: Spiritus diuinus qui fecit me . Spiritus ergo sanctus, sicut omnia creauit, sic omnia replet immensus. Et quia immensus replet [d 1Kb] , naturaliter est uerus Deus. Scriptum est enim: quia Spiritus Domini repleuit orbem terrarum .  Nam et beatus Dauid ubique esse Spiritum Dei testatur, dicens de eo: Quo ibo a spiritu tuo, aut a facie tua quo fugiam ? Quomodo autem negant Ariani Deum esse Spiritum sanctum, cum ita simus templum Spiritus sancti, sicut sumus templum Patris et Filii? Apostolus enim dicit: Nescitis quia templum Dei estis, et Spiritus Dei habitat in uobis? Si quis autem templum Dei uiolauerit, disperdet illum Deus. Templum enim Dei sanctum est, quod estis uos . Sic autem nos Apostolus asserit esse templum Dei, ut in eadem epistola templum nos dicat etiam Spiritus sancti. Dicit enim: Nescitis quia membra uestra templum sunt qui in uobis habitat Spiritus sancti, quem habetis a Deo ? Et ut ipsum Spiritum sanctum Deum esse  demonstraret, continuo subiunxit: Glorificate et portate Deum in corpore uestro .

18. Aequalis est ergo Patri et Filio Spiritus sanctus, quia creator est omnium rerum, sicut Pater et Filius. Aequalis est Patri et Filio Spiritus sanctus, quia omnia replet immensus [e 1Kb] , sicut Pater et Filius-Aequalis est Patri et Filio Spiritus sanctus, quia omnium fidelium membra unum templum habet sicut Pater et Filius. Quis autem negare audeat unam esse diuinitatem Patris, et Filii, et Spiritus sancti,  tum corpora fidelium, que membra sunt Christi, ipsa templum sint Spiritus sancti?

CAP. IX. Conclusio de Trinitate. In tribus personis non est diuersitas diuine nature. Baptismus non ualet nisi in nomine Trinitatis collatus.---19. Trinitas est itaque unus solus creator omnium rerum Deus, Trinitas est unus solus immensus naturaliter Deus. Ad huius imaginem Trinitatis homo factus agnoscitur, in cuius nomine baptizatus denuo renouatur. Baptizari autem gentes in nomine Patris, et Filii, et Spiritus sancti , Saluator noster edocuit, ut sicut Trinitatis opere initium conditionis accepimus, sic in nomine Trinitatis, diuine adoptionis gratiam sumeremus [a 1Kb] . Unus est ergo uerus Deus Pater, et Filius, et Spiritus sanctus, qui omnipotentissima  bonitate creat homines, et gratuita miseralione iustificat peccatores. Preter hunc unum [b 1Kb] Deum uerum nullus est Deus, quia dum dicit: uidete quia ego sum Deus, et non est alius preter me , docet nos et admonet graue esse peccatum, si quis extra unum Deum alium credat [c 1Kb] . Alium sine dubio credit quisquis in Patre, et Filio, et Spiritu sancto, diuersitatem diuinitatis existimat; cum ille Deus, qui solus habet ueram diuinitatem, colendi alterius dei nullatenus 205 tribuat facultatem; nec in sacramento redemptionis humane sit aliquatenus nominandus, quisquis ab unius ueri Dei natura inuenitur extraneus. Mysterium autem redemptionis humane nulla ratione perficitur, si in baptismo uel Filii, uel Spiritus sancti, uocabulum subtrahatur.

 CAP. X. Excusatio breuitatis.---19 bis. Proinde, quoniam epistolaris modus sermonem nostre disputationis non permittit extendi, dilectionis tue primordia non sunt lectionis prolixitate fatiganda, sed breuitate potius excitanda, ut dum breue opus delectabiliter legis, ad prolixam lectionem ardentius inflammeris. Pauca que dicturus sum, intente lege, prudenter intellige, et indubitanter tene: ex quibus ualeas in assertione fidei a falsis uera discernere, et Christianam fidem, ipsius illuminatoris nostri iuuamine retinere [d 1Kb] .

CAP. XI. In Trinitate unus Deus, una natura. Error Sabellianorum.---20. Unus Deus est sancta Trinitas, Pater, et Filius, et Spiritus sanctus. Una est enim Patris, et Filii, et Spiritus sancti, natura, sed  non una persona. Proinde ut retenta ueritate possis refellere, uel certe respuere falsitatem, si quem uideris ita Patris, et Filii, et Spiritus sancti unam confiteri naturam, ut uelit unam asserere personam, noli Christianum catholicum putare, sed hereticum Sabellianum agnosce.

CAP. XII. Error Arianorum. Sabelliani et Ariani in quo recipiendi, in quo respuendi.---21. Si quem uero audieris ita tres personas, Patris, et Filii, et Spiritus sancti, dicere, ut uelit tres naturas istarum trium  personarum asserere, Arianum hereticum sine dubitatione intellige. uerum est enim quod Sabelliani unam naturam Patris, et Filii, et Spiritus sancti, credunt; sed falsum est quod tres personas esse non credunt. uerum est etiam quod Ariani tres personas Patris, et Filii, et Spiritus sancti, dicunt; sed falsum est quod istarum trium personarum tres naturas persuadere contendunt. Peruerse itaque Ariani naturam Trinitatis diuidunt, et personas Sabelliani confundunt; cum ita sit una natura Patris, et Filii, et Spiritus sancti, ut non sit una persona; quia alia est persona Patris, alia Filii, alia Spiritus sancti.

CAP. XIII. Error Macedonianorum.---22. Si quem uero uideris, Patris quidem et Filii unam confiteri naturam, sed Spiritus sancti alteram predicare substantiam,  ut equalem quidem dicat Patri Filium, et solum minorem asserat Spiritum sanctum, iste non tenet catholice fidei ueritatem, sed a Macedonio natum perfidie sectatur errorem [e 1Kb] . Proinde quia non est catholicus Christianus, sed Macedonianus hereticus est, ab omnibus est fidelibus respuendus.

CAP. XIu. De ueritate humane nature in Christo.---23. Nunc pauca de mysterio Dominice Incarnationis aduerte. Christus enim Dei Filius, qui seipsum ueritatem profitetur, sicut uerus est Deus, sic uerus est homo: in quo sicut est plenitudo diuine nature, ita est et plenitudo humane substantie [f 1Kb] . Inest enim illi naturalis ueritas diuinitatis, naturalis ueritas anime rationalis, et naturalis ueritas carnis: ac per hoc naturalis diuinitas communis est illi cum Patre: naturalis  uero humanitas communis est illi cum uirgine matre.

CAP. Xu. Heresis Manicheorum.---24. Si quis ergo sic in Christo ueram diuinitatem predicat, ut eius ueram carnem negare contendat, non est Christianus catholicus, sed 206 hereticus Manicheus, cum ipse Christus discipulis dubitantibus dixerit: Palpate et uidete, quia spiritus carnem et ossa non habet, sicut me uidetis habere .

CAP. XuI. Error Photinianorum. Christus mediator hominum propter nature utriusque consortium.---25. Rursum si quis in Christo sic ueritatem predicat anime et carnis, ut ueritatem in eo nolit accipere deitatis, id est, qui sic dicit Christum hominem, ut Deum neget, non est Christianus catholicus, sed  Photinianus hereticus. Christus enim quemadmodum secundum ueram diuinitatem Deus creator est hominum, ita secundum ueram carnem mediator est Dei et hominum. Mediator enim nullatenus esset, si uel cum Patre diuinitatis naturam, uel cum hominibus communem carnis et anime substantiam non haberet. In eo autem uerus mediator est hominum homo Christus iehsu, in quo et de Patre formam Dei  naturaliter habuit, et ex uirgine  formam serui  accepit. Nunquam autem homo a Deo gratiam salutis acciperet, si in una persona Christi diuine humaneque nature communio non maneret [a 1Kb] .

CAP. XuII. Due nature in una Christi mediatoris persona. Due in Christo nature nec confunduntur nec duas personas constituunt. Eutychetis et Nestorii contrarii errores.---26. ueritas ergo Christi sicut habet ueritatem naturalem diuinitatis ex Patre, sic habet naturalem ueritatem humanitatis ex uirgine. Deus enim unigenitus dignatus est in utero uirginis fieri humane carnis animeque susceptor, ut esset humane carnis animeque saluator. Ipse unus, in quo est gemina, inseparabilis, inconfusibilisque [b 1Kb] natura, et utriusque nature una persona: in quo  alii duo rursus heretici, sibimet contraria sentientes, diuersos errores intulisse  cognoscuntur, Nestorius scilicet et Eutyches. Nestorius quippe, quia duas in Christo cognouit esse naturas, conatus est duas in eo predicare personas, et ita cor habens falsitatis obscuritate cecatum, fidei Christiane non dubitauit sue perfidie sociare mendacium. Fides enim uera sicut in Christo duas naturas ueraciter predicat, sic duas in eo personas omnino denegat. Eutyches uero recte credens unam in Christo personam, peruerse uisus est unam in eo predicare naturam, cum uera fides simul in Christo sic proprietatem nature utriusque cognoscat, ut unam personam diuinitatis atque humanitatis intelligat.

CAP. XuIII. Sabellius. Arius. Manes. Photinus.---27. Unus quippe Christus est, qui In principio erat  uerbum, et uerbum erat apud Deum, et Deus erat uerbum. Qui etiam uerbum caro factum est, et habitauit in nobis. Hinc Sabellianus uincitur, quia in eo quod uerbum erat apud Deum, ostenditur alia Patris, alia Filii esse persona. Hinc etiam Arianus superatur, quia in eo quod Deus erat uerbum, ostenditur una esse Patris Filiique natura. Ad ostendendam quippe proprietatem persone ualet quod solus Filius uerbum dicitur; ad ostendendam uero unius nature communionem pertinet, quod sicut Deus Pater dicitur, sic etiam Filius Deus nuncupatur. Hinc etiam et Manicheus simul confunditur, et Photinus, in eo quod dicitur: Et uerbum caro factum est. In nomine quippe uerbi diuinitas uera cognoscitur, et in nomine carnis uera humanitas inuenitur: ut Christus  Filius Dei, et uerus Deus, et uerus homo, in utriusque nominis 207 naturali ueritate cognoscatur; ac sic, nec Manicheus in eo falsam predicare audeat carnem, nec Photinus ei naturalem ualeat adimere deitatem.

CAP. XIX. Nestorius et Eutyches ex Apostolo refelluntur. Inconfuse manserunt due in uno Christo substantie, nec persona geminata est.---28. Nestorius quippe et Eutyches apostolicis conuincuntur eloquiis: ille, ut agnoscat unam Christi geminari personam non posse, iste, ut nouerit Christi geminam confundi non  posse naturam. Ipse quippe unus est Christus, de quo illud quod iam superius positum est, dicit Apostolus: Quorum patres, et ex quibus Christus secundum carnem, qui est super omnia Deus benedictus in secula . Ubi et unam Christi personam, et geminam naturam, plenus Spiritu sancto demonstrauit. Dicens quippe: Ex quibus Christus secundum carnem, qui est super omnia benedictus in secula, sicut Dei et carnis nomine ueritatem nature utriusque indubitanter ostendit, sic in uno Christi nomine unam personam diuinitatis atque humanitatis edocuit. Christus enim, qui est ex patribus secundum carnem, ipse est super omnia Deus benedictus in secula. Non confunditur natura quam Dei Filius habet ex Patre, cum ea natura quam idem Deus sumpsit ex uirgine. Sed nec  habuit Christus duas aliquando personas, quia idem Deus unigenitus, et secundum diuinitatem natus est de Patre, et secundum carnem processit ex uirgine. Et qui uerbum Deus natus est de Deo, idem uerbum caro factum tanquam sponsus processit de thalamo suo . Ipse unus, qui, seruata utriusque proprietate nature, et crucifixus est ex infirmitate, et uiuit ex uirtute Dei.

CAP. XX. Conclusio libri exhortans ad scripta Sanctorum perlegenda.---29. Hec tibi, carissime fili, pro tuo sancto desiderio et dilectione transmisi, ex quibus tibi quidem prebeatur instructionis gustus, et ex hoc gustu crescat in te prolixioris lectionis affectus, ut tanto magis possis Deo adiuuante proficere, quanto studiosius ceperis sanctorum Patrum dicta requirere,  inuenta frequentius atque attentius recensere. Unde tibi, Deo adiuuante, gratia scientie plenioris accedat, qua possis non solum ueram retinere fidem, uerum etiam hereticorum mortiferam conuincere falsitatem, credens et firmiter retinens, unam naturam et tres personas in Trinitate Deo, et unam personam duasque naturas in unigenito Dei Filio Domino nostro Iesu Christo.





208 EPISTOLA IX. uictor Fulgentio, ipsius preces enixe flagitans, et sermonem Fastidiosi Ariani refellendum mittens. 

Domino beatissimo et apostolicis meritis cequando, sancto patri FULGENTIO episcopo uICTOR.

1. Desiderate rei diuinitus attributum tempus aduenit, quo nostra petitio sortiatur effectum. Nefas  enim fuerat ut is qui ad respondendum callide machinationi beatitudinem tuam frequenter ipse petieram, differrem uolentem; quod apud honestissimos mores mendacio plerumque deputatur quidquid differendo promittitur. Sed hoc sicut nobiscum uestra beatitudo melius recognoscit, non uoluntate factum est, sed spatium regionum diuersarum impedimentum detulerat; quibus huc atque illuc incassum ducimur; ubi nulla salutis eterne uite utilitas inuenitur. sed potius ab ipsa future uite utilitate exquirenda, mens diuersis occupationibus auocatur; ut cum tempus est  diabolici timoris instinctu, aliquid quod ad salutem eternam proficiat, quisque nostrum minime agere permittatur.

2. Induimur enim diuersis cupiditatibus ac desideriis huius mundi, que subito tanquam fumus euanescunt, et insanabiliter secularibus illecebris sic nostra deseruit intentio, ut tanquam si immutabiliter in hoc mundo uiuamus, sic de futura eternitate, aut uite, aut mortis periculo, quod utrinque  est, minime cogitemus: sed hoc tantum satagimus, quod in presenti cognoscimus nostris desideriis adfuturum. Quantacunque enim utilitas nostre uoluntati accrescat parum esse putamus, secundum illam B. Cypriani sententiam: Quid aliud in mundo quam pugna aduersus diabolum quotidie geritur? Et  paulo post sequitur: Si auaritia prostrata est, exsurgit libido; si libido compressa est, succedit ambitio; si ambitio contempta est, ira exasperat, inflat superbia, uinolentia inuitat, inuidia concordiam rumpit, amicitiam zelus abscindit , etc. Peruidens uir uenerabilis tantis animam inimici iaculis quotidie uulnerari: unde non uirtus propria, sed sola diuina poterit eruere misericordia.

3. Propterea lacrymabiliter exoramus, ut pro nobis cum omnibus illis quos Domino acquisisti, ac mundanis squaloribus erutos ad spiritalem uitam conuerti fecisti, eius pietatem exorare digneris, ut nobis misericordie sue lumen ostendat, ut non sumat uindictam de peccatis nostris, ut in delictis nostris non moriamur, ut exuamur a laqueis et compedibus inimici,  ut non se gaudeat lucrasse animam, quam Dominus suo sanguine redemit. Sed hoc enixissime obsecramus, ut nostram supplicationem tuis precibus iustis, nostrosque gemitus tuis sanctis fletibus adiungas, 209 ut mereamur uestris intercessionibus future uite subsidium reportare, ut qui peccatis mortui sumus, uestris sanctis orationibus resurgamus. Aliter enim Eliseus propheta suscitare non posset cadauer exanime, nisi, refrenatis membrorum lineamentis, illo se corpori faceret equalem . Minorauit se paululum magnitudo, ut cum osculatur mortuum, implastraret animam, et redderet puerum uiuum. Unus se sternit, et duo consurgunt; et subito redditur incolumis genitrici, qui alieno spiritu reuixit. Et ego ita confido uestro intercessu me uiuum  Ecclesie matri restitui, qui uideor grauantibus peccatis mortis aculeo detineri. Scio enim quod in iuuenili etate uite, ante annos plurimos salutem anime nostre quesieris, Dominumque ex hac re sepissime postulaueris, ut me a tentationibus huius uite erueret. Et quia adhuc peccatorum mole depressus mereri non potui, hoc deprecor, ut assiduis supplicationibus pro nobis Dominum exorare digneris, ut quolibet ordine uel tempore delictorum nostrorum ueniam assequatur.

4. Et ne nostra flebilis ac diuturna oratio uestre paternitatis sensibus fastidium generet, illud nobis iterum postulandum est, ut promissionibus uestris celer sequatur effectus; ac maligno operi illius, qui  uenerabilium monachorum spiritalem uitam, et secundum seculum quasi uilissimam, fastidiose contemnens, usque ad cedros Libani euolans se peruenisse gloriatur, cuius nomen, nisi fallor, per ordinem uerborum superiore uersu euidentius uideor expressisse, cuius tractatum direxi, qui emendicatis hinc inde sermonibus, aduersum rectam fidem et catholicam ueritatem uisus est oblatrasse, et Homousianos  et Donatistas obiectionum suarum iaculis quasi uulnerans, sibi postea catholicam uindicauit, sicut ex lectione diligenter uestra paternitas aduertet. Quare petimus ut de mellifluo uestre paternitatis fonte istius uanitas refellatur, auctorisque eius serpentis, cuius iste, mala gramina pastus, quemdam uelut nouum errorem uisus est  pullulasse, adsit luculenta responsio, et omnis aduersus Deum excogitata nequitia comprimatur, ne aliquid rectum aduersus dogmatis fidem qui legunt eum dixisse reputent. Confundatur antiqui serpentis astutia, quia sibi tales predicatores diuersis seditionum ac uoluptatum illecebris aggregauit; eiusque uipeream uenenosamque trisulcem linguam tuis sanctis responsionibus dissipa. Qui non doctoris, sed potius adulatoris id temporis officio fungebatur falsitatis. Commentum quod suis posteris dereliquit, te respondente eorum mentibus euanescat, quo aduersus Dei mysterium uoluit militare. Propterea rogamus ut in hac parte, Domino adiuuante, bone fame meritum, et preclarum omnibus extendas ingenium. Et quoniam presens estus aliqua recentia querit, desiderium mentis audacter expressi, antique familiaritatis  caritate possessus; et sicut pre ceteris sacerdotibus mentibus et oculis intuentium fulges, ita te cupimus frequenter florulentis opusculis fulgentiorem et nobis et omnibus gentibus apparere.

5. Hoc pio fretus amore indocilis rerum scripsi: Sitiens cum nimio ardore ad fontem peritie ac doctrine cum rustico meo eloquio alacer accucurri. Unde nostram sitim et imperitiam satiari cupimus, ut non solum future uite premium, sicut in prima fronte epistole uestrarum orationum 210 solatia conquisiui, merear adipisci, uerum etiam huic operi in omnibus satisfactum fuisse gaudeamus: ut non solum nos, sed et omnis conseruorum nostrorum filiorum uestrorum religiositas, qui in te pio affectu dependent, et hoc de te nobiscum exspectant, diuino  muneri cum eis referam [an. referat?] gratias. Et petimus ut nostre rusticitati ignoscas, qui ut hec auderem ipse iussisti. Et licet nos aut exigua, aut nulla doctoris scientia imbuit, accedit etiam ut si aliquid corde conceptum retineremus, aliis occupationibus implicati, usum pene Latini sermonis amisimus, secundum illud dictum,

Pectora nostra duas non admittentia curas.
Sed ora ut Dominus prestet et faciat quod uolumus. Guberna ergo et exorna famulum quem nutristi, et presta doctrinam quam frequentius docuisti. Orantem pro nobis beatitudinem tuam diuinitas eterna custodiat, quod optamus, domine Pater.





SERMO FASTIDIOSI ARIANI. 


Dicimus, prudentissimi fratres, quod nostre dignatur pusillitati diuinitas largiri. Deus iustitie est auctor et uite, imo ipse iustitia nostra et uita nostra. Nec ad peccatum fecit hominem, nec ad mortem; Scriptura dicente, Deus mortem non fecit, nec letatur in perditione uiuorum . Quid ergo? mors accidit homini, quem fecerat Deus. Non enim dicitur Creatoris, sed diaboli deceptoris. Postquam igitur a diabolo deceptus est homo, qui uolens fecit iniquitatem, inuitus incurrit in mortem: preuaricatus est iniuste, et punitus est iuste. Deus uero cum hec uidisset duo in homine, culpam et mortem; unam quam male fecerat, alteram quam iuste pertulerat; cum his duabus ualidissimis catenis homo tenebatur  innexus, precepit ut carnem susciperet Dominus Christus, non in qua peccator debitor fieret, sed in qua sine peccati debito mortem indebite pro debitoribus sustineret. Non ut Dei Filius iniquitatis uinculo ligaretur, sed ut homo peccator iniquitatis uinculo solueretur. Hoc est quod Apostolus dicit, Magnum pietatis sacramentum, quod manifestatum est in carne, iustificatum est in spiritu, apparuit angelis, predicatum gentilibus, creditum est in hoc mundo, assumptum est in gloria . Et reuera, doctissimi Christiani, que maior potuit esse pietas, quam ut pro carnalibus hominibus Dei Filius, paterno parens imperio, humanam carnem susciperet, et uita mortem pro mortalibus sustineret? et ille qui ante secula nascitur fundatus a Patre, in nouissimo  tempore nasceretur ex uirgine? ille qui dat uitam mundo iaceret mortuus in sepulcro? Quantis ergo nunc deflendum est lacrymis, uel quanta cordis afflictione lugendum, quod plerique nunc usque durissime obstinationis nolunt peruicaciam deserere, dum assumptioni noxie indiscrete cupiunt deseruire. Qui cum salutaribus nequaquam remediis acquiescunt, uel correctionis uoluntatem abiiciunt, uitalibus dictis tanquam medicinalibus ferramentis manus contrarias opponentes, inde se uulnerant, unde curari debuerant, ac uim spiritalium medicaminum sibi 211 in contrarium uertunt. inde uulneribus suis augent putredinem unde assequi potuerant sanitatem. Bipartitus namque pridem error irrepsit, qui hactenus perditorum animas uinciens, ad querendam  ueritatem spirare non sinit. Homousianis asserentibus inseparabilem atque indiuiduam Trinitatem, nec Patri Filium fuisse minorem, nec Patrem ingenitum Filii sui esse factorem; Donatistis etiam predicantibus communione malorum bonos pollui, dum sancte Scripture munus medelam salutis procul abiiciunt. Inter quos sancta mater Ecclesia catholica Dauidico murmure noscitur decantare, sicut in presenti cecinimus psalmo: Domine, deduc me in tua iustitia propter inimicos meos . In tua enim deducor iustitia, dum te omnipotentem Deum, ingenitum atque increatum, filii tui Domini Iesu Christi credo factorem, Ioanne Baptista testante: Post me uenit qui ante me factus est . Et Petro apostolo predicante ac dicente: Sciet omnis domus Isrel quia  Dominum illum et Christum Deus fecit, hunc Iesum quem uos crucifixistis . Salomone etiam ex persona Christi prius declarante: Ante secula fundauit me . Ecce factum, creatum atque fundatum Scriptura testatur quem ita credere sacrilegi detestantur. Item inseparabilem atque indiuiduam, ut superius dictum est, asserunt Trinitatem. Et si Filius, de quo euangelista dicit: uerbum caro factum est, et habitauit in nobis , obcelata paulisper diuinitatis potentia thalamum uirginalis uteri solus ingressus est, procul dubio separatus a Patre et Spiritu sancto est. Sed ab uno nullatenus potuit Trinitas separari, quam constat omnino non diuidi, secundum ipsorum absurditatem. Ergo tota Trinitas carnem assumpsit, tota Trinitas passionum iniurias  sensit, tota Trinitas in sepulcro iacuit, tota Trinitas inferos penetrauit, tota Trinitas tertia die a mortuis resurrexit, tota Trinitas quadragesima die in celos ascendit? Et ad cuius dexteram tota Trinitas sedet? uel quem Spiritum die Pentecostes tota Trinitas in apostolos misit? aut cui Deo tota Trinitas in celo dicere potuit: Deus, Deus meus, quare dereliquisti me ? uel cui Patri tota Trinitas ait: Pater, in manus tuas commendo spiritum meum , si possunt, edicant. Quod si dicere nequeunt, ipsi se propriis iaculis perimunt, qui Trinitatem inseparabilem esse contendunt. Donatiana quippe uanitas non attendit ob hoc collatum hominibus baptismi beneficium, ut qui originaliter alienis grauantur erroribus, gratie medentis auxilio releuati, propria deinceps  tantummodo baiularent; nec communio sacramenti, sed consensus damnaret unumquemque peccati. Quoniam sicut peccata parentum in tertiam et quartam generationem ait se Dominus redditurum, quia terrena carnalisque natiuitas originali delicto monstratur obnoxia: sic alio loco, sicuti animam patris, ita et animam filii suam esse testatur, ut secunda celestisque natiuitas alienis peccatis cognoscatur penitus absoluta. Statim namque infert: Anima que peccauerit, ipsa morietur . Cui sententie Salomonis monitio concinit, nec alterum alterius grauari peccatis ostendit: Fili, inquiens, si bonus fueris, tibi et proximis tuis: si autem malus euaseris, solus hauries mala . Itaque catholica fides uniuscuiusque erroris prerupta refugiens, ac, Domino  reducente, uiam itineris celestis incedens, sobria credulitate 212 decantans ait: Domine, deduc me in tua iustitia propter inimicos meos . Atque inde a Patre per Filium Spiritum sanctum flagitans, itineris rectitudine, cuius gratuito munere gradiendi adepta est facultatem, sicuti necdum baptizatos, non solum propriis, uerum etiam alienis peccatis fatetur obnoxios, quos in iniquitatibus nouit esse conceptos, ita genitaliter lotos latice iniquitatis indemnes asserit aliene, si uoluntatis assensus non teneatur in crimine. Quotquot enim crediderunt in eum, ait Ioannes euangelista, dedit eis potestatem filios Dei fieri; his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Sicut ergo ex  uoluntate carnis atque ex uoluntate uiri exorti aliena trahunt peccata, quamuis nondum habeant propria: ita ex Deo nati, si proprie uoluntatis in eis culpa non fuerit, nulla asperguntur aliene iniquitatis iniuria. Quoniam sicut prima natiuitas edendo infixit quod nascens non fecit, ita secunda abluto originali peccato natiuitas, in sola positum imputat uoluntate delictum. In hac igitur parte a malis sequestrari debemus, in qua primitias spiritus habentes consepulti Christo in baptismo resurreximus. In quo etiam ueterem hominem, qui corrumpitur secundum desideria erroris, gratia Dei preueniente et comitante deponimus, ut nouum hominem, qui secundum Deum in iustitia et in sanctitate caritatis creatus est, induamus: Per Dominum.





EPISTOLA X. Scarila Fulgentio proponit duas questiones, unam de Incarnatione Filii Dei, alteram de uilium animalium auctore. 


Domino sancto ac beatissimo, et apostolicis meritis cequando, patri FULGENTIO episcopo famulus tuus SCARILA.

1. Imperitorum desideria paternitatis uestre multum desiderant peritiam; quia scriptum est: Inquire patrem tuum, et annuntiabit tibi; seniores tuos, et docebunt te ; et quia quod intelligere non possumus, sanctitatis tue doctrina nosse desideramus.

2. Dum ad mensam Christiani Ecclesie catholice filii tui Euenti de Dei Incarnatione locutio nasceretur,  unus ex nobis hoc de ipsa Incarnatione asseruit, quoniam non Deus Pater, sed Deus Filius carnem induit; et alius dixit: Ipse Deus qui unus est in tribus dignatus est carnem assumere, ut nostram seruitutem qua per transgressionem patris nostri Ade obligati detinebamur, ad libertatem perduceret.

3. Et scire cupimus si ipse Deus Pater descenderit et carnem assumpserit; an, ipso residente, uerbo mandauerit quod carnem assumpserit? cum sciamus quoniam uerbum caro factum est, ut ipse habitaret in nobis, sed inter uerbum, quod Deus est, et Patrem, qui Deus est, una utrorumque 213 descendit ad induendam carnem maiestas, quia legimus: Hic est Deus noster, et non estimabitur alius absque illo; post hec in terris uisus est, et cum hominibus conuersatus  est . Et cum istud testimonium in medium proferremus, hoc etiam ille e contrario locutus est: De Filio hoc dixit, non de Deo Patre; et ego ad presens locutus sum: Quod simul pariter ignoremus, ad sancti patris Fulgentii episcopi, cui Deus tante uirtutis scientiam donare dignatus est, recursum faciamus, qui nostre imperitie per patefactionem diuinarum Scripturarum plano sermone iter ostendat. Unde me tuis commendans orationibus sanctis, peto per illum qui sanctitatem tuam tanta gratia munerauit, ut iubeas nos ut bonus pater que ignoramus imbuere, et de illo fonte unde omnes qui sitiunt replentur inundes.

4. Et finita locutione, alius e nobis dixit, quod muscas, pulices et scorpiones, uel si que fediora  animalia que cymices nuncupantur, Deus non fecerit, sed post deiectionem angeli illius indigni diaboli, hec omnia ab ipso diabolo facta sunt; et dum diceremus quia omnia Deus fecerit, et hec bona ualde, dixit quod sanctitatem tuam et de hoc deberemus consulere, ut ipse de hoc satisfieri iubeas: Si ante transgressionem quando Deus omnia fecit, tunc ista facta sunt, an post transgressionem Ade. Ora pro nobis, domine sancte ac beatissime pater





EPISTOLA XI. Ferrandus diaconus Fulgentio proponit duas questiones, de salute Aethiopis catechumeni, baptizati cum iam ui morbi esset mentis impos, ac non percepta eucaristia mortui. 

Domino beatissimo et cum omni ueneratione suscipiendo patri FULGENTIO episcopo FERRANDUS diaconus  in Domino salutem.

1. Qui terrenis indigent facultatibus, nec diuturni operis continuato labore, uel honeste artis industria, siue forsitan honesta negotiatione pascuntur, solent ante diuitum fores, postquam uerecundiam fames excluserit, suspirantes uictum precibus querere; uirorum quoque nobilium clementissimas aures etiam importuna aliquando petitione pulsare: norunt enim mendicantibus non prodesse silentia. Ego uero qui ingenii pauperis laboro penuria, neque multis oblatrantibus curis operari cibum sapientie quotidiana diuine lectionis meditatione permittor; minus etiam preualens meis, id est disputationum siue cogitationum mearum uiribus inuestigare dubia, explanare obscura, diuidere ac definire contraria, pulso crebris  gemitibus ad celestis patrisfamilie 214 ianuam. Sed ubi rursus indignum, cui tam cito aperiatur quod uolo, memetipsum conuinco, tunc eos quos de intimis regis cubiculi penetralibus accepisse dispensandam domini mei pecuniam uideo, uoce supplici deprecor, ut dignentur famem nostram modicis saltem sumptibus consolari. Quorum quia unus ex numero talentorum tibi creditorum multiplicare lucra desideras, et celestis scribe pretiosissimam margaritam, quam distractis omnibus que habeas negotiator fidelissimus comparasti, generaliter acquirendam, possidendam, perfruendam, sine inuidia tabescente communicas; profer, obsecro, de thesauro tuo, dispensator egregie, noua simul et uetera, quibus indigentem locupletes, esurientem pascas, imperitum doceas,  dubitanti quid sequatur ostendas.

2. Religiosi cuiusdam uiri famulus etate adolescens, colore Aethiops, ex ultimis credo barbare prouincie partibus, ubi sicco solis ignei calore fuscantur, adductus, salutaris lauacri necdum fuerat aspergine mundatus, aut micante Christi gratia dealbatus. Hic ergo dominorum fidelium diligentia, sacramentis ecclesiasticis imbuendus, ad ecclesiam traditur; fit ex more catechumenus; post aliquantum nichilominus temporis propinquante solemnitate paschali inter competentes offertur, scribitur, eruditur: uniuersa quoque religionis catholice ueneranda mysteria cognoscens atque percipiens, celebrato solemniter scrutinio, per exorcismum contra diabolum uindicatur; cui se renuntiare constanter, sicut hic consuetudo  poscebat, auditurus Symbolum profitetur. Ipsa insuper sancti Symboli uerba memoriter in conspectu fidelis populi clara uoce pronuntians, piam regulam dominice orationis accepit. Simulque iam et quid crederet, et quid oraret intelligens, futuro baptismati parabatur, cum subito uiolentis inuaditur febribus, et crescente lethali infirmitate turbatur. Persuasit dierum breuitas, ut ad fontem cum ceteris abluendus differretur, siue potius seruaretur. Et quid pluribus immorer? Hora exoptata cunctis aduenerat, in qua populus acquisitionis, Redemptori suo per baptismum consepultus, uitam ueterem poneret, et nouam resurrectionis fidem innouatus assumeret. Tunc ille in extremo halitu constitutus, sine uoce, sine motu, sine sensu, nichil ualens sacerdoti interroganti  respondere, deferentium manibus apportatur; et pro eo nobis quasi pro infante respondentibus, mente absentissimus accepit baptismum, quem se accepisse, post paululum mortuus, in hac presenti, arbitror, uita nesciuit.

3. Queso nunc utrum nichil ad eternam beatitudinem consequendam uox ablata nocuerit. ualde enim timeo ne propterea Dominus, cui omnia possibilia sunt, facultatem loquendi denegauerit, quod eum beneficio secunde natiuitatis iudicauit indignum. Quomodo namque potuerit etas illa rationis capax aliena confessione purgari, non uideo. Nonne solos paruulos rite credimus offerentium fide saluari, quos originali tantum nouimus iniquitate damnari? Id agente diuina iustitia miris modis, ut quodammodo ubi minime propria, id est actualis malitia reperitur,  rite nec propria uoluntas requiratur; sed per abundantiam gratie detur, aliis credentibus, salus, quibus, aliis peccantibus, reatus ascriptus est. At hic proprio uiuebat arbitrio: super illud quod de radice traxerat multa sine dubio uitia propria cupiditate contraxerat, plurimorum peccatorum 215 uinculis obligatus, et non nisi uoluntaria credulitate saluandus, quam in illo redemptionis loco confiteri, nec uoluit, nec ualuit; qui nichil sentiens, uelle omnino aliquid non ualuit. An fortassis scientis preterita confessio remissionem peccatorum meruit etiam nescienti? Sed hoc dicere dubito, ne quis mihi ueraciter dicat: Ergo saluus esset, si nec ad ipsam tinctionem corporis peruenisset; quoniam, sicut asseris, expiationis meritum per mysteria transacta meruerat.

 4. Postremo, cur non etiam mortuos baptizemus, quos sacro baptismate repentina sepe mors abstulit, sed eorum tamen uoluntas, fidelisque deuotio nota omnibus fuit? Cui talia respondenti si consensum prebere tentauero, magna illico sequitur absurditas; ut putetur, illis tantum mysteriis sufficientibus et salutem plenam conferentibus, aquam fontis eterni non renasciturum suscipere, sed renatum. uideo in hoc articulo posse usitatam canonum proponi sententiam, que infirmos iubet, si pro se respondere non ualeant, sed eorum uoluntati testimonium sui proprio periculo dixerint, baptizari. Sub qua definitione magis arbitror quid Ecclesia facere debeat imperatum, quam quid ille percipiat indicatum. uidelicet ut minister  uerbi liber sit a culpa negligentie, non ut ille ostendatur consors particepsque iustitie. Maxime, quia licet multos in hac re moueri uideam, sepe tamen plus ipse commoueor; hesitans qualis debeat haberi sententia de his qui, etiamsi legitime sana mente baptizantur, preueniente uelocius morte, carnem Domini manducare et sanguinem eius bibere non sinuntur. Nota quippe sunt fidelibus Saluatoris uerba dicentis: Nisi manducaueritis carnem Filii hominis, et biberitis eius sanguinem, non habebitis uitam in uobis . Unde petimus, ut uelociori responsione nos instruas: utrum noceat, quantum noceat, an omnino nichil noceat, si quis baptizatus in nomine sancte Trinitatis sacro cibo potuque fraudetur. Simul ad utraque respondere dignatus, que  presumptione caritatis interroganda credimus, et que multis utilissima fore suggerimus. Deus noster paternitatem uestram ad edificationem nostram custodire dignetur, domine mi semper pater.



216 EPISTOLA XII. Fulgentius Ferrando respondens ad propositas questiones de salute Aethiopis moribundi.

Domino uenerabili et in Christi caritate plurimum desiderabili, sancto fratri et condiacono FERRANDO FULGENTIUS, seruorum Christi famulus, in Domino salutem.

CAPUT I.---1. Gaudeo, sancte frater, quod in corde tuo flamma caritatis, que per Spiritum sanctum diffunditur, gratia subinde crescente nutritur: que facit in his que uidentur plerisque dubia manifestum  aliquid de litteris agnoscere; ne dum ambiguitas habetur in ipso sacramento salutis, putetur in uacuum credentibus dari gratia Saluatoris.

2. Dicis itaque, quod religiosi cuiusdam uiri famulus, etate adolescens, colore Aethiops, dominorum fidelium diligentia sacramentis ecclesiasticis imbuendus, fuerit ad ecclesiam traditus, et ex more catechumenus factus. Post aliquantum nichilominus tempus, propinquante solemnitate paschali, inter competentes oblatus, scriptus, eruditus, uniuersa quoque religionis Christiane ueneranda mysteria cognoscens atque percipiens, celebrato solemni scrutinio, per exorcismum contra diabolum fuerit uindicatus; cui se renuntiare constanter, sicut Ecclesie [Carthaginensis, in qua iam, Deo propitio, diaconus militas], consuetudo poscebat, auditurus  Symbolum fuerit professus. Iam insuper sancti Symboli uerba memoriter in conspectu fidelis populi clara uoce pronuntians, piam regulam dominice orationis accepit. Qui simul iam, et quid crederet, et quid oraret intelligens, futuro baptismati parabatur. Quem dicis uiolentis febribus inuasum, et crescente lethaii infirmitate turbatum. Adiicis autem quod persuaserit dierum breuitas ut ad fontem cum ceteris abluendus differretur, siue potius seruaretur. Dicis quoque aduenisse horam exoptatam cunctis, in qua populus acquisitionis Redemptori suo per baptismum consepultus uitam ueterem deponeret, et nouam resurrectionis fidem innouatus assumeret. Tunc ille, ut ais, in extremo halitu constitutus, sine uoce, sine motu, sine sensu, nichil ualens  sacerdoti interroganti respondere, deferentium manibus apportatur, et pro eo uobis, quasi pro infante, respondentibus, mente absentissimus accepit baptismum; quem se accepisse, post paululum mortuus, in hac presenti, quantum arbitraris, uita nesciuit.

CAP. II.---3. Hac itaque narratione completa deinde queris, utrum ei nichil ad eternam beatitudinem consequendam uox ablata nocuerit. 217 ualde enim te timere testaris, ne propterea Deus, cui omnia possibilia sunt, facultatem loquendi denegauerit, quod eum beneficio secunde natiuitatis iudicarit indignum. Dicis quoque te non uidere quomodo potuerit etas illa rationis capax aliena confessione purgari, eo quod solos paruulos recte credamus offerentium fide saluari, quos originali tantum nouimus iniquitate damnari: id  agente diuina iustitia miris modis, ut quodammodo ubi minime propria, id est actualis, malitia reperitur, nec propria uoluntas requiratur, sed per abundantiam gratie detur, aliis credentibus, salus, quibus, aliis peccantibus, reatus adscriptus est. Hic autem, ut asseris, proprio uiuebat arbitrio: super illud quod de radice traxerat, multa sine dubio uitia propria cupiditate contraxerat, plurimorum peccatorum uinculis obligatus, et non nisi uoluntaria credulitate saluandus, quam in illo redemptionis loco confiteri nec uoluit, nec ualuit, qui nichil sentiens uelle omnino aliquid non ualuit.

4. His uerbis tuis alia sub timore interrogationis opponis dicens, »An fortassis scientis preterita confessio remissionem peccatorum meruit etiam nescienti? Hoc, inquis, dicere dubito: ne quis mihi ueraciter dicat:  Ergo saluus esset, si nec ad ipsam tinctionem corporis peruenisset; quoniam, sicut asseris, expiationis meritum per mysteria transacta meruerat. Postremo, cur non etiam mortuos baptizemus, quos sacro baptismate [F. baptismati] repentina sepe mors abstulit, sed eorum tamen uoluntas fidelisque deuotio nota omnibus fuit? Adiicis deinde, quod si talia respondenti consensum prebere tentaueris, magna illico sequeretur absurditas, ut putetur illis tantum mysteriis sufficientibus, et salutem plenissimam conferentibus, aquam fontis eterni non renasciturum suscipere, sed renatum.

5. Postremo, ne quid uigilantissime intelligentie tue sollicitudinique piissime minus quesitum putaretur, adiungis in hoc articulo posse usitatam canonum proponi sententiam, que infirmos iubet, si pro se  respondere non ualuerint, sed eorum uoluntati testimonium sui proprio periculo dixerint, baptizari. Sub qua definitione magis arbitrari dicis te quid Ecclesia facere debet imperatum, quam quid ille percipiat indicatum. uidelicet ut minister uerbi liber sit a culpa negligentie, non ut ille ostendatur consors particepsque iustitie. Maxime quia licet multos ex hac re, sicut ais, moueri uideas, sepe tamen plus ipse commouearis, hesitans qualis debeat haberi sententia de his qui etiamsi legitime sana mente baptizantur, preueniente uelocius morte, carnem Domini manducare et sanguinem eius bibere non sinuntur. Propter illa scilicet que nota sunt fidelibus Saluatoris uerba dicentis: »Nisi manducaueritis carnem Filii hominis, et biberitis eius sanguinem,  non habebitis uitam in uobis .« Deinde petis ut uelociori responsione uos instruam, utrum noceat, quantum noceat, an omnino nichil noceat, si quis baptizatus in nomine sancte Trinitatis, sacro cibo potuque fraudetur. Quoniam igitur simul ad utraque nos respondere caritas imperat, dignum est ut imperanti caritati caritas libenter obediat. Speramus autem quoniam ad 218 persoluendum debitum caritatis illius gratia adesse dignabitur, a quo ipsa caritas inspiratur.

CAP. III.---6. Primitus itaque meminisse nos oportet illius sententie quam generaliter ad humani salutem generis promulgauit gratuita beneuolentia Saluatoris. Illam porro nunc dico sententiam quam ipse Dominus tanto tenacius uoluit nostris mentibus  inherere, quantum eam cunctis preceptis suis posteriore dignatus est tempore promulgare. Post resurrectionem siquidem corpore ascensurus in celum, sed cum suis in terra diuinitate mansurus, hec inuenitur suis dixisse discipulis: Euntes in mundum uniuersum predicate Euangelium omni creature: Qui crediderit, et baptizatus fuerit, saluus erit; qui uero non crediderit, condemnabitur . Bene hic Dominus eum qui crediderit et baptizatus fuerit saluari predixit, non credentem autem damnandum sine dubitatione monstrauit. In non credente quippe nulla fuit futuri ratio facienda baptismatis. Qui enim non crediderit, siue baptizetur, siue non baptizetur, sine dubitatione damnabitur.

7. Hac autem sententia, qua Dominus statuit atque  definiuit omnem non credentem sempiterna punitione damnandum, non solum eos quos huius uite finis a sacramento baptismatis inuenit alienos, uerum etiam omnes hereticos diuina non dubium est definitione damnandos. Si enim fides, quam unam esse beatus Paulus diuino Spiritu repletus asseuerat, illa est utique que non ficta, sed uera ; quia finis precepti est caritas de corde puro, et conscientia bona, et fide non ficta ; quomodo credere dicitur, a quo fidei ueritas non tenetur? Quidquid enim credentis animum continet quod a fidei ueritate cognoscitur alienum, necesse est id esse mendacium. Odit autem Dominus omnes qui operantur iniquitatem, et perdet eos qui loquuntur mendacium . Propter quod et Sapientia in Prouerbiis  dicit: Quoniam ueritatem meditabuntur fauces mee, abominata uero ante me labia mendacia . Non ergo accipiunt in baptismo salutem, qui non tenent in corde atque ore fidei ueritatem. Ac per hoc licet formam pietatis habeant que constat in sacramento baptismatis, abnegando tamen pietatis uirtutem, nec uitam percipiunt, nec salutem. Quid autem talibus restat, nisi damnatio sempiterna quam eis pariet fides non uera, sed ficta? In talibus quippe nec caritas est de corde puro: quia secundum beati Petri sententiam , fide Dominus suorum corda purificat; nec cordis puritas esse potest ubi fides non est: quia nec fides omnino dicenda est, ubi uera non est. Quoniam igitur ubi est caritas de  corde puro, ibi fides est non ficta, sed uera, cor autem non fictione fidei, sed ueritate purgatur; manifestum est apud hereticos, in quibus non est ueritas, sed fictio fidei, caritatem de corde puro nullatenus inueniri. Conscientiam uero bonam quomodo possunt habere, in quibus per incredulitatem habitat princeps ille malitie? Isti ergo, nisi conuertantur, et fidei ueritate saluentur, pro incredulitatis crimine damnabuntur: quia non illum dilexerunt, in quem non secundum ueritatem fidei crediderunt, nec in eis potuit esse conscientia bona, quos constat contra fidem ueram usque in finem uite mortiferam tenuisse perfidiam.

8. Nec moueat aliquem, quod licet fictam, tamen beatus Apostolus 219 fidem nuncupauit: quia alio  loco, sicut unum Deum, sic unam predicauit et fidem. Illud enim beatus Apostolus non secundum rei ueritatem, sed secundum opinionem fidelium posuit. Nam et illud quod a pseudoapostolis predicabatur, idem apostolus, et Euangelium nuncupat, et Euangelium non esse confirmat. Quod in epistola eius, que scripta est ad Galatas, continetur his uerbis: Miror quod sic tam cito transferimini ab eo qui uocauit uos in gratia Christi, in aliud euangelium, quod non est aliud . Quomodo ergo aliud euangelium, si non est aliud, nisi aliud secundum perfidorum errorem, non autem aliud secundum fidei ueritatem? Sic et fides a perfidis secundum propriam opinionem fingitur, a quibus uera fides quam Spiritus sanctus tribuit, non habetur. Falsi quoque nominis scientiam, idem beatus demonstrat apostolus,  dicens: O Timothee, depositum custodi, deuitans profanas uocum nouitates, et oppositiones falsi nominis scientie . Sicut autem illa que falso nomine scientia nuncupatur, scientia non est, ita et fides quam non Spiritus diuinitus  infundit, sed humanus sibi spiritus fingit, utique fides non est; ac per hoc, secundum illorum opinionem fides dicitur, que tamen fides esse nullatenus inuenitur. Nam et deos inuenimus in sanctis eloquiis appellari, quos tamen non esse deos ipsa prorsus eloquia diuina testantur. Dicitur quippe in Psalmis: Omnes dii gentium demonia . Hieremias quoque ait: Dii qui non fecerunt celum et terram, pereant de sub celo . Qui tamen alio loco ipsos quos deos nuncupat, ostendit non esse  deos. Ait enim: Circuite insulam Cethim, et uidete; et in Cedar mittite, et intelligite uehementer, et uidete si facta sunt talia. Si mutauit gens deos suos, et isti non sunt dii .

9. Inuenimus autem Dei nomen in Scripturis sanctis, quantum nobis nunc occurrit, modis quatuor. Dicitur enim Deus secundum ueritatem nature, quomodo sola sancta Trinitas est unus, uerus et incommutabilis Deus, qui ait: uidete quoniam ego sum Deus, et non est alius preter me ; et de quo Dauid dicit: Quis Deus preter Dominum, aut quis Deus preter Deum nostrum ? Hic est unus et solus Deus qui solus naturaliter Deus est. Ab hoc uno uero Deo quidam, ut essent dii, non naturaliter  habuerunt, sed dono gratie perceperunt. De talibus diis fuit Moyses, cui ille unus uerus Deus ait: Ecce dedi te deum Pharaoni . De talibus sunt etiam illi de quibus dicitur, Ego dixi, dii estis, et filii Excelsi omnes . Isti ergo dii eam gratiam acceperunt ut dii essent, quam acceperunt ut filii Dei fierent. Dicit autem euangelista, quia quotquot acceperunt eum, dedit eis potestatem filios Dei fieri; his qui credunt in nomine eius; qui non ex sanguinibus, neque ex uoluntate carnis, sed ex Deo nati sunt . Ipsis item dicitur, Ego dixi, dii estis, et filii Excelsi omnes .

10. Duo ergo isti modi in nominando laudabiles: unus quo naturaliter uocatur uerus Deus, alter quem per gratiam quibus uoluit largitus est Deus; qui tamen  ab inuicem magna differentia distinguuntur. Ille quippe modus quo in Dei nomine ueritas naturalis ostenditur, sic unum Deum ipsa naturalis nominis ueritate demonstrat, ut deos in se nunquam uocari permittat. Hinc est quod 220 sicut solus Pater, aut solus Filius, aut solus Spiritus sanctus ueraciter Deus dicitur, ita simul Pater, et Filius, et Spiritus sanctus, non tres dii, sed unus Deus ueraciter nominatur. Hoc habet illa Trinitas unus Deus, ut tres quidem persone sint, sed tres dii non sint: quia illa Trinitas unus uerus est Deus. Ideo Dei Filius, non solum secundum ueram diuinitatem, quam habet de natura Patris, sed etiam secundum carnem quam ueram naturaliter habet de corpore genitricis, Deus uerus et creditur, et predicatur a nobis. Quoniam eterna diuinitas  Filii cum plena humanitate sua, et eadem plena humanitas Filii cum eterna diuinitate sua, una est in Trinitate persona: et ipse totus in diuinitate atque humanitate sua unigenitus Filius cum Patre et Spiritu sancto unus est Deus. Alter uero modus quia non est nature, sed gratie, ideo sine aliqua fidei prauitate nomen deorum in se recipit; quia solam continet adoptiuorum multitudinem, quibus, ut filii Dei fierent, summa Trinitas unus uerus Deus tribuit potestatem.---CAP. Iu.---In illo ergo modo claritas naturalis agnoscitur; in isto autem gratie largitas inuenitur.

11. Duo uero residui modi quibus Deus, aut aliqua res aut persona nominatur, magis inueniuntur digni uituperatione quam laude. Et ideo in utroque  manifesta inuenitur culpa, quia nulli eorum uel natura potest inesse, uel gratia. Unus quippe est secundum affectum praue cupiditatis, alter secundum opinionem erroris. Nam carnali cupiditati deditus animus, hoc sibi deum facit esse quod diligit pre omnibus. Hinc est quod beatus Apostolus, quorumdam terrena sapientium uentrem deum esse sine dubitatione pronuntiat, dicens: Quorum finis interitus, quorum deus uenter est, et gloria in confusione eorum qui terrena sapiunt . Hic existimo Apostolum terrena sapere, pro terrena diligere posuisse. Talem sensum illo etiam loco arbitror contineri, ubi memoratus apostolus dicit: Igitur si consurrexistis cum Christo, que sursum sunt querite, ubi Christus est in dextera Dei sedens: que sursum sunt sapite,  non que super terram . Ostendens namque quod ea que sunt super terram sapere non deberent, paulo post addidit: Mortificate ergo membra uestra que sunt super terram, fornicationem, immunditiam, libidinem, concupiscentiam malam, et auaritiam, que est simulacrorum seruitus . Cum ergo mortificari precipit membra nostra que sunt super terram, concupiscentiam utique in nobis mortificari rerum imperat terrenarum. Propter quod alio loco dicitur: Qui autem sunt Christi, carnem suam crucifixerunt cum uitiis et concupiscentiis . Quibus etiam uult et nos mortuos estimemus, dicens: Existimate uos mortuos quidem esse peccato, uiuentes autem Deo in Christo Iesu . Illi quippe rei uiuit quisque quam diligit, et illi se exhibet mortuum,  cuius in se mortificauit affectum. Terrena ergo sapiunt qui terrena diligunt; et deum sibi uentrem faciunt qui gule delectationibus illecebrosam sui cordis mancipant seruitutem.

12. Opinio uero humani erroris dupliciter sibi Dei nomen mendaciter in suum finxit exitium: que gemina erroris opinio non minus sibi hereticos uindicat quam paganos; dum et istos et illos eo sibi subiicit, 221 quo simul omnes diuersis uinculis multimode falsitatis astringit. Pagani quippe, relicto uero Deo, falsorum deorum superstitioni deseruiunt; heretici autem de uero Deo falsa opinantes, ueritati sancte religionis obsistunt. Manifestum est igitur hereticos uinculo mortiferi erroris obstringi, nec debere dici fideles quos Ecclesia inimicos patitur pertinaces:  quandoquidem infidelitatis reatus sit, uel falsa de uero Deo credere, uel falsum deum sub nomine ueri Dei adorare.

CAP. u.---13. Quoniam ergo de illa Domini sententia sumpsimus disputationis exordium, que statuit, quia omnis qui crediderit, et baptizatus fuerit, saluabitur ; illum puerum saluatum esse credamus, in quo nichil defuisse eorum que ad baptismatis officium atque effectum pertinent inuenimus. Officium quippe secunde natiuitatis in fide et confessione, effectus autem in regeneratione consistit. Quotquot enim receperunt eum, dedit eis potestatem filios Dei fieri, his qui credunt in nomine eius . Credunt ergo, ut filii Dei fiant; quoniam ad hoc accipiunt gratiam fidei, ut credentes accipiant gratiam sacramenti. Dignum namque est ut dum corde creditur ad  iustitiam, ore confessio fiat ad salutem. Manifestum est autem quod, sicut officium credulitatis et confessionis pertinet ad catechumenum, sic effectus baptismatis pertinet ad ministrum; et dum ab illo per ueram fidem confessio promitur, subsequenter est ut isto tingente salutaris mysterii gratia peragatur.

14. Quam regulam in Actibus apostolorum sancti Philippi uidemus opere custoditam: qui cum admoneretur a Spiritu sancto ut predicaret Eunucho Dominum Iesum Christum, simulque ad quamdam aquam uenisset, Eunucho postulante et dicente: Ecce aqua, quis prohibet me baptizari ? ille prius elicuit confessionis officium, cui recte sancti baptismatis ministraret effectum. Ideo respondit Eunucho:  Si credis ex toto corde, licet . Et quia precessit Eunuchi confessio, subsequenter etiam in eo per Philippi ministerium effectus sancte regenerationis impletur. Qua ergo iustitia ille qui credulitatis et confessionis persoluit officium, non consequeretur sancte regenerationis effectum? Nam si ordo attendatur operis et mercedis, opus est in fide et confessione, merces in baptismo: ideo enim quisque dignus baptismate iudicatur, quando precedit fidei confessionisque meritum, cui tanquam in mercedem sancti baptismatis debeat tribui sacramentum. Dignus est autem operarius mercede sua . Non ergo baptismatis mercede fraudari debuit qui opus credulitatis et confessionis, diuinitus data cordis et oris deuotione, persoluit. Non hoc utique fuit hora baptismatis  interrogandus, quod est antea in Symboli pronuntiatione confessus. Nihil itaque illi ad eternam beatitudinem consequendam uox ablata nocuit, qui quandiu potuit, in ipsa fidei confessione permansit. Ablata non est, nec mutata; nec abolitum est quod dixit, quando dicere non potuit, quia quandiu sentire potuit, sententiam non mutauit.

15. Sed »timeo, inquis, ne propterea Dominus, cui omnia possibilia sunt, facultatem loquendi denegauerit, quod eum beneficio secunde natiuitatis iudicauit indignum.« Imo magis ibi agnoscamus Dominum 222 nostrum non fuisse oblitum misericordie sue, in quo etsi uocem abstulit, uitam tamen non ademit, ut quod prebuit credere confiterique, acciperet uiuens.

 16. Sed dubitatur, »quomodo potuerit etas illa rationis capax aliena confessione purgari.« Imo sua inuenitur confessione purgata, cui tunc aliorum confessio subsecuta prodesse non posset, si propria minime precessisset. Secundo itaque illi aliorum confessio sine dubio profuit, quando non nolentem preuenit, cum deficienti subsecuta subuenit, et quod in illo uoluntas illuminata credendo et confitendo cepit, hoc pro illo caritas fraterna perfecit.

CAP. uI.---Legimus itaque Dominum dixisse: Qui me confessus fuerit coram hominibus, confitebor et ego eum coram Patre meo, qui est in celis . Isti autem quandiu loquendi facultas fuit, confessio illa non defuit. Quis ergo dicere audebit confessionem illam salutis indignam, quam uidet non uoluntatis  peruersitate reiectam, sed infirmitatis necessitate comprehensam? Debilitata est enim lingua, non conscientia deprauata; dicit autem Apostolus: Habentes autem eumdem spiritum fidei, sicut scriptum est: Credidi, propter quod locutus sum; et nos credimus, propter quod et loquimur . Ille itaque qui spiritu fidei accepto credidit, et locutus est, quoniam ipso Spiritu, quem acceperat, ut crederet, tunc carere poterat si negaret; quando non negauit, profecto non caruit. Ipso ergo Spiritu quo locutus est credens, redemptus est tacens: quoniam ipso Spiritu natiuitas secunda perficitur, quo secunda credulitas datur. Proinde quando non defuit sano credendi et confitendi uoluntas, non obfuit infirmo tacendi necessitas

 CAP. uII---17. Est autem uerum, quia solum paruulos rite credimus offerentium fide saluari, quos originali tantum nouimus iniquitate damnari, id agente diuina iustitia miris modis, ut quodammodo ubi minime propria, id est actualis malitia reperitur, nec uoluntas propria requiratur; sed per abundantiam gratie detur, aliis credentibus, salus, quibus, aliis peccantibus, reatus ascriptus est. Addis autem, quia hic proprio uiuebat arbitrio: super illud quod radice traxerat, multa sine dubio uitia propria cupiditate contraxerat, plurimorum peccatorum uinculis obligatus, et non nisi uoluntaria credulitate saluandus, cum in illo redemptionis loco confiteri nec uoluit, nec ualuit, quia nichil sentiens uelle aliquid omnino non ualuit. Hec nempe, carissime frater, uerba  sunt tua, que in illa quam destinasti continentur epistola.

18. Proinde originalis peccati primitus est qualitas attendenda: quod utique ab aliis admissum, in alios est generationis uitio propagatum. In cuius abolitione si quando illa etas est, cui propria non possit inesse confessio, aliis credentibus et confitentibus, datur paruulis salus, quibus, aliis peccantibus, est reatus ascriptus. Quocirca quoniam in etatibus iam ratione utentibus propria confessio queritur, illa scilicet ratione, quoniam et uiuunt et intelligunt, habentes ex uita peccatum originis, et ex intelligentia peccatum proprie actionis, ideo istum recte dicimus sine dubitatione saluatum, quia et intelligens credidit, et 223 quod credidit propria confessione firmauit; et  deinde, quamuis iam non intelligens, tamen adhuc uiuens, sacramentum sancte regenerationis accepit. Nam per sancti baptismatis sacramentum, illa uita est peccati originalis nexibus absoluta, que fuerat eiusdem peccati uinculis obligata. Et quia tanta est uirtus sancti baptismatis, ut ubi uitam inuenerit, in qua illud originalis peccati uinculum soluat, omnia que superadiecta repererit, secunde natiuitatis beneficio diluat, iuxta illud quod Apostolus ait: Nam iudicium ex uno in condemnationem, gratia autem ex multis delictis in iustificationem : digne illum credimus esse saluatum, cui et ante baptisma credulitas et intelligentie confessio non defuit, et in hora baptismi uita, quamuis in infirmo et febricitante, permansit. uita igitur que contraxit originale peccatum, quia  quando potuit, testimonium sue conscientie atque intelligentie dedit; etiam quando confiteri non potuit, illius confessionis merito remissionem peccati originalis accepit. Maxime consecratione unitatis Ecclesie suffragante, qua factum est ut confessionem tempore preterito redditam, quia non potuit in hora baptismi reddere propter infirmitatem corporis, adiutorio fraterne redderet caritatis: ut eorum membrorum uerbo fuisset adiutus, quorum fuit consortio deputandus. Illo autem originali peccato dimisso, cuncta peccata que propria uoluntate contraxerat,  dimissa fuisse nemo fidelium dubitat. Preterita igitur scientis confessio remissionem peccatorum meruit etiam nescienti quid diceret, de quo [a 1Kb] nullatenus dubitemus.

CAP. uIII.---19. Neque enim ab hac sententia nostrum animum reuocare debet ulla suspicio, ne quis dicat, quod ille »saluus esset, si nec ad ipsam tinctionem corporis peruenisset,« cum utique non dicamus illum sine baptismi sacramento sola confessione potuisse saluari. Qui enim crediderit, et baptizatus fuerit, saluus erit. Illum utique adolescentem, quia credidisse et confessum fuisse nouimus, ideo per sacramentum baptismatis saluum fuisse firmamus. Qui si non baptizaretur, non solum nesciens, sed etiam sciens nullatenus saluaretur. uia enim salutis fuit in confessione, salus in baptismate. Nam in illa etate,  non solum ei confessio sine baptismate nichil prodesset, sed nec ipsum baptisma non credenti neque confitenti ullatenus proficeret ad salutem. Ideo ergo illi Deus confessionem prodesse uoluit, quia eum usque ad sanctam regenerationem in hac uita seruauit. Donum itaque sancte regenerationis sicut ille, quia uoluit, petiuit; sic Deus, quia uoluit, dedit.

CAP. IX. Mortui cur non baptizentur.---20. Mortuos autem propterea non baptizamus, quia omne peccatum, siue originale, siue actuale, quia simul est anime carnique commune, nichil eorum dimittitur, si a sua carne anima separatur. Omnes enim nos manifestari oportet ante tribunal Christi, ut recipiat unusquisque propria corporis prout gessit, siue bonum, siue malum . Anima itaque sine carne nulla  ratione saluatur, que peccauit in corpore, nec credidit cum esset in corpore. Ac per hoc, malum recipit quod gessit in corpore, non bonum, 224 quod in corpore constituta non gessit. Caro quoque sine anima non potest baptizari, quia nec remissionem peccatorum accipere. Nam res que non uiuit, sicut peccare, ita penitentiam peccati habere non potest. Quomodo sacramentum remissionis dari potest, ubi uita non est? aut quemadmodum caro baptizetur in remissionem peccatorum, ubi anima non est, cum qua simul adheret peccati consortium? Igitur etsi fuit cuiusquam uiuentis uoluntas fidelisque deuotio, qui tamen defunctus est sine baptismatis sacramento, ideo mortuus baptizari non potuit, quia ab illo corpore anima cuius fuit uoluntas fidelis deuotioque  discessit. Propterea iste igitur, de quo nunc agitur, digne baptizatus est, quia anima eius, cuius uoluntas fidelis et deuotio nota omnibus fuit, usque ad horam sancti baptismatis in sua carne permansit. Illa igitur mysteria, que ante baptisma in Ecclesia geruntur, concipi spiritualem hominem faciunt, non renasci. Hinc est quod perueniet ad salutem, si quem secunda natiuitas educet in lucem. Ad quam lucem illis homo mysteriis preparatur, sed baptismatis sacramento perducitur. Hoc est quod superius dixi in illis mysteriis esse salutis officium, in baptismate salutis  effectum; quem utique non infirmitatis incursio, sed sola sibi potest negare mutatio uoluntatis.

CAP. X.---21. Proinde firmissime tenenda est illa canonum sententia paternorum, que infirmos iubet, si pro se respondere non ualeant, sed eorum uoluntati testimonium sui periculo proprio dixerint, baptizari. uiderunt enim sancti Patres ream non esse uoluntatem que impedita cognoscitur, non mutata; nec debere denegari sacramentum baptismatis, ubi firmitas cognoscitur uoluntatis. Hoc autem statuentes sancti Patres, et quid Ecclesia facere debeat, et quid ille percipiat, indicarunt. Neque enim hoc Ecclesia faceret, si ille nullum in hoc facto beneficium percepisset. Nam cum Ecclesiam Dei columnam et firmamentum ueritatis esse testatur Apostolus, si  aliquam in mysteriis fidei habet partem, ubi non sit ueritas firma, non est in omnibus mysteriis columna et firmamentum ueritatis . Quecunque enim firmitas sacramentis eius adimitur, ipsi Ecclesie necesse est auferatur. Non ergo columna et firmamentum ueritatis ueraciter uocatur Ecclesia, si in ipso principali humane salutis mysterio inuenitur infirma. Sed quia ueraciter columna et firmamentum ueritatis ab Apostolo nuncupatur, quidquid secundum ipsius Ecclesie constituta, in sanctis mysteriis redemptionis et reconciliationis humane, intra eam datur et accipitur, firma ueritate datur, firma ueritate percipitur.

22. Ut autem sancte matris Ecclesie generalia constituta, id est ea que concordissima cunctorum  firmat assensio pontificum, nullatenus repellamus, in Prouerbiis ita precipitur: Audi, fili, leges patris tui, et ne repellas instituta matris tue . Quis ergo utilitatis estimet uacuum, quod diuinitus audit nullatenus repellendum? Si ergo qui sic baptizatur, non saluatur, nullus reatus est si hoc negligatur: nec minister uerbi, si hoc non fecerit, tenebitur culpa negligentie, si ille in quo hoc fit, particeps non potest esse iustitie. Ibi ergo quisque arguitur negligentie 225 reus, ubi operis non desperatur effectus. Et sicut ille digne arguitur negligentie qui quod utile est non operatur, ita illius qui superfluis laborem rebus impendit, recte ipse labor irritus atque inutilis improbatur. Quod et si in hac parte irritus labor impenditur, irrita erit Pauli apostoli sine dubitatione sententia  qua dixit: Quia unusquisque propriam mercedem accipiet secundum suum laborem : cum procul dubio de ministris Christi et dispensatoribus mysteriorum Dei, sicut eiusdem epistole locus indicat, loqueretur. Premiserat enim: Ego plantaui, Apollo rigauit, sed Dominus incrementum dedit . Quid autem fuit plantare Pauli, et Apollo rigare, nisi quod Paulus plantabat euangelizando uerbum salutis, Apollo autem rigabat ministrando sacramentum baptismatis? Cum ergo dixisset Apostolus: Itaque neque qui plantat est aliquid, neque qui rigat, sed qui incrementum dat, Deus , ut ostenderet illius plantationis et rigationis firmam manere mercedem, continuo subdidit: Unusquisque propriam mercedem accipiet secundum suum laborem. Ostendens  autem laborem diuini operis inanem esse non posse, alio loco eiusdem epistole sic loquitur: Itaque, fratres dilecti, stabiles estote et immobiles, abundantes in opere Domini semper, scientes quod labor uester non est inanis in Domino .

23. Illud est autem opus Dei, quod sic impenditur unicuique uiuenti, ut eius qui accipit aut anime prodesse possit, aut corpori. Et illa quidem que prosunt anime, necesse est ut etiam corpori prosint; non autem omnia que corpori prosunt, ad utilitatem pertinent animarum: sicut est cibus, potus, uestimentum et hospitium, que inueniuntur non accipienti anime prodesse, sed danti. Sacramentum uero baptismatis ad hoc homini datur, ut anima cum carne saluetur. Quod profecto inaniter minister dat,  si non ad hoc dat, ut ille qui baptizatur donum eterne salutis accipiat. Inaniter enim sacramentum redemptionis datur, si non redimitur cui datur. Sed si attendamus uerbum unum epistole tue, nulla huius dubitatio remanebit. Dixisti enim, propterea hoc paternis canonibus definitum, »ut minister uerbi liber sit a culpa negligentie.« Quomodo autem in hac negligentia culpam minister incurrit, si in diligentia non aliquid proficit? Non enim inaniter negligentie contrahit culpam, nisi quia hoc non fecit quod facere debuit: illud autem facere propterea deberet, quod prodesse poterat si fecisset. Ideo autem negligentie culpam contradixit, quia obfuit non faciendo quod prodesset procul dubio, si fecisset. Proinde ideo debet, secundum paternos canones, infirmus ille cuius  uoluntati non deest attestatio proximorum, sine dubio baptizari, ut et minister uerbi liber sit a culpa negligentie, et ille fiat consors particepsque iustitie.

CAP. XI.---24. Nullus autem debet moueri fidelium in illis, qui etsi legitime sana mente baptizantur, preueniente uelocius morte, carnem Domini manducare, et sanguinem bibere non sinuntur: propter illam uidelicet sententiam Saluatoris qua dixit: Nisi manducaueritis carnem Filii hominis et biberitis eius sanguinem, non habebitis uitam in uobis . Quod quisquis non solum secundum ueritatis mysteria, sed secundum 226 mysterii ueritatem considerare poterit, in ipso lauacro sancte regenerationis hoc fieri prouidebit. Quid enim agitur sacramento  sancti baptismatis, nisi ut credentes membra Domini nostri Iesu Christi fiant, et ad compagem corporis eius ecclesiastica unitate pertineant? Ipsis enim dicit beatus Apostolus: uos estis corpus Christi, membra de membro . Quos ostendit non solum ipsius sacrificii participes, sed ipsum sanctum sacrificium esse, dum eos iubet uiuam hostiam seipsos Deo, humiliter exhibere, dicens: Obsecro itaque uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem . Quod etiam sanctus Petrus similiter docens, ait: Et uos tanquam lapides uiui edificati in domos spiritales, in sacerdotium sanctum, offerentes spiritales hostias acceptabiles Deo per Iesum Christum . Unde beatus Paulus cum quodam loco  dixisset: Calix benedictionis cui benedicimus, nonne communicatio sanguinis Christi est? et panes quos frangimus, nonne participatio corporis Domini est ? Ut nos esse ipsum uerum panem uerumque corpus ostenderet, continuo subiunxit: Quoniam unus panis, unum corpus multi sumus, omnes qui de uno pane participamus . Unde alio loco dicit: Unum corpus, et unus spiritus, sicut uocati estis in una spe uocationis uestre . Et iterum: ueritatem autem facientes in caritate, crescamus in illo per omnia, qui est caput Christus. Ex quo totum corpus compactum et concretum per omnem iuncturam subministrationis, secundum operationem in mensuram uniuscuiusque membri, augmentum corporis facit in edificationem sui in caritate .  Nam et carnem Domini nos esse confirmans, ait: Nemo enim unquam carnem suam odio habuit, sed nutrit et fouet eam, sicut et Christus Ecclesiam: quoniam membra sumus corporis eius, et de ossibus eius . Quocirca quoniam unus panis et unum corpus multi sumus, tunc incipit unusquisque particeps esse illius unius panis, quando ceperit membrum esse illius unius corporis, quod in singulis membris, quando in baptismo capiti Christo subiungitur, tunc iam Deo uiua hostia ueraciter immolatur. Illo enim natiuitatis munere sic fit sacrificium, sicut fit et templum. Quod beatus Apostolus docens, ait: Nescitis quia templum Dei estis, et Spiritus Dei habitat in uobis ? Qui ergo membrum corporis Christi fit, quomodo non accipit quod ipse fit? quando utique illius fit uerum corporis membrum,  cuius corporis est in sacrificio sacramentum. Hoc ergo fit ille regeneratione sancti baptismatis, quod est de sacrificio sumpturus altaris. Quod etiam sanctos Patres indubitanter credidisse ac docuisse cognoscimus. Beatus quoque Augustinus de hac re sermonem fecit admodum luculentum, et aptum edificationi atque instructioni fidelium. Quem sermonem totum epistole malui subiungere quia nec est prolixus, et in ipsa breuitate magne instructionis ac suauitatis est plenus.

25. »Hoc quod uidetis in altare Dei, etiam transacta nocte uidistis, sed quid esset, quid sibi uellet, quam magne rei sacramentum contineret, nondum audistis. Quod ergo uidetis, panis est, et calix; quod uobis etiam oculi uestri renuntiant. Quod autem fides 227 uestra  postulat instruenda, panis est corpus Christi, calix sanguis Christi. Breuiter quidem hoc dictum est, quod fidei forte sufficiat; sed fides instructionem desiderat. Dicit enim propheta: Nisi credideritis, non intelligetis . Potestis ergo modo dicere mihi: Precepisti ut credamus; expone ut intelligamus. Potest enim in animo cuiuspiam cogitatio talis oboriri. Dominus noster iehsu Christus nouimus unde acceperit carnem, de uirgine Maria: infans lactatus est, nutritus est, creuit, ad iuuenilem etatem perductus est, a Iudeis persecutionem passus est, ligno suspensus est, in ligno interfectus est, de ligno depositus est, sepultus est, tertia die resurrexit, quo die uoluit in celum ascendit. Illuc leuauit corpus suum, unde est uenturus  ut iudicet uiuos et mortuos. Ibi est modo sedens ad dexteram Patris. Quomodo est panis corpus eius, et calix, uel quod habet calix quomodo est sanguis eius? Ista, fratres, ideo dicuntur sacramenta, quia in eis aliud uidetur, aliud intelligitur. Quod uidetur speciem habet corporalem, quod intelligitur fructum habet spiritalem. Corpus ergo Christi si uis intelligere, Apostolum audi dicentem fidelibus: uos estis corpus Christi et membra . Si ergo uos estis corpus Christi et membra, mysterium uestrum in mensa Domini positum est, mysterium Domini accipitis. Ad id quod estis, Amen respondetis, et respondendo subscribitis. Audis ergo, Corpus Christi, et respondes Amen. Esto membrum corporis Christi, ut uerum sit Amen. Quare ergo in pane? Nihil hic de nostro asseramus,  ipsum Apostolum item audiamus. Cum ergo de isto sacramento loqueretur, ait: Unus panis, unum corpus multi sumus. Intelligite, et gaudete. Unitas, pietas, ueritas, caritas, unus panis, unum corpus multi sumus . Recolite enim quia panis non fit de uno grano, sed de multis. Quando exorcizabamini, quasi molebamini; quando baptizati estis, quasi conspersi estis; quando Spiritus sancti ignem accepistis, quasi cocti estis. Estote quod uidetis, et accipite quod estis. Hoc Apostolus de pane dixit, iam de calice quid intelligeremus, etiam hoc dictum satis ostendit. Sicut enim ut sit species uisibilis panis multa grana in unum consperguntur; tanquam illud fiat quod de fidelibus ait Scriptura sancta: Erat illis anima [una] et cor unum in Deum ; sic et de uino, fratres, recolite unde sit unum. Grana multa pendent ad  botrum, sed liquor granorum in unitate confunditur. Ita Dominus iehsu Christus nos significauit, nos ad se pertinere uoluit; mysterium pacis et unitatis nostre in sua mensa consecrauit. Qui accipit mysterium unitatis, et non seruat  uinculum pacis, non mysterium accipit pro se, sed testimonium contra se.«

26. Arbitror, sancte frater, disputationem nostram, preclari doctoris Augustini sermone firmatam, nec cuiquam esse aliquatenus ambigendum, tunc unumquemque fidelium corporis sanguinisque Dominici participem fieri, quando in baptismate membrum corporis Christi efficitur, nec alienari ab illo panis calicisue consortio, etiamsi antequam panem illum comedat, et calicem bibat, de hoc seculo in unitate  corporis Christi constitutus abscedat. Sacrament quippe illius participatione ac beneficio non priuatur, quando ipse hoc quod illud sacramentum 228 significat inuenitur. Ora pro nobis semper uegetatus fortis in Christo, sancte et uenerabilis frater.





EPISTOLA XIII. Ferrandus Fulgentio, questiones quinque proponens. 

Domino beatissimo, et cum omni ueneratione inspiciendo sancto Patri FULGENTIO episcopo, FERRANDUS diaconus in Domino salutem.

1. Sepe multa uolui affectu interrogare discendi, sed absentem magistrum frequentibus epistolis compellare, portitorum raritas ex itineris longinquitate  prohibuit. Unde nunc beneficio presentis occasionis admonitus, in unum congessi que potui, et responsione uestra melius dilatanda breuiter quero; rogans obsecransque Christum, a quo intus audis quod doceas foris, ut ueraciter dicas mihi:

2. Utrum Trinitas inseparabilis propter unam eamdemque naturam, operationem, ac uoluntatem, dici debeat separabiles habere personas, an etiam in personis sit omnino inseparabilis predicanda. uel, utrum Deus Dei Filius sicut dicitur natus, passus, mortuus, crucifixus; ita eius diuinitatem confirmare nos oporteat natam, passam, mortuam, crucifixam: quamuis siue Deus, siue diuinitas nominetur, sola caro intelligatur mutabilis atque passibilis, secundum quam Deus aut diuinitas pati potuit, quod in sua  natura non potuit. Tertio adhuc requiro, utrum anima Christi susceptricis deitatis plenam habeat omnino notitiam, et quemadmodum se inuicem norunt Pater, et Filius, et Spiritus sanctus, ita idem Filius semetipsum per id quod homo est, in eo quod Deus, nouerit; ex utraque, atque in utraque substantia totum capiens Patrem. An fortasse sicut oculis corporalibus Deum spiritum minime uidet, ne non homini dignitas addita, sed natura credatur penitus commutata; sic rationalis anime quamuis pio intellectu, et corde mundissimo, non uideri, neque comprehendi omnem diuinitatis essentiam, ne quelibet creatura inueniatur capere Creatorem. Patere me, obsecro, iterum querere; uolo enim simul plura proponere, quia non est ubi sigillatim de singulis percontemur. Unum  regnum Patris, et Filii, et Spiritus sancti credimus et fatemur, simul eos dominari creaturis omnibus sentientes. Quare ergo in orationibus sacerdotum, per Iesum Christum Filium tuum Dominum nostrum, qui tecum uiuit, et regnat in unitate Spiritus sancti, per uniuersas pene Africe regiones catholica dicere consueuit Ecclesia? Tanquam solus Filius cum Patre possideat regnum; in unitate, scilicet Spiritus sancti, aut  regnantes adunare, non simul regnare Spiritus sanctus intimetur. Responde ad hec, rogo, celeriter, et inculto eloquio de rebus ignotis consulentem, suauissimo melle celestis 229 pasce sermonis. Illud etiam dilucidans, quid sit quod Lucas euangelista cenam Domini narraturus, prius eum dicit calicem accepisse, et discipulis diuidendum inter  se continuo tradidisse; et tum deinde accepto pane dixisse: Hoc est corpus meum; et accepto similiter postquam cenauit calice, tunc dixisse: Hic calix nouum Testamentum est in sanguine meo, qui pro uobis funditur . Nunquid unus calix secundo est datus, an alius prius, alius postea? Et si ita est, ad cuius rei pertinet sacramentum illud de quo maxime ceteri qui scripserunt Euangelia, tacuerunt? Noli, queso, differre responsum, nec paratum animum longa exspectatione suspendas. Occupationum quippe uestrarum debemus mereri uel partem.

3. Rogo etiam, ut librum de Regula uere fidei [a 1Kb]  relegendum nobis iubeas destinare, et epistolam ad Ioannem Tharsensem episcopum [b 1Kb] , ubi de malefico quodam iudici non tradendo memini plenissime disputatum. Codices duos suscepi, et infanti Hermie proprium reddidi. Iube etiam epistolam de Oratione [c 1Kb] , quam ad me hic positum mandare dignatus es, iterum huc scriptam dirigere. Dum enim pro splendore sui a multis queritur ad legendum, faciente nostra obliuione, apud quem remanserit ignoramus. Sanctos presbyteros, diacones, beatamque congregationem supplex saluto. Deus noster paternitatem tuam ad edificationem nostram conseruare dignetur incolumem, domine pater. Amen.



EPISTOLA XIu. Fulgentius Ferrando, respondens ad propositas quinque questiones.


1. Epistola tua, sancte frater, et condiacone Ferrande, letificauit cordis mei simul, et excitauit affectum; ut et certus de tua salute gauderem, et intentus quod queris inquirerem; ab illo utique cui et debetur gratiarum actio, et a quo est uera salubrium rerum exspectanda ac postulanda cognitio: ut idem qui prospero auditu gaudium donat, etiam infusione gratie spiritalis intelligentiam tribuat; et sicut ipse ad inquirendum se accendit studium, ita pulsantibus ad se largiatur ingressum. Tunc enim in gaudium Domini nostri poterimus intrare, si nos hic dignatus fuerit in illud magnum pietatis sacramentum dono gratie spiritalis inducere, et ad deuitandum uite huius defectum,  qui nobis subrepit frequenter infirmis, panem nobis ipse tribuat intelligentie spiritalis; nec nos permittat ueternose corruptioni exterioris hominis subiici, sed ad studium sancte cogitationis , et operis interiorem nostrum de die in diem faciat celesti lumine  renouari. Dicta tue igitur epistole iam ponamus; ut quod Dominus donauerit, questionibus singulis respondere possimus.



230 QUAESTIO PRIMA.

2. Exigis namque ut ueraciter dicam tibi, Utrum Trinitas inseparabilis propter unam eamdemque naturam, operationem, ac uoluntatem, dici debeat separabiles habere personas, an etiam in personis sit omnino inseparabilis predicanda. Hec esse uerba prime  questionis procul dubio recognoscis.



RESPONSIO.

3. Ubi nobis illud est principaliter intuendum, quia Trinitas inseparabilis dici non debet, si possunt ille tres persone aliquatenus separari. Hoc enim uere inseparabile dicitur, quod nullatenus separationem potest recipere. Nam quod non separatur, sed separari potest, inseparabile non est. Quod si quisquam separari posse putat in Trinitate personas, non Trinitas est inseparabilis dicenda, sed unitas. In personis quippe Trinitas constat, unitas in natura. Sed nescio utrum nostra possit assertio ueritate fulciri, quando  sic inseparabilem naturam dicimus ut eiusdem nature personas separabiles asseramus: cum utique una natura, que non potest in personis diuidi, ipsa inseparabilitate sua, nec ipsas ostendat separari posse personas. Nam separationem nature absque separatione persone, ut non longius eamus, in ipsis hominibus inuenimus. Carnem quippe humanam nemo dubitat ad naturam hominis pertinere; cuius tamen potest fieri separatio, si quodlibet membrum precidatur a corpore: que tamen precisio non in se potest separationem habere persone. Neque enim cum manus aut pes a corpore preciditur, cum eodem membro etiam persona hominis separatur; quamuis fiat quedam nature separatio, cuius pars precisa inuenitur in membro. Sed sicut ille homo si uiuit postquam  membro caruerit, naturalis definitionis plenitudine non carebit, qua dicitur homo animal rationale, mortale: sic habens nature definitionem ueram, necesse est ut propriam quoque habeat cum natura personam, quamuis partem nature, id est partem carnis a se habeat separatam. Cum uero separantur homines personis, natura quoque sine dubio separantur. Quoniam non separatur persona, cum manus aut pes separatur a corpore: separatur autem in personarum separatione natura, cum homo separatur ab homine. Inseparabilis igitur nature unitas non potest separabiles habere personas.

4. Proinde considerare debemus illam Trinitatis unam eamdemque naturam ita totum implere, ut non sit aliquid ubi non sit. Inde est enim quod et ubique tota est, et loco nullatenus continetur; tota scilicet  in spiritibus et corporibus singulis, et tota simul in omnibus creaturis. Nunc enim non de gratia loquimur, qua se Deus gratuito munere misericordie sue saluandis hominibus prebet; sed de natura, qua Deus omnia que fecit, et implet, et continet; secundum quam dicit: Celum et terram ego impleo ; et secundum quam ipsi Deo beatus Dauid 231 dicit: Quo ibo a Spiritu tuo, et a facie tua quo fugiam? Si ascendero in celum, tu illic es; et si descendero ad infernum, ades . Et de Christo qui est sapientia Dei, dicitur: Attingit a fine usque ad finem fortiter, et disponit omnia suauiter . De Spiritu quoque sancto Scriptura diuinitus inspirata sic loquitur: Quia Spiritus Domini  repleuit orbem terrarum; et hoc quod continet omnia, scientiam habet uocis . Inuenitur autem hic uocem cordis significasse, non corporis, uocem scilicet non corporee locutionis, sed intime cogitationis. uocem illam, quam solus Deus audit clamantem, quando in occulto solus aspicit cogitantem. Ideo sequitur dicens: Propter hoc qui loquitur iniqua, non potest latere; sed nec preteriet illum corripiens iudicium suum . Ostendens autem ubi sit hec iniqua locutio, ut agnoscatur conscientie magis esse quam lingue, hoc sancta Scriptura subsequenter aperuit, dicens: In cogitationibus enim impii interrogatio erit . Hec ideo dixi propter quod de sancto Spiritu dicitur, quia quod continet omnia, scientiam habet uocis. Omnia quippe continens non est minor  Patre uel Filio Spiritus sanctus; et habens intime cogitationis scientiam, Deus uerus agnoscitur qui occultorum cognitor inuenitur. Scientia uero que comprehendit occulta, sine dubio continet et futura: quod summo ac uero Deo uera fides assignat, sancta Susanna Deum uerum taliter inuocante: Deus, qui occultorum es cognitor, qui scis omnia antequam fiant . Trinitas itaque, id est Deus unus, uerus, et bonus, eternus, incommutabilis, et immensus, ubique totus est secundum immensitatem atque omnipotentiam naturalem, quamuis non in omnibus habitet secundum gratie largitatem.

5. Hinc est quod cum Deus per Hieremiam dicat- Ego sum Deus approximans, et non Deus de longinquo , memoratus tamen propheta  eidem Deo dicit de quibusdam: Iuxta est ori eorum, et longe a renibus eorum . Deus ergo bonis et natura propinquat et gratia: natura, qua creat; gratia, qua saluat: natura, qua facit esse homines; gratia, qua iustificat peccatores: natura, qua eos facit ex hominibus nasci; gratia, qua dat eis potestatem filios Dei fieri : natura, qua facit ut uiuant; gratia, qua facit ut sobrie, et iuste, et pie uiuant : natura, qua eos facit in hoc mundo paruo tempore uiuere; gratia, qua eos facit in celo sine fine regnare. In malis uero sola est Deus immensitate atque omnipotentia naturali; qua eos facit esse, uiuere, atque sentire; rationales esse, liberum quoque habere uoluntatis arbitrium; sed liberum, non liberatum. Liberum enim arbitrium manet  etiam nunc in hominibus per naturam, quod in quibus uoluerit Deus, dignatur liberare per gratiam. Ex quo enim primus homo libero arbitrio uenundatus est sub peccato, ideo mala cepit esse libertas hominis, quia ipsi libero arbitrio ablata est bonitas uoluntatis: et sic in eodem hominis arbitrio cepit esse mala libertas; ut ipsa illi, et omnibus deinde per concubitum nascituris fieret inimica captiuitas. Deus ergo, sicut supra diximus, per immensitatem nature sue, totam creaturam suam et continet et implet; ac per hoc, totum implet Pater, totum Filius, totum Spiritus sanctus; quia et Pater, et Filius, et Spiritus sanctus 232 naturaliter unus est Deus. Non sic est autem una natura Patris, et Filii, et Spiritus sancti, id est trium illarum personarum, sicut  est humana natura, trium quorumlibet hominum; quorum sic est una natura, ut eorum tamen et anime separentur et corpora: cumque sit in tribus hominibus unitas naturalis, nullius tamen est cum duobus caro, animaue communis. Hinc est quod separari ab inuicem creature quelibet consubstantiales possunt: quia singule earum tote ubique esse non possunt: nam et cum in illis fit per gratiam fidei, ut multitudinis credentium sit cor et anima una ; possunt tamen in personis separari locorum situ, licet cordis non separentur affectu; possunt et alique infideles ex fidelibus fieri, et ab illius unius anime societate disiungi. Natura uero Trinitatis, que sola est ubique tota, sicut ubique suum habet et unum et totum, sic separationem non potest recipere personarum.

 6. Nominantur quidem ille persone aliquando singule; sed ita se uoluit ipsa Trinitas inseparabilem ostendere in personis, ut nullum ibi nomen sit quo sic uocetur quelibet una persona, ut non aut tribus naturali unitate conueniat, aut alteram ad alteram referri, etiam ipso nomine singularitatis ostendat. Nam de illis uocabulis, quibus ad se proprie dicuntur Pater, et Filius, et Spiritus sanctus; in quibus scilicet non singularitas cuiusque persone, sed communio monstratur unius essentie; non est aliquod nomen quod sic Patri conuenire possit aut Filio, ut Spiritui sancto conuenire non possit. Dicitur enim Pater naturaliter Deus; sed naturaliter est Deus et Filius, naturaliter est Deus et Spiritus sanctus; nec tamen tres Dii, sed unus naturaliter Deus est Pater, et Filius, et Spiritus  sanctus. Omnipotens est Pater, sed omnipotens est Filius, omnipotens est Spiritus sanctus; nec tamen tres Dii omnipotentes, sed unus Deus omnipotens est Pater, et Filius, et Spiritus sanctus. Aeternus est sine initio Pater, eternus est sine initio Filius, eternus est sine initio Spiritus sanctus; nec tamen tres Dii eterni, sed unus Deus eternus est Pater, et Filius, et Spiritus sanctus. Immensus est Pater, sed immensus est Filius, et immensus est et Spiritus sanctus; nec tamen tres Dii immensi, sed unus Deus immensus est Pater, et Filius, et Spiritus sanctus. Ubi ergo sic est nomen quodlibet unum, ut simul et tribus et singulis indifferenter possit conuenire personis; et ita singulare in natura est, ut in personis esse plurale non possit; quomodo separabiles  esse personas dicimus, quando pluralem numerum in nomine recipi non uidemus? Quidquid enim singulariter tantum secundum naturam dicitur, necesse est ut in personis quoque inseparabiliter intimetur: et ostendit ipsa ueritas personas non posse diuidi, ubi quodlibet nomen, quod tamen ad se, non ad alteram unaqueque persona dicitur, sicut singulariter in una dicitur, sic etiam in tribus singulariter nominatur. Nam in una persona dicitur unus angelus, dicitur unus homo: sed si tres persone fuerint angelorum aut hominum, nec unus angelus, nec unus homo poterit nominari: quia in illis tribus personis, que in natura uel angelica uel humana reperiuntur, non unus angelus aut unus homo, sed sine dubio tres angeli uel tres homines necesse 233 est nuncupentur:  ceterum nec unus angelus, nec unus homo dici potest illa uel angelicarum uel humanarum pluralitas personarum; quia uero tres ille persone uel angelorum uel hominum separari possunt, ideo ipse tres persone non recipiunt simul unum nature singulare uocabulum; sed uel tres angeli uel tres homines sine dubio nominantur.

7. Non autem ignoramus per gratiam Dei fieri ut plures homines possint aliquo singulari nomine nuncupari: sicut est illud quod supra iam posuimus: Multitudinis autem credentium erat cor [unum] et anima una : que tamen sic dicitur anima una, ut dicantur et anime, fidelium scilicet, non impiorum. Fidelibus enim discipulis Dominus loquebatur, quibus  ait: In patientia uestra possidebitis animas uestras . Fidelibus etiam beatus Petrus dicit: Credentes autem exsultate letitia inenarrabili, et honorificata; recipientes finem fidei uestre, salutem animarum . Dicitur etiam in libro Sapientie: Iustorum anime in manu Dei sunt . Scimus etiam Thessalonicensibus beatum dixisse Apostolum, quorum electionem sciebat a Deo: Ipse autem Deus pacis sanctificet uos per omnia; et integer spiritus uester, et anima, et corpus sine querela in die Domini nostri Iesu Christi seruetur . Sed etiam in hymno trium puerorum nichilominus legitur: Benedicite, spiritus et anime iustorum, Domino . Scimus per gratiam Dei et sanctam Ecclesiam unam uirginem nuncupari, dicente Apostolo:  Despondi enim uos uni uiro uirginem castam exhibere Christo ; sed in ipsa una uirgine plurali numero etiam uirgines nuncupantur. Legimus etiam: Afferentur Regi uirgines post eam . Nec illud est dubium, unam esse Ecclesiam que per totum est orbem diffusa terrarum, que ab Apostolo appellatur Ecclesia Dei uiui, columna et firmamentum ueritatis : que tamen sic una, sic est et Ecclesia, ut in ea plures appellentur Ecclesie. Ipse enim beatus Apostolus dicit: Eram autem ignotus facie Ecclesiis Iudee, que erant in Christo . Sed et fratrem se dicit Corinthiis destinasse, cuius laus est in Euangelio per omnes Ecclesias . Ecclesiis quoque Galatie se scripsisse in eiusdem epistole demonstrauit  exordio. Fideles quoque suos unum lumen esse Dominus noster ostendens, ait discipulis suis: uos estis lumen mundi ; et tamen Dei filios lumina beatus Iacobus appellare non dubitat, dicens: Omne datum optimum, et omne donum perfectum desursum est, descendens a Patre luminum . In his itaque omnibus et singulare inuenimus uocabulum, et plurale: ideo autem plurale, quia omnes creaturas separabiles esse ipsa qualitas naturalis ostendit; ideo uero singulare, quia ut sit una anima, unus spiritus, una uirgo, una Ecclesia, unum lumen, hoc illa una Trinitas per suam gratiam fecit; que tam in natura quam in personis sic est inseparabilis, ut quidquid ibi tam de una quam de tribus personis singulariter dicitur, pluraliter non dicatur. Non itaque  possunt Patris, et Filii, et Spiritus sancti separari persone, quibus unum nomen naturale sic conuenit, ut in tribus personis plurale esse non possit: excepto enim hoc ipso, quo persone dicuntur, nullum nomen aliud in Patre, et Filio, et Spiritu sancto potest inueniri, quod non singulariter tantummodo nominetur. uix autem hoc unum reperire potuit humani sermonis inopia, 234 ut saltem tres diceret esse personas; ne si uel hoc non diceretur, Trinitas esse nullatenus crederetur, et in illa omnimoda taciturnitate, fidei periculum nasceretur

8. Quocirca, secundum ueritatem fidei Christiane dicimus, unum Deum esse naturaliter Patrem, et Filium, et Spiritum sanctum. Necesse est autem ut sicut  Trinitatem dicimus unum Deum, ita dicamus unum omnipotentem, unum eternum, unum immensum, unum magnum, unum altissimum; et quidquid, in quantum Deus hominibus dedit, non solum in singulis personis, sed etiam simul in tribus ad seipsum singulariter nominatur. Ne uero ex hoc quod Pater unius est persone uocabulum, Filius quoque una tantum dicitur in Trinitate persona, similiter et cum Spiritus sanctus proprie dicitur, unius persone singularitas intimatur, quisquam uelit istas tres separabiles asserere et affirmare personas: in quo unicuique persone sic unum ex his tribus nominibus conuenit, ut commune tribus personis esse non possit. Quisquis hoc tentat obiicere, si sic sentit ut loquitur, et hoc tenet conscientia quod indicat lingua,  minus attendit, hec nomina esse sine dubio relatiua. In quolibet autem relatiuo nomine sic certum est unam in seipsa significari personam, ut hinc referatur ad alteram: et non solum in his que eadem sunt, sicut dicitur frater ad fratrem, amicus ad amicum, uicinus ad uicinum; sed etiam in his que diuersa sunt, sicut dicitur pater ad filium, filius ad patrem, genitor ad genitum, uel genitus ad genitorem; ex quolibet horum nomine geminam intelligi solere personam. Neque enim in his nominibus sic una persona singulariter dicitur, ut non ad alteram ipso suo nomine referatur: relatiuo enim uocabulo sic persona quelibet dicitur in se, ut non dicatur ad se. Ad agnoscendum itaque inseparabilitatis indicium ita se illa una ueraque diuinitas in singulis personis uoluit  incommunicabiliter [a 1Kb] nominari, ut una tamen persona sine altera non posset intelligi. Nam cum Pater ad Filium, uel Filius referatur ad Patrem, licet singula singulis tantum possint nomina conuenire personis, et communionem illorum duorum nominum omnino recuset proprietas personarum, non tamen Pater sine Filio cognoscitur, nec sine Patre Filius inuenitur. Relatio quippe illa uocabuli personalis personas separari uetat: quas etiam dum non simul nominat, simul insinuat. Nemo autem audire potest unumquodque istorum nominum, in quo non intelligere cogatur et alterum: quod nobis beatus Ioannes insinuat, dicens: Omnis qui negat Filium, nec Patrem habet; qui confitetur Filium, et Patrem habet . Quod utique propterea dixit, quia  inseparabiliter Pater referatur ad Filium, et inseparabiliter Filius referatur ad Patrem. Non ergo separatur persona Patris a persona Filii, quotiens aut Pater tantum nominatur, aut Filius: quandoquidem Pater non dicitur, nisi referatur ad Filium, nec Filius dicitur, nisi referatur ad Patrem: in Patris enim nomine ita genitor agnoscitur, ut ex hoc et ille qui est genitus intimetur, et appellatio geniti admonet personam genitoris agnosci. Hinc est quod sicut ab eo qui confitetur Filium, 235 Pater habetur, sic ab eo qui Filium negauerit, non habetur.

9. Quisquis ergo separabiles dicit esse personas Patris et Filii, ostendat in quolibet eorum aliquod  uocabulum personale quod ita unius persone sit, ut ad alteram referri non possit. Sed quia hoc nullatenus inuenitur, hoc sine dubio ad ueram pertinet fidem: ut tres illas unius atque inseparabilis nature personas sicut non confundimus, ita separare nullatenus audeamus. Quandoquidem ita nobis hoc dignata est ipsa Trinitas euidenter ostendere, ut etiam in his nominibus, quibus uoluit singillatim personas agnosci, unam sine altera non permittat intelligi. Nam excepto quod ad se relatiue dicuntur Pater et Filius, ubi inseparabiliter necesse est referatur alter ad alterum, cum ista nomina sint utique personarum, non minus omnis contradictio deficit in illo personali nomine Spiritus sancti; qui non aliud personaliter uocatur cum dicitur Spiritus sanctus, quam hoc quod  naturaliter et Pater uocatur et Filius. Nam et Pater naturaliter spiritus est, et Filius naturaliter spiritus est; et Pater naturaliter sanctus est, et Filius naturaliter sanctus est. Quomodo ergo potest persona Spiritus sancti a persona Patris aut Filii aliquatenus separari, cum hoc habeat Spiritus sanctus in ipso personali nomine, quod cum Patre et Filio unitate naturali cognoscitur habere commune? Hoc enim nomine non ad solum Patrem, sicut Filius; nec ad solum Filium, sicut Pater: sed simul et ad Patrem et ad Filium refertur, quando et Patris et Filii Spiritus nuncupatur. Nam et cum ipse Spiritus sanctus dicitur donum, ad donatorem inseparabiliter refertur. Hanc inseparabilitatem personarum sciens beatus Dauid, dicebat Deo: Quo ibo a Spiritu tuo, et a facie  tua quo fugiam? Si ascendero in celum, tu illic es; si descendero in infernum, ades . Quod utique non diceret, si personam Spiritus sancti a persona Patris separabilem sciret. Propterea autem se nec ab Spiritu Dei abire, nec ab ipso Deo fugere quoquam posse dicebat, quia nouerat, inseparabiliter et Deum esse in Spiritu suo, et Spiritum Dei esse in Deo: non sicut est in Deo creatura, sed sicut spiritus eius, qui non alterius nature est quam est ipse Deus in quo est. Quod illo loco sanctus ostendit Apostolus, ubi cum dixisset: Nobis enim reuelauit Deus per Spiritum suum: Spiritus enim omnia scrutatur, etiam profunda Dei; continuo humani spiritus induxit exemplum, dicens: Quis enim scit hominum que sunt hominis, nisi spiritus hominis qui  in ipso est? Ita ea que Dei sunt, nemo cognouit nisi Spiritus Dei . Sicut ergo spiritus hominis, qui in ipso est, ideo scit que sunt hominis, quia eiusdem nature est cuius est homo in quo est : ita et que Dei sunt ideo nemo cognouit nisi Spiritus Dei, quia sic in Deo est per unitatem nature, ut non sit aliquid in Deo, quod non possit Spiritus eius naturali unitate cognoscere.

10. Istam quippe plenitudinem cognitionis sola possidet unitas naturalis; per quam sic est in Deo Spiritus eius, ut unus cum illo sit naturaliter Deus. Qui tamen sic in Deo est, et unus cum illo Deus  est, ut non cum eo unam personam habeat, sicut habet cum homine spiritus 236 qui in homine est. Sed illud cognitionis exemplum pro unitate naturali, que nullam in Patre, et Filio, et Spiritu sancto differentiam cognitionis esse permittit, beatum Apostolum posuisse certissimum est: quia una illa natura inseparabilis, totum quidquid in se naturaliter est, non diuersum sed unum, et totum sicut in tribus, sic in singulis constat esse personis. Ubi ad demonstrandam propriam Spiritus sancti personam, uere in eiusdem doctrina Spiritus apostolica uigilauit auctoritas, ut diceret: Nos autem non spiritum mundi accepimus, sed Spiritum qui ex Deo est : quod dici de spiritu hominis nullatenus potest, qui sic esse in homine dicitur, ut esse ex homine non  dicatur. Spiritus autem sanctus in Deo est unitate nature, ex Deo est etiam proprietate persone. Per illam ergo unitatem nature, per quam ea que Dei sunt nemo cognouit, nisi Spiritus Dei, etiam illud intelligitur quod Filius dicit: Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare . Per eamdem nature inseparabilis unitatem, et se in Patre, et in se Patrem Filius esse testatur. Nam cum discipulis dixisset: Si me cognouissetis, et Patrem meum utique cognouissetis : Philippus uero cum Patrem sibi postularet ostendi, sic Dominus ipse respondit: Tanto tempore uobiscum sum, et non cognouistis me? Philippe, qui me uidit, uidit et Patrem. Quomodo tu dicis, ostende nobis Patrem? Non credis quia  ego in Patre, et Pater in me est? uerba que ego loquor uobis, non a me ipso loquor; Pater autem in me manens, ipse facit opera. Non creditis quia ego in Patre, et Pater in me est? Alioquin propter opera ipsa credite . Ex eo igitur quod inseparabiles sunt Pater, et Filius, et Spiritus sanctus, consequens est ut inseparabiliter operentur. Quod si Trinitas illa separabiles posset habere personas, essent et aliqua separata opera Trinitatis. Nam si attendamus illud quod Scriptura sancta dicit de sapientia: Splendor est enim lucis eterne , sicut splendorem luci uidemus inseparabiliter inherere, sic agnoscamus Filium a Patre separari non posse. Ipsum enim apostolica predicat auctoritas splendorem glorie, et figuram substantie Dei  ; quod sequens beatus Ambrosius in hymno matutino [a 1Kb] splendorem paterne glorie Filium esse pronuntiat.

11. Illo quoque exemplo inseparabiles personas Patris, et Filii, et Spiritus sancti, conuenit ut credamus, quo ipse Unigenitus Deus sic in unitate persone sue naturam diuinam humanamque coniunxit atque uniuit, ut a se omnino non possint separari. In una enim persona Unigeniti Dei, qui tanquam sponsus processit de thalamo suo , inseparabilis permanet utriusque nature unitio. Nec ideo debet aliquis estimare utramque ab inuicem diuelli potuisse naturam; quia per susceptionem  mortis, et caro exanimis in sepulcro iacuit, et anima in infernum, carne moriente, descendit: quandoquidem etiam cum interueniente morte anima discessisset a carne, inseparabilis in Christo utraque natura permansit: quia nec in inferno animam suam, nec in sepulcro carnem suam diuinitas immensa deseruit. In tantum autem inseparabilis est in Christo utraque natura, ut ex hoc Eutyches in errorem caderet, et unam uidens in Christo personam, unam quoque in eo naturam 237 impie predicaret; uolens confundere quod uidit separari non posse. Sic autem iste in duabus naturis quas inseparabiliter unius esse persone cognouit, crimen impietatis incurrit; sicut Sabellius in tribus personis, propter unitatem nature, cecitate mortifere infidelitatis errauit;  non intelligens personas Patris, et Filii, et Spiritus sancti sine confusione subsistere, quas audiebat unitate naturali prorsus inseparabiles permanere. Sed utrumque Trinitas inseparabilis uicit, utrumque unitas inconfusa contriuit, uterque a uulua Ecclesie matris alienatus abscessit, uterque a uentre piissime genitricis errauit, et semetipsum, suosque complices barathro impietatis immersit. uera quippe in Trinitate Deo non solum nature unitas, uerum etiam inconfusa atque inseparabilis manet personarum proprietas: et nichilominus in una Christi persona, duarum permanet inconfusibilis atque inseparabilis plena ueritas naturarum.

12. Quod si in Christo propter unitatem persone, inseparabilis inuenitur unitio diuine humaneque nature  , quanta inseparabilitas credenda est illis tribus inesse personis, quarum est et unitas, et eternitas, et simplicitas, et immensitas naturalis? Hanc beatus Ambrosius ueraciter predicat et confirmat in  libro primo de Spiritu sancto , hec dicens: Quis igitur audeat dicere discretum a Deo Patre et Christo esse Spiritum sanctum, cum per ipsum ad imaginem et similitudinem Dei esse mereamur? Alio quoque loco dicit: Quis autem potest a Patre et Filio Spiritum sanctum separare, cum uel appellare Patrem et Filium sine Spiritu sancto non quemus? Nemo enim dicit Dominum Iesum, nisi in Spiritu sancto. Ergo si appellare Dominum Iesum sine Spiritu sancto utique non possumus, possumus sine Spiritu predicare ? Ista trium inseparabilitas personarum a beato quoque Augustino indubitanter asseritur. In libro primo de Trinitate  , cum solum dixisset Filium de uirgine Maria natum, solumque Spiritum sanctum in specie columbe super Iesum baptizatum, et die Pentecostes linguis diuisis uelut ignem super discipulos aduenisse; soliusque Patris fuisse uocem dicentis: Tu es Filius meus , quando Filius baptizatus est a Ioanne, et quando sonauit uox, dicens: Et clarificaui, et iterum clarificabo , ostendens tamen inseparabiles esse, Patrem, et Filium, et Spiritum sanctum, istam sententiam intulit, dicens: Quamuis Pater, et Filius, et Spiritus sanctus, sicut inseparabiles sunt, sic inseparabiliter operentur. Cernis nempe quomodo beatus Augustinus nullam hic separabilium personarum suspicionem relinquit, quando Patrem, et Filium, et Spiritum sanctum, sicut  inseparabiles sunt, sic 238 inseparabiliter asserit operari. Quam sententiam tali conclusione confirmans , ait: Hec et mea fides est, quando hec est catholica fides.

13. Item alio eiusdem libri loco dicit: Denique propter ipsam inseparabilitatem sufficienter aliquando nominatur uel Pater solus, uel Filius solus, adimpleturus nos letitia cum uultu suo, nec inde separatur utriusque Spiritus, id est, Patris, et Filii Spiritus, qui Spiritus sanctus proprie dicitur, Spiritus ueritatis, quem hic mundus accipere non potest . Hoc est enim plenum gaudium nostrum, quo amplius non est, frui Trinitate Deo, ad cuius imaginem facti sumus. Propter hoc aliquando ita loquimur de Spiritu sancto, tanquam solus ipse sufficiat ad beatitudinem nostram;  et ideo solus sufficit, quia separari a Patre et Filio non potest; sicut Pater solus sufficit, quia separari a Filio et Spiritu sancto non potest; et Filius ideo sufficit solus, quia separari a Patre et Spiritu sancto non potest. Hec est beati Augustini, secundum catholice fidei ueritatem, de Patris, et Filii, et Spiritus sancti inseparabilitate sententia: quam ne quisquam secundum solam naturam, et non etiam secundum personas acciperet, planius hoc et manifestius paulo post in eodem libro  curauit ostendere, dicens: Sed propter insinuationem Trinitatis, personis etiam singulis nominatis dicuntur quedam separatim, non tamen aliis separatis intelliguntur; propter eiusdem Trinitatis unitatem, unamque substantiam atque deitatem Patris, et Filii, et Spiritus sancti. Alio  quoque memorati libri loco  plenissime hoc inculcans, cum de Filio dixisset: Ex hoc enim rogat, quo minor est Patre; quo uero equalis est, exaudit cum Patre; inseparabilitatem personarum ostendens, ait: Unde se ab eo quod dixit: Ipse enim Pater amat uos , utique ipse non separat; sed secundum ea facit intelligi, que supra commemoraui, satisque insinuaui, plerumque ita nominari unamquamque in Trinitate personam, ut et alie illic intelligantur. Sic itaque dictum est: Ipse enim Pater amat uos, ut consequenter intelligatur et Filius, et Spiritus sanctus. Item post aliquanta  idem sanctus Augustinus  sic ait: Iam enim ostendimus in hac Trinitate per multos locutionum diuinarum modos, etiam de singulis dici quod omnium est, propter inseparabilem operationem unius eiusdemque substantie. In quinto decimo uero libro de Trinitate , cum de hac imagine que in nobis est, aliquas lineas preberet ad intelligentiam Trinitatis, inter alia sic ait: uerum in illa summa Trinitate que incomparabiliter rebus omnibus antecellit, tanta est inseparabilitas, ut cum trinitas hominum non possit dici unus homo, illa unus Deus et dicatur, et sit; nec in uno Deo sit illa Trinitas, sed unus Deus. Nec rursus quemadmodum ista imago, que est homo, habens illa tria una persona est, ita est et illa Trinitas; sed tres persone sunt, Pater Filii, et Filius Patris, et Spiritus Patris et Filii.  Item post aliqua  sic ait: Non tamen sicut in ista imagine Trinitatis, non hec tria unus homo, sed unius hominis sunt; ita in ipsa summa Trinitate, cuius hec imago est, unius Dei sunt illa tria; sed unus Deus est; et tres sunt ille, non una persona. Hec dicens beatus 239 Augustinus, et inseparabilitatem earumdem trium personarum, reuelatione ipsius Trinitatis intelligens, cum admiratione sequitur, dicens : Quod sane mirabiliter ineffabile est, uel ineffabiliter mirabile: cum sit una persona hec imago Trinitatis, ipsa uero summa Trinitas tres persone sint, inseparabilior est illa Trinitas personarum trium, quam hec unius.

14. Ista, sicut non dubito, que de primo atque nouissimo libro de Trinitate uerba beati Augustini posuimus,  omnino sufficiunt: presertim ingenio atque studio tuo [a 1Kb] , quo eius dicta sic acutissime ac frequentissime legis, ut in eis plurima possis similia reperire, que non solum in natura, sed etiam in personis inseparabilitatem sancte Trinitatis ostendunt. Dicuntur ergo singillatim tres ille persone, ut agnoscantur, non ut separentur: in quibus sic nulla est separatio, sicut in eis nulla potest inesse confusio. Neque enim tres ille persone, quia non possunt confundi, propterea debent separabiles estimari, cum omnino inseparabiles inueniantur, et in eo quod sunt, et in eo quod faciunt. Nec quisquam separabiles audeat illas tres personas asserere, cum nullam ante aliam, nullam post aliam, nullam sine alia uel existentem, uel operantem ualeat inuenire. Ubi sicut naturaliter nulla  potest esse separabilitas operis, ita naturaliter manet incommutabilis unitas uoluntatis. Attendamus autem quonam modo fuerit uel homo, uel angelus separatus a Deo, ut possimus indubitanter inseparabilem intelligere Trinitatem. Nempe Scriptura sancta dicit quia peruerse cogitationes separant a Deo, et quia in maleuolam animam non introibit sapientia, nec habitabit in corpore subdito peccatis ; et quia Spiritus sanctus discipline effugiet fictum, e auferet se a cogitationibus que sunt sine intellectu . Nam et Isaias propheta  testatur iniquitates inter Deum et homines separare. Sancta autem Trinitas ipse est Deus fidelis, in quo  non est iniquitas. uenit autem Filius Dei, ut peccata tolleret, et peccatum in eo non est, et peccatum est iniquitas . Tollens autem iniquitatem, tribuit caritatem. Abstulit ergo per quod a Deo separabamur, et donauit per quod sancte Trinitati inseparabiliter iungeremur. Ideo confidenter clamat Apostolus: Quia neque mors, neque uita, neque angeli, neque principatus, neque instantia, neque futura, neque fortitudines, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro . Si ergo Trinitas, infusa caritate, inseparabiliter sibi facit adherere animas nostras, quia qui adheret Deo, unus spiritus est : quomodo ipsa Trinitas separabiles potest habere personas, cum ipsa  Trinitas unus sit Deus, ac per hoc una sit caritas, quia Deus caritas est? Caritas autem diuisionem nunquam recipit, que de multis cordibus multisque animabus in seipsa unum cor unamque animam facit.



240 QUAESTIO SECUNDA.

15. Secunda deinde interrogatio tua hoc inuenitur tenore subiuncta: Utrum Deus Dei Filius, sicut dicitur natus, passus, mortuus, crucifixus: ita eius diuinitatem confirmare nos oporteat natam, passam, mortuam, crucifixam: quamuis siue Deus, siue diuinitas nominetur, sola caro intelligatur mutabilis atque passibilis, secundum quam Deus aut diuinitas pati potuit, quod in sua natura non potuit.



RESPONSIO.

16. His tuis uerbis breuiter respondeo, quidquid  horum dicatur, nichil preiudicare fidei qua ueraciter Ecclesia catholica credit, et predicat diuinitatem Filii Dei impassibilem atque incommutabilem naturaliter permanere. Beatus quippe Apostolus ait: Nos autem predicamus Christum crucifixum, Iudeis quidem scandalum, gentibus autem stultitiam: ipsis autem uocatis Iudeis et Grecis, Christum Dei uirtutem, et Dei sapientiam . Ecce Christum Dei uirtutem et Dei sapientiam, dicit Apostolus crucifixum. Alio autem loco simul uirtutem diuinitatemque coniungens ait: Sempiterna quoque eius uirtus et diuinitas . Si ergo uirtus Christi secundum carnem crucifixa non indigne dicitur, cur eodem modo etiam crucifixa secundum carnem diuinitas non dicatur? Quando enim additur, secundum carnem,  ostenditur utique non eius diuinitatem passioni subiacuisse, sed carnem. Quod etiam apostolica uidemus auctoritate monstratum. Nam cum beatus Paulus apostolus dixerit, Christum crucifixum, Dei uirtutem, et Dei sapientiam, ne ipsa uirtus et sapientia putaretur naturaliter esse passibilis, curauit alio loco crucifixe uirtutis et sapientie salubriter aperire mysterium, dicens de Christo: Nam etsi crucifixus est ex infirmitate, sed uiuit ex uirtute Dei , Scimus autem Christum Dei Filium prophetico eloquio Deum fortem ueraciter nominari, Isaia dicente Puer natus est nobis, filius datus est nobis, et  factus est principatus super humeros eius: et uocabitur nomen eius, Admirabilis, Consiliarius, Deus fortis, Pater futuri seculi, Princeps pacis . Nonne istius Dei fortis uno loco Apostolus sempiternam uirtutem diuinitatemque commendat? Neque enim uera fides ita sempiternam uirtutem ac diuinitatem Patris predicat, ut Filii aut Spiritus sancti sempiternam uirtutem diuinitatemque non credat: cum una sit naturaliter sempiterna uirtus ac diuinitas Patris et Filii et Spiritus sancti. Deus ergo fortis Christus: ideo autem ueraciter Deus, quia diuinitas, sicut ideo ueraciter fortis, quia uirtus. uera itaque fides, que Christum Deum fortem ueraciter credit et predicat, et Christum crucifixum Dei uirtutem, Deique sapientiam nouit ab Apostolo predicari; sicut secundum  carnem, crucifixam uirtutem fiducialiter nouit et dicit [a 1Kb] , ita secundum carnem, crucifixam diuinitatem confiteri non ambigit: 241 Christus enim Deus fortis, sic est Deus, ut ipse sit diuinitas sua; quemadmodum sic est fortis, ut ipse sit uirtus sua.

16 bis. Nosti hoc quod dico, in libris de Trinitate a beato Augustino plenissime disputatum; in quibus ostendit unamquamque in Trinitate personam, in his duntaxat nominibus quibus ad se non translate, sed proprie dicitur, ipsam sibi esse quod habere naturaliter predicatur. Dicimus enim siue Patrem, siue Filium, siue Spiritum sanctum, esse Deum uiuum, magnum, sapientem, fortem, bonum. In his omnibus, que ad se unaqueque dicitur in Trinitate persona; quia Deus diuinitate Deus est, magnus magnitudine  magnus est, sapiens sapientia sapiens est, fortis uirtute fortis est, bonus bonitate bonus est: sic est utique Deus, ut ipse sit diuinitas sua; sic est magnus, ut ipse sit magnitudo sua; sic est sapiens, ut ipse si sapientia sua; sic est fortis, ut ipse sit uirtus sua; sic etiam bonus, ut ipse sit bonitas sua. Quod cum in supra memoratis libris idem sanctus Augustinus frequenter insinuet, quemdam locum de libro eius quinto  huic opusculo inserere curaui. Cum enim de Deo et de eius magnitudine loqueretur, inter alia sic ait: Ea igitur magnitudine magnus est, qua ipse est eadem magnitudo. Et ideo sicut non dicimus tres essentias, sic nec tres magnitudines: hoc est enim Deo esse, quod est magnum esse. Eadem causa nec magnos tres dicimus, sed unum magnum; quia non participatione magnitudinis Deus  magnus est, sed seipso magno magnus est; quia ipse sua est magnitudo. Hoc et de bonitate, et de eternitate, et de omnipotentia Dei dictum sit, omnibusque omnino predicamentis, que de Deo possunt pronuntiari; quod ad seipsum dicitur, non translate ac per similitudinem, sed proprie; si tamen de illo proprie aliquid ore hominis dici potest. In libro quoque octauo  eamdem promens de illa naturali Trinitatis simplicitate sententiam, inter alia sic ait: Sicut Deus Pater, Deus Filius, Deus Spiritus sanctus: et bonus Pater, bonus Filius, bonus Spiritus sanctus; et omnipotens Pater, omnipotens Filius, omnipotens Spiritus  sanctus: nec tamen tres Dii, aut tres boni, aut tres omnipotentes, sed unus Deus, bonus, et omnipotens, ipsa Trinitas; et quidquid aliud non ad inuicem relatiue, sed ad se singuli dicuntur: hoc enim secundum essentiam dicuntur, quia hoc est ibi esse quod magnum esse, quod bonum, quod sapientem esse, et quidquid aliud ad se unaqueque ibi persona, uel ipsa Trinitas dicitur.

17. Claret nempe ex his beati Augustini uerbis, hoc esse catholice ueritatis, ut cum in Deo diuinitatem, magnitudinem, bonitatem, uirtutem, et quelibet alia in his que ad se proprie dicitur nominamus; non in istis diuersis nominibus quedam diuersa , sed unum illud quod est essentia uel natura certissime nouerimus. Inde est enim quod ipse beatus Augustinus  dicit in libro quinto de Trinitate, intelligendum sine qualite bonum, sine quantitate magnum: quia incommutabilitas simplicis atque omnipotentis essentie nullis potest accidentibus subiacere: ubi eadem est diuinitas que eternitas et maiestas; eadem magnitudo que uirtus et bonitas. Ex hac 242 ergo regula ueritatis quidquid de maiestate, de eternitate, de uirtute Christi secundum carnem ueraciter dici cognoscimus, de diuinitate quoque eius dici ueraciter non negemus. Ipse quippe beatus Augustinus in primo libro de Trinitate , ostendens Deum Filium secundum diuinitatem hoc habere quod est, et hoc esse quod habet, ita loquitur: Non enim sicut creatura, ita Deus Filius, ante Incarnationem et ante assumptam creaturam unigenitus, per quem facta  sunt omnia, aliud est, et aliud habet: sed hoc ipsum est, quod est et quod habet. Quod illo loco manifestius dicitur, si quis ad capiendum sit idoneus ubi ait: Sicut habet Pater uitam in semetipso, ita dedit Filio uitam habere in semetipso . Neque enim iam existenti et uitam non habenti dedit, ut haberet uitam in semetipso, cum eo ipso quod est, uita sit. Hoc est ergo, dedit Filio habere uitam in semetipso: genuit Filium incommutabilem uitam, quod est uita eterna. Idem beatus Augustinus in expositione Euangelii secundum Ioannem , cum de ipso Domini sermone tractaret, sic ait: Filius autem Dei non quasi primo fuit sine uita, et accepit uitam: si enim sic illam acciperet, non eam haberet in semetipso. Quid est enim in semetipso? Ut ipse uita ipsa esset. Et  paulo post, hec in eodem sermone confirmat dicens: Ait enim Apostolus: Fuistis enim aliquando tenebre, nunc autem lux in Domino . Cum dixisset, nunc autem lux, addidit, in Domino. In te ergo tenebre, lux in Domino. Lux quare? Quia participatione lucis illius, lux es. Si autem a luce qua illuminaris recesseris, ad tenebras tuas redis. Non sic Christus, non sic uerbum Dei. Sed quomodo? Sicut habet Pater uitam in semetipso, sic dedit et Filio uitam habere in semetipso : ut non participatione uiuat, sed incommutabiliter uiuat, et omnino ipse  uita sit. Et paulo post idem sanctus doctor egregius Augustinus ait: Quod dicitur, dedit Filio, tale est ac si diceretur, genuit Filium; generando enim dedit. Quomodo dedit ut esset, sic dedit ut uita esset, et sic dedit ut in semetipso uita esset. Quid est, in semetipso uita esset? Non aliunde uita indigeret, sed ipse esset plenitudo uite, unde credentes alii uiuerent, dum uiuerent.

18. Ex his igitur uerbis preclari antistitis Augustini, remotis docemur ambagibus, salua incommutabilitate, eternitate, atque impassibilitate diuinitatis Filii Dei, quidquid de eius maiestate, eternitate, ac uirtute secundum susceptionem carnis dicitur, incongruum non esse, si eodem modo secundum carnem de eius diuinitate dicatur. Quod ergo a Dei Filio susceptum  est, ab eius diuinitate, ab eius maiestate, ab eius uirtute, ab eius eternitate probatur esse susceptum. Quod ut sanctorum Patrum ueridica demonstret assertio, primum beatissimi pape Leonis apostolice sedis gloriosi pontificis proferimus epistolam, quam scribens ad Flauianum Constantinopolitane urbis episcopum [a 1Kb] , in eo quod ueram de Incarnatione Domini expressit mirabiliter fidem, omnem heretice prauitatis destruxit errorem. In illa namque epistola  idem gloriosus antistes non minus apostolice fidei ueritate preditus, quam apostolice sedis dignitate precellens [b 1Kb] , hec dicit [c 1Kb] : Salua igitur proprietate 243 utriusque nature, et in unam ceunte personam, suscepta est a maiestate humilitas, a uirtute infirmitas, ab eternitate mortalitas: et ad resoluendum  nostre conditionis debitum, natura inuiolabilis nature est unita passibili: ut  unus atque idem mediator Dei et hominum homo Christus iehsu , et mori posset ex uno, et mori non posset ex altero. Adhuc sequitur memoratus apostolice sedis antistes, et dicit: In integra ergo ueri hominis, perfectaque natura uerus natus est Deus, totus in suis, totus in nostris. Nostra autem dicimus, que in nobis ab initio Creator condidit, et que reparanda suscepit. Cernis nempe quemadmodum ille apostolicus doctor, qua fide dicit, Deum ea que in nobis ab initio condidit, reparanda suscepisse, eadem fide dicat humilitatem a maiestate, infirmitatem a uirtute, mortalitatem ab eternitate susceptam. Cum uero maiestas, uirtus, atque eternitas Filii Dei dicitur,  non aliud quam eius diuinitas intimatur. Non ergo dubitemus quod diuinitas Christi susceperit, quidquid Christi maiestas, Christi uirtus, eternitasque suscepit. Hinc est quod in eadem epistola non dissimilis denuo sententia continetur: cum idem beatissimus Romane presul Ecclesie, sicut Deum et hominem, ita diuinitatem et humanitatem manifestissima predicatione confirmat. In eadem quippe epistola dicit: Assumpta est de matre Domini natura, non culpa; nec in Domino Iesu Christo ex utero uirginis genito, quia natiuitas est mirabilis, ideo nostri est  natura dissimilis. Qui enim uerus est Deus, idem uerus est homo, et nullum est in hac unitate mendacium; dum inuicem sunt et humilitas hominis, et altitudo deitatis. Sicut enim Deus non mutatur miseratione, ita homo non consumitur dignitate. Alio quoque loco  idem beatissimus papa Leo diuinitatem carnis tectam uelamine profitetur, dicens: Iam cum ad precursoris sui Ioannis baptismum uenit, ne lateret quod carnis uelamine diuinitas tegeretur, uox Patris de celo intonans dixit: Hic est Filius meus dilectus, in quo mihi bene complacui . Ubi continuo diuinitatem illam confidenter Deum nuncupat, et illam carnem, hominem indubitanter appellat, dicens: Quem itaque sicut hominem, diaboli tentat astutia, eidem sicut Deo angelica famulantur obsequia. Item alio eiusdem epistole loco   dicit: Quamuis enim in Domino Iesu Christo, Dei et hominis una persona sit: aliud tamen est unde in utroque communis est contumelia, aliud unde communis est gloria. De nostro enim illi est minor Patre humanitas, de Patre illi est equalis cum Patre diuinitas. Cuius sententie firmitatem sensibus cunctorum fidelium sic insinuat atque inculcat, ut in hac fide uitam profectumque catholice constare testetur Ecclesie, dicens  quia catholica Ecclesia hac fide uiuit ac proficit, ut nec sine uera credatur humanitate diuinitas.

19. Hoc etiam beate memorie papa Gelasius seruato tenore doctrine, per uiam uere fidei atque apostolice confessionis, paribus incedit omnino uestigiis.  In eo quippe libro quem memoratus uenerabilis conscripsit antistes aduersus eos qui in Domino Iesu Christo duarum naturarum nolunt indiuisam credere ueritatem, sed eas unius nature 244 professione confundunt, ipso tenore predicationis apostolice custodito, duas naturas in Christo inconfusas atque inseparabiles esse confirmat, dicens: Has easdem necessarium est proferri [a 1Kb] sub una eademque persona sic indiscretas atque inseparabiles illa unitione constare, ut permaneant esse quod sunt. Et paulo post: Nunquid cum tantummodo Deus dicitur, homo denegatur? Nunquid cum humanitas dicitur, deitas inde remouetur? Nunquid cum Filius hominis dicitur, non etiam Filius Dei consequenter aduertitur? Nunquid cum uerbum dicitur, non simul intelligitur et caro quod factum  est? Nunquid cum caro eius corpusque depromitur, non etiam diuinitas indubitanter ostenditur? Item alio eiusdem libri loco, de his qui unam tantum in Christo naturam nituntur asserere, sic loquitur: Nam et cum dicunt unam fuisse naturam incarnatam, uolentes hoc modo uelut ostendere singularem, nullatenus euadunt significationem duarum. Dum enim dicitur unam diuinitatis naturam fuisse incarnatam; remotis ambiguitatibus, altera erit que incarnata est, altera qua incarnata perhibetur: quoniam non eadem erit natura deitatis que incarnata est, que est natura carnis qua incarnata firmatur; neque seipsa natura deitatis incarnata est, sed natura carnis incarnata cognoscitur.  Sicut neque seipsa natura carnis exstitit deitate sublimis, quia et non aliunde diuinitas, quam de utero uirginis matris incarnata processit; et caro non nisi in iisdem uisceribus, sancto Spiritu superueniente, et Altissimi obumbrante uirtute, est unita deitati. Item paulo post ait: Querant ergo isti qua sue dementie foueas, quibus circumdantur euadant; et palam se aut illorum esse de numero fateantur, qui uerum Christi corpus impugnant: aut negare non audeant, non nisi hac ratione uerum esse, sine qua uerum esse non possit: sicut et cum eumdem Deum dicimus, uel secundum Deum loqui aut facere predicamus, aliter uerum esse non possit, nisi ueram illic diuinitatem, et in sue proprietate substantie permanentem deitatis fateamur esse naturam.

20. Sanctus quoque Ambrosius in libro primo de  Fide , uno eodemque loco sicut Christum Deum et hominem, sic in eo diuinitatem profitetur et carnem, dicens: Unum Deum prophete dicunt, apostoli audiunt, unum Deum Magi crediderunt, et aurum, thus, et myrrham supplices ad Christi cunabula detulerunt, auro Regem fatentes, et Deum thure uenerantes. Thesaurus enim regni aurum; sacrificium Dei thus, myrrha est sepulture. Quid igitur uoluerunt sibi mystica munera inter abiecta presepia, nisi ut intelligamus in Christo differentiam diuinitatis et carnis? Ut homo nascitur, ut Deus adoratur. Iacet in pannis, sed fulget in stellis. Cune nascentem indicant, stelle dominantem. Caro est que inuoluitur, diuinitas cui ab angelis ministratur. Ita nec dignitas naturalis  maiestatis amittitur, et assumpte carnis ueritas comprobatur. Hec omnia que superius posita sunt hac beatus Ambrosius conclusione  firmauit, dicens: Hec est fides nostra. Sic se Deus agnosci uoluit ab hominibus. Nempe beatus 245 Ambrosius superiorem disputationem hac definitione concludens , ita ut hanc esse diceret fidem nostram, euidentissime docuit, ut sicut Deum hominemque dicimus, sic diuinitatem et carnem nullatenus dicere dubitemus. In secundo quoque eiusdem operis libro hec ait: Sileant igitur inanes de sermonibus questiones, quoniam regnum Dei, sicut scriptum est, non in persuasione uerbi est, sed in ostensione spiritus et uirtutis . Sequitur  adhuc idem sanctus Ambrosius dicens: Seruemus distinctionem  diuinitatis et carnis: unus in utroque loquitur Dei Filius, quia in eodem utraque natura est. Et infra: Hic est qui descendit, hic est quem Pater sanctificauit et misit in hunc mundum. Et ipsa littera nos docet, sanctificatione non diuinitatem eguisse, sed carnem. Beatus quoque Augustinus in libro de Fide, Spe, et Caritate, quem nosti a multis Enchiridion nuncupari, sic dicit : Quis enim hoc solum congruentibus explicet uerbis, quod uerbum caro factum est ut habitaret in nobis: ut credamus Dei Patris omnipotentis unicum Filium, natum de Spiritu sancto et uirgine Maria? Ita quippe uerbum caro factum est, a diuinitate carne suscepta, non in carnem diuinitate  mutata. Ecce beatus Augustinus ostendit diuinitatem susceptricem carnis, quam nichilominus susceptricem testatur et mortis. In libro enim de Presentia Dei sic dicit: Per caput nostrum reconciliamur Deo, quia in illo est diuinitas Unigeniti facta particeps mortalitatis nostre, ut et nos participes eius immortalitatis essemus. Ubi continuo magnitudinem huius sacramenti commendans, hec uerba subiunxit: Hoc sacramentum longe est a cordibus sapientum superborum, et ideo non Christianorum, ac per hoc nec uere sapientium.

21. His omnibus sanctorum Patrum sententiis ostenditur, quod dicitur de Unigenito Deo, etiam de eius diuinitate non incongrue predicari. Scimus autem in hac assertione catholice ueritatis, aut hereticos peruersitati deditos, aut catholicos minus mysterio  recte credulitatis instructos; cum audiunt quod de Deo Filio dicitur, de eius quoque diuinitate dici; et tamen unam a nobis Patris et Filii et Spiritus sancti diuinitatem nouerunt predicari; aliquatenus permouendos, quod communio diuinitatis, communionem faciat humane susceptionis; ac perinde ex carnis communione putetur in Patre et Filio et Spiritu sancto communio humane natiuitatis, passionis et mortis. Ut ergo nec illi maligne insidientur, nec isti forsitan incaute fallantur, debent utrique cogitare, sic a nobis unam Trinitatis predicari substantiam, ut non tamen dicamus unam eiusdem Trinitatis esse personam. Unde sic totum, quod est ipsa natura, commune tribus inuenitur esse personis, ut aliquid tamen inueniatur, quo proprio  unaqueque persona noscatur, quod tamen nec inueniatur  separabile, nec possit esse commune. Nam proprium Patris dicimus esse, quod genuit; proprium Filii dicimus esse, quod solus de solo Patre natus est; proprium etiam Spiritus sancti, quod de Patre Filioque procedit. In his uero propriis nulla est nature separatio, sed quedam personalis agnitio. Cum enim propria solius sit generatio Patris, non 246 ab ea tamen separatus est Filius, quia generante Patre natus est Filius. Et cum propria sit natiuitas Filii, non tamen est a Patre gignente separabilis; quia natiuitas Filii naturaliter uera non esset, nisi de Patre genitus exstitisset. Quamuis itaque nascente Filio Pater genuerit, et gignente Patre Filius natus sit, non tamen aut cum Patre genuit Filius, aut cum Filio natus est Pater; licet de natura Patris natus sit Filius,  et naturam Filii de seipso genuerit Pater. Quia sic est personarum illa proprietas inseparabilis, ut tamen nec generatio, nec natiuitas duarum personarum possit esse communis. Quamuis nisi due persone Patris et Filii naturaliter essent, nec una gignere, nec gigni altera potuisset. Quod si hoc in Deo Patre et Deo Filio heretici recusare contendunt, humane generationis perspicuo aut instruantur aut confundantur exemplo. Nempe homo pater hominem filium tempore precedit, quia ipse quoque esse temporaliter cepit; de quo filius non utique temporabiliter nasceretur, nisi patris natura temporis initio subderetur.  Unde liquido apparet ideo Deum Filium de Deo Patre sine initio natum, quia ille Pater de se Filium genuit, qui sic esse non cepit, sicut esse non desinit ; et tamen cum homo pater natiuitatem filii precessisse naturaliter agnoscatur, in eadem generatione filii nec filius a patre, nec pater a filio separatur, quia patre gignente filius gignitur. Et cum generatio illa causa sit natiuitatis, nec a generatione possit separari natiuitas, sic illa generatio a natiuitate non separatur, ut in una eademque natura unus generet, alterque nascatur.

22. Sic ergo est illa generatio atque natiuitas naturaliter inseparabilis, ut nec generandi nec nascendi communio simul ambabus possit inesse personis. Quia hoc habet proprietas personarum, ut nec  Filius seipsum cum Patre gignat de quo gignitur, nec Pater cum Filio de se nascente nascatur. Permanet ergo in unitate nature inconfusa ueritas personarum, in quibus est aliquid quod non commune reperiatur esse, sed proprium. Deus itaque Unigenitus, qui cum Patre et Spiritu sancto sic habet unam eamdemque naturam, ut tamen personam non communem habeat omnino, sed propriam, ideo acceptionem forme seruilis communem cum Patre et Spiritu sancto non habuit, quia non in unitate nature, sed in unitate persone sue solius [a 1Kb] , ueritatem ac plenitudinem forme seruilis accepit. Qui enim uerus et plenus est Deus, idem uerus et plenus factus est homo, quando ab Unigenito Deo in unitatem persone accepta est sine peccato anima rationalis et caro. Natura itaque humana sic ab Unigenito Deo accepta  est, ut diuinitatis atque humanitatis persona una tantum existeret, non natura. Proinde non est quidem separatus Filius a Patre et Spiritu sancto, quando plenam suscepit humanitatis nostre naturam; sed non simul cum Patre et Spiritu sancto eamdem naturam accepit, quia non una in eo facta est natura diuinitatis et carnis, ut ex hoc totius crederetur incarnatio Trinitatis; sed persona est in Christo una, quam inuenitur Unigenitus 247 Deus inseparabilem quidem a Patre et Spiritu sancto habere, sed unam tamen cum Patre et Spiritu sancto non habere. Propriam ergo Christus habet humanitatem suam, cum qua diuinitas eius non unam naturam, sed unam inuenitur habere personam. Que persona Unigeniti Dei quia neque Patris est, neque Spiritus sancti, ideo  forma seruilis a solo Filio accepta recte creditur; quia diuinitatis eius et carnis persona una est, non natura. In Christo enim non est altera diuinitatis et altera humanitatis, sed una est nature utriusque persona. Quocirca quia inseparabilis est operatio Trinitatis, seruilem formam quam Unigenitus Deus accepit, tota Trinitas fecit; quam tamen certum est a tota Trinitate factam, sed ad solam Filii Dei perti nere personam. Neque enim sicut est in ea totius Trinitatis una operatio, sic in ea Trinitatis inuenitur communis acceptio. Etenim proprietas personalis  ostendit aliquid a Patre et Filio et Spiritu sancto factum, quod tamen a solo Filio inueniatur acceptum.

23. Cuius exemplum rei in creaturis non potest inueniri; quia excepta Trinitate, que unus est naturaliter uerus Deus, nulla natura est que in se tres inseparabiles possit habere personas. Quia uero in unoquoque homine inuenimus carnem non hoc esse quod animam, nec utramque unius esse nature, quamuis ex utraque perficiatur et constet humana natura; que tamen in unoquoque homine unam inueniuntur habere personam: proinde in istis duabus naturis quas unam personam habere cognoscimus, simile aliquid inquiramus; ut cum hic inuenerimus aliquid fieri anime carnisque communi opere, quod tamen aut ad solius anime, aut ad solius carnis inueniatur  pertinere substantiam; inde coniiciamus, et quantum ipsa tribuit Trinitas intelligamus, potuisse aliquid ab eisdem tribus personis uno simul opere fieri, quod sic tota quidem Trinitas inseparabiliter faceret, ut ad unam ex Trinitate personam illud quod factum est pertineret. Nempe quando cibos sumimus, carni utique et non anime prouidemus; et in ipsa tamen acceptione ciborum qua sola caro pascitur, anima cum carne pariter operatur, quia caro sine anima, sicut non uiuit, ita nec comedit. Ecce, ut sola caro accipiat cibum, simul et carnis et anime unum inuenitur officium: et quod proprietate naturali caro accipit sola, per unitatem persone simul cum carne operatur et anima. Communis est itaque operatio, sed non est communis acceptio: nec comedentem  carnem anima in opere deserit: que tamen sic operationis sue cum carne miscet officium, ut eadem communione operis sola caro accipiat uitale subsidium. Tale aliquid inuenitur in eadem unitate persone ipsa quoque hominis sibi anima uindicare, si quando intentionem cordis officio diuine deputat lectionis [a 1Kb] , qua procul dubio non exterior, sed interior homo pascitur, et plerumque IEIUNANTE carne magis anima saginatur. Nonne ut anima capiat ex lectione cibum, etiam corporalium membrorum admiscet officium? Legere [b 1Kb] quippe non potest 248 nisi per oculos corporis; quod tamen cum oculis corporis legit, oculis cordis intelligit [c 1Kb] ; ac per hoc cum carne simul operatur et anima unde sola pascatur, et sola in se accipit quod non sola facit. Ecce due  nature propter unam personam inseparabiliter operantur, sed propter suas proprietates una plerumque accipit quod non sola facit, imo quod sine altera nullatenus facit. Et quamuis hoc ad integram cognitionis lineam omnino sufficiat, ut ex eo quod hic in duabus naturis et una persona uidemus, ad illarum in una natura trium personarum intelligentiam, quantum ipsa Trinitas dignatur tribuere, conscendamus: tamen etiam in ipso Redemptore nostro huius rei manifesta nobis atque indubitata probetur agnitio. Qui  utique sic in unitate persone sue naturam utramque coniunxit insolubiliter et uniuit, ut in una persona Unigeniti Dei, nec diuinitas ab humanitate sua, nec humanitas a sua possit diuinitate seiungi. Indissolubilis quippe facta est uerbi et carnis unitio, quando uerbum factum est caro: in quo sic mansit personalis unitas, ut tamen naturalis nec diuidi possit, nec confundi proprietas. Proinde sic in uno Christo communia nature utriusque inueniuntur officia, ut cum non diuidatur in uirtutibus atque infirmitatibus Christus, sit tamen aliquid quod in uno nature utriusque opere non sit nature utriusque commune.

24. Nam ut de illo ineffabili conceptu partuque nunc taceam, quo sic eternus temporaliter conceptus et natus est Deus, ut tamen in ipsa communione conceptus partusque uirginei, solius esset proprium  naturaliter carnis initialiter de carne Genitricis existere, in membra formari, et usque ad maturitatem partus processu temporis operisque perduci, deinde decedentibus ac succedentibus etatibus crescere, et ad perfectum iuuentutis modum suo tempore peruenire; quid dicemus de illis deinceps operibus et passionibus, cum in illo esset quidem inseparabilis naturaliter uera caro, uera rationalis anima, ueraque diuinitas? uerumtamen sic ea que naturalis ueritas habuit, aut pati dignaretur, aut facere, ut et totus Christus in passione uel opere permansisset inseparabilis, et quod personalis unitas commune diuinitatis atque humanitatis ostenderet, hoc tamen in se idem Christus nature uniuscuiusque proprium naturali ueritate monstraret. Suscipiens quippe nostre  infirmitatis esuriem, illam famem suam totus operatus est Christus, et ut cibum sumeret, totus Christus similiter fecit: naturaliter tamen sicut sola caro esuriem pertulit, ita sola caro cibum opere totius Christi comedentis  accepit. Fatigatus ab itinere Iesu sedit super puteum : illam uero fatigationem diuinitas sentire non potuit; sed neque secundum animam ullatenus eam fatigationem sensisse dicendus est Christus. Illud ergo quod sedit, ad solam refectionem pertinuit carnis naturaliter fatigate; in qua tamen refectione communis fuit operatio deitatis et anime. In ipso deinde tempore passionis et mortis, quis in uno eodemque Christo in ipsa communione operum non uideat inseparabiliter manere propria naturarum? Tristis fuit anima  249 eius usque ad mortem . Sed neque diuinitas incommutabilis receptrix potest esse tristitie, nec caro tristitiam potest aliquando sentire. Tristitia itaque solius est anime rationalis, que nec diuinitati potest naturaliter inesse, nec carni; personaliter tamen totus Christus dignatus est in se tristitiam operari: in se  quippe suas passiones inuenitur operatus, qui nichil habuit quod pateretur inuitus. Ut ergo tristaretur, totus Christus fecit; sed illam tristitiam sola in se naturaliter anima rationalis  accepit. Iam uero cum Christus uno eodemque tempore et in sepulcro iacuit, et in infernum descendit, quis non inseparabile nature utriusque opus uideat? et quis in ipso uno atque inseparabili opere propria carnis, et anime, ac diuinitatis non euidenter agnoscat? Ut enim secundum carnem in sepulcro iaceret, totus Christus fecit; sed sepulture capax sola caro naturaliter fuit. In infernum quoque ut secundum animam Christus descenderet, nature utriusque, id est diuine atque humane, unum fuit opus; sed solius anime naturalis fuit ille descensus. Sicut eodem tempore totus in celo et in terra non cessabat Christus operari; sed solius diuinitatis fuit, et loco non contineri, et que ad gubernationem uniuersitatis pertinebant, cum Patre naturaliter et equaliter  operari. Inde est, quod in omnibus illis operibus passionis et mortis, auctoritas apostolica quod totus in se operatus est Christus, sic uni persone operantis [a 1Kb] assignat, ut quid cuiusque nature sit indubitanter ostendat. Nam et apostolus Paulus de uno eodemque Christo dicit: Etsi crucifixus est ex infirmitate, sed uiuit ex uirtute Dei . Et beatus Petrus propheticum sic protulit de Psalmis eloquium, ut Christi animam, quam in infernum nouerat descendisse, ipsam diceret in inferno non derelictam. Sic enim de beato Dauid idem Petrus apostolus loquitur: Propheta igitur cum esset, et sciret quia iureiurando iurasset illi Deus, de fructu lumbi eius sedere super sedem eius, prouidens locutus est de resurrectione Christi, quia neque derelicta est anima eius in inferno,  neque caro eius uidit corruptionem . Hec itaque omnia totus Christus secundum unam personam fecit, et sic unum nature utriusque opus agnoscitur, ut tamen quid cui nature [b 1Kb] deputari debeat, non negetur. His ergo unusquisque instruatur exemplis, ut quod hic in naturarum consideratione cognoscit, hoc illic in personis intelligat: nec dubitet humanam Christi naturam totius Trinitatis opere factam, sed ad solam Unigeniti Dei pertinere personam.



QUAESTIO TERTIA.

25. Tertia est inquisitio tua, Utrum anima Christi susceptricis deitatis plenam habeat omnino notitiam: et quemadmodum se inuicem norunt Pater, et Filius, et Spiritus sanctus, ita idem Filius seipsum per id quod homo est, in eo quod Deus, nouerit; ex  utraque, 250 atque in utraque substantia totum capiens Patrem. An forte sicut oculis corporalibus Deum spiritum minime uidet, ne non homini dignitas addita, sed natura credatur penitus commutata: sic rationalis anime quamuis pio intellectu et corde mundissimo non uideri, neque comprehendi omnem diuinitatis essentiam, ne quelibet creatura inueniatur capere Creatorem.



RESPONSIO.

26. Hec in tuis litteris uerba, frater carissime, cum legissem, magnis me fateor angustiis coarctatum,  quia compellimur dicere quod sufficienter ac digne non possumus cogitare. Nam considerata Creatoris creatureque distinctio incomprehensibilem monstrat atque inexplicabilem intellectui creature magnitudinem Creatoris: quippe cum pax Dei exsuperet omnem intellectum , et ille qui ascendit super Cherubin, uolet super pennas uentorum . Nosti autem Cherubin interpretari plenitudinem scientie. Quid est ergo super Cherubin ascendere, nisi omnem scientie plenitudinem incomprehensibili altitudine superare? Sed hec confidenter atque indubitanter dicimus de sanctis angelis atque hominibus sanctis: quorum quilibet sic diuine adoptionis gratuito munere deus dicitur, ut tamen Deus angelorum uel hominum nulla ratione dicatur. Cum autem de anima Christi loquimur, de  illo loquimur rationali spiritu, ad quem non solum Deus per gratiam uenit, sed quem ipsa diuinitas in unitate persone suscepit. Anima quippe illa cum uerbo unus est Christus, anima illa cum uerbo unus est Unigenitus Deus. Et quia Unigenitus Deus equalis est Patri, nec potest totum nosse Filium qui totum non nouerit Patrem, caueamus ne, cum anima Christi totum Patrem nosse non creditur, ipsi uni Christo ex aliqua parte, non solum Patris, sed etiam sui et Spiritus sancti, cognitio denegetur: perquam uero durum est, et a sanitate fidei penitus alienum, ut dicamus animam Christi non plenam sue deitatis habere notitiam, cum qua naturaliter unam creditur habere personam.

27. Quod si sic crediderimus, necesse est ut illa  frustretur predicatio Ioannis Baptiste, qua Christo singularem ac sine mensura tribuit Spiritus largitatem, dicens: Non enim ad mensuram dat Deus Spiritum : cum et maiores nostri in nobis mensuram huius largitatis accipiant, in Christo autem plenitudinem manere sancti Spiritus fateantur. Beatus namque Ambrosius in libro primo  de Spiritu sancto, inter alia sic ait: De Spiritu meo, inquit, effundam . Non Spiritum ait, sed de Spiritu: neque enim nos capere possumus plenitudinem Spiritus sancti, sed tantum accipimus, quantum de suo arbiter nostri pro sua uoluntate diuiserit. Ostendens ergo nos sanctus Ambrosius non plenitudinem, sed de plenitudine Spiritus accipere, ut ostenderet Christum omnem plenitudinem Spiritus  accepisse, paulo post  hec dicit: De Spiritu sancto Pater se dicit effundere super omnem carnem. Non enim totum effundit, sed quod effudit, omnibus abundauit. Super nos 251 ergo effusum est de Spiritu sancto. At uero super Dominum Iesum, cum in forma esset hominis, manebat Spiritus; sicut scriptum est: Supra quem uideris Spiritum descendentem de celo, et manentem super eum, hic est qui baptizat in Spiritu sancto . Circa nos ex affluenti commodo liberalitas largientis est, in illo totius mane in eternum Spiritus plenitudo. Nempe beatus Ambrosius  euidenter atque indubitanter ostendit anime Christi plenam totius diuinitatis inesse notitiam, cum dicit, quia circa nos ex affluenti commodo liberalitas largientis est, in illo totius manet in eternum Spiritus plenitudo. Hoc autem ut diceret, illum sermonem beati Ioannis attendit, quo ait, cum de ipso Filio loqueretur: Non enim ad mensuram dat Deus Spiritum . Quod beatus quoque Augustinus eadem sancti Spiritus illuminatione percipiens atque intelligens, in sola persona Christi accipi debere confirmat. Nam cum eumdem locum Euangelii explanasset , ipso sermone Ioannis Baptiste proposito quo ait: Non enim ad mensuram dat Deus Spiritum, idem beatus Augustinus ita subiecit: Quid est hoc: Non enim ad mensuram dat Deus Spiritum? Inuenimus, quia ad mensuram dat Deus  Spiritum? Audi Apostolum dicentem: Secundum mensuram donationis Christi . Hominibus ad mensuram dat, unico Filio non dat ad mensuram. Item in eadem homilia dicit: »Sic sunt etiam diuersa dona fidelium, tanquam membris ad mensuram cuique propriam distributa. Sed Christus qui dat, non ad mensuram accepit. Audi enim adhuc quod sequitur, quia de Filio dixerat: Non enim ad mensuram dat Deus Spiritum; Pater diligit Filium, et omnia dedit in manu eius .« Nempe beatus Augustinus ostendit hoc euangelico testimonio quid debeamus de anima Christi sentire, quando ipse Christus qui Spiritum dat, non ad mensuram accipit. Ipse est enim qui dat, ipse est qui accipit; et quia potens est ad mensuram dare, ideo non potuit ad  mensuram accipere. In forma enim Dei manens, Spiritum dat; formam serui accipiens, Spiritum accepit. Sed quia ipse ad mensuram dat, ideo non ipse ad mensuram accepit; ipsum enim quem ad mensuram dat, totum accepit: ad mensuram quippe dat multis filiis, sed non ad mensuram accipit unicus Filius; quia sic est uerus homo, ut uerus sit Deus.

28. Hunc Euangelii locum aliter beatus Augustinus aliquando posuerat in duobus libris quos scripsit de Sermone Domini in monte . Quem tamen sensum in suis Retractationibus  emendauit, hoc approbans atque affirmans quod postea melius intelligens, in illa expositione Euangelii de solo Christo accipi debere firmauit. Quod in primo libro Retractationum  suarum ostendens, inter alia sic ait: »Alio loco quod interposui testimonium: Non enim ad mensuram dat Deus Spiritum , nondum intellexeram de Christo proprie uerius accipi. Aliis quippe hominibus nisi ad mensuram daretur Spiritus, non duplum peteret Eliseus quam fuit in Elia .« In his ergo dictis beati Augustini illud maxime attendamus, quod ait, aliis hominibus ad mensuram Spiritum dari. Quod utique ideo dixit, ut hoc se non de diuinitate, sed de humanitate Christi sensisse monstraret, cui non ad mensuram dedit Deus Spiritum, cum unicuique dari gratiam secundum 252 mensuram donationis Christi testetur Apostolus. Quare ergo beatus Augustinus non dixit hominibus,  sed aliis hominibus, nisi ut ostenderet illi homini singulariter non ad mensuram, sed omnem inesse Spiritus plenitudinem, qui sic est naturaliter homo uerus, ut idem sit naturaliter etiam Deus uerus; totum accipiens in ueritate carnis, quem ad mensuram largitur munere deitatis? Illi ergo qui secundum mensuram donationis sue dat gratiam, non ad mensuram dedit Deus Spiritum. In Christo autem, secundum catholice fidei ueritatem, in unitate persone simul et deitatem, et animam rationalem fatemur, et carnem: in quo tamen deitas Spiritum accipere non potuit, quia secundum deitatem Pater et Filius et Spiritus sanctus, unus est Deus. Ubi tantus est Pater solus quantus cum Filio et Spiritu sancto; tantusque solus Filius quantus cum Patre et Spiritu sancto; tantusque solus Spiritus sanctus quantus cum Patre simul ac Filio.  Ibi nulla de tribus personis habet aliquid minus duabus, ubi in unaquaque persona sic est plena deitas, ut et in tribus personis una sit, et in singulis tota. Non ergo potuit Spiritum sanctum diuinitas Filii accipere, cum ipse Spiritus sanctus sic procedat a Filio sicut procedit a Patre, et sic detur a Filio sicut datur a Patre; nec illa natura unde Spiritus sanctus habet originem, potuit eius uel exspectare uel accipere largitatem. Spiritus ille totus est Patris, totus est Filii, quia unus naturaliter est Spiritus Patris et Filii. Proinde totus de Patre procedit et Filio, totus in Patre manet ac Filio; quia sic manet ut procedat, sic procedit ut maneat. Unde naturaliter hanc habet cum Patre ac Filio unitatis plenitudinem, et plenitudinis unitatem, ut totum Patrem habeat, totumque Filium;  ipseque totus habeatur a Patre, totus habeatur a Filio. Non ergo accepit Spiritum sanctum diuinitas Filii, cum qua unius nature est Spiritus sanctus, et ex qua habet quidquid habet, imo de qua est hoc quod est; quia quod naturaliter habet, hoc est. Restat itaque ut anima Christi Spiritum sanctum acceperit, quem tamen non ad mensuram accepit, sed totum accepit; ubi enim mensura non esse dicitur, plenitudo perfectionis et perfectio plenitudinis inuenitur.

29. Quis sit autem iste Spiritus, quem non ad mensuram Christus accepit, propheta nobis Isaias ostendit, qui de ipso  loquens, ait: Egredietur uirga de radice Iesse, et flos de radice eius ascendet, et requiescet super eum Spiritus Domini, Spiritus sapientie et intellectus, Spiritus consilii et fortitudinis  Spiritus scientie et pietatis, et replebit eum Spiritus timoris Domini . Accepit ergo Christus Spiritum, sed non ad mensuram accepit. Quod si anime Christi non ad mensuram dedit Deus Spiritum, necesse est ut nichil minus habeat sapientie, nichil scientie: Spiritus enim ille, Spiritus est sapientie et intellectus, consilii et fortitudinis, scientie et pietatis. Ac per hoc, non solum ad diuinitatem Christi, sed ad eius quoque animam illa perfectionis prerogatiua pertinet, quam ipsi Christo beatus assignat Apostolus, dicens: In quo sunt omnes thesauri sapientie et scientie absconditi . Si enim non ad mensuram accepit Spiritum sapientie et scientie, necesse est ut omnes thesauros sapientie  et scientie habeat. 253 Quod si ei aliquid huius plenitudinis demitur, consequens est ut ad mensuram accepisse Spiritum predicetur. Et quis est cui non ad mensuram Deus Spiritum dederit, si eum ad mensuram Christus accepit? In quantum enim Spiritus datur, in tantum cognitio diuinitatis accipitur: ubi autem Spiritus non est mensura, necesse est ut plena sit diuinitatis immense notitia. Tota enim plenitudo datur, ubi Spiritus non ad mensuram datur. Non autem plenitudinem eius, sed de plenitudine nos omnes accepimus, et gratiam pro gratia . Ubi ostenditur etiam in illa gratia speciei, que dabitur  pro gratia fidei, non ipsam plenitudinem, sed de plenitudine eius nos esse accepturos gratiam pro gratia: et hoc ipso quod de plenitudine eius accepimus,  nos esse implendos, in quantum per eius gratiam capaces erimus. Quod ostendit nobis propheta, dicens: Adimplebis me letitia cum uultu tuo ; et iterum: Repleti sumus mane misericordia tua ; et iterum: Replebimur bonis domus tue ; sed ut repleamur, de plenitudine eius accipiemus; de Christo autem Paulus doctor gentium dicit, quia in ipso complacuit omnem plenitudinem inhabitare ; de quo idem dicit, quia in ipso inhabitat omnis plenitudo diuinitatis corporaliter . Non ergo existimo illi anime in aliquo plenam diuinitatis deesse notitiam, cuius una est persona cum uerbo; quam sic sapientia suscepit, ut eadem sapientia ipsa sit; que rerum omnium in tantum facta est domina,  ut cum ipsa diuinitate sua, una sit in Trinitate persona, id est Christus crucifixus, quem Dei uirtutem Deique sapientiam Paulus apostolus predicat .

30. Quod si anima Christi minorem habet in aliquo deitatis sue notitiam, non in se habet totam sapientiam totamque uirtutem. Participium ergo habet Christi, non ipsa est Christus, si partem habet notitie diuinitatis sue. Nos autem participes Christi Apostolus asserit, dicens: Participes enim Christi effecti sumus . Unde ipsi Christo dicitur: Unxit te Deus, Deus tuus, oleo exsultationis pre participibus tuis . Oleum autem exsultationis quo unctus est Christus, Spiritum sanctum esse non dubium est, dicente beato Petro: Iesum a Nazareth quem unxit Deus Spiritu sancto et uirtute .  Ipsum ergo Deus unxit pre participibus suis, cui  non ad mensuram dedit Spiritum, in quo inhabitat omnis plenitudo diuinitatis corporaliter, in quo sunt omnes thesauri sapientie et scientie absconditi. Cuius sapientie et scientie altitudinem beatus Apostolus miratur, dicens: O altitudo diuitiarum sapientie et scientie Dei ! Christum autem non solum secundum diuinitatem, sed etiam secundum humanitatem uera fides totum altissimum confitetur. Mater enim Sion dicit: homo, et homo factus  est in ea, et ipse fundauit eam Altissimus . Et reuera quis audeat  Altissimum denegare, quem Deus non solum de se altissimum genuit, sed etiam de uirgine natum exaltauit, et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris ? Si autem non plenam habet anima Christi notitiam diuinitatis sue, non peruenit ad altitudinem plenam sapientie et scientie Dei. Non ergo totus, sed ex parte Christus 254 predicetur Altissimus, si anima eius infra altitudinem diuitiarum sapientie et scientie Dei a fidelibus predicatur. In quo enim nos Deus exaltat, nisi in quo ad se leuat animas nostras? In tantum autem ad se animas nostras leuat, in quantum nobis ueritatem sue cognitionis  ac dilectionis insinuat. Quis autem dicat animam Christi aut minus aliquid percipere ueritatis, aut minus habere aliquid caritatis? Ipse autem Christus est ueritas. Quomodo ergo illa anima minus in se notitiam ueritatis habere dicitur, que ipsius ueritatis anima singulariter inuenitur? Non sic est de Christi anima disputandum, sicut disputatur de quolibet angelico spiritu uel humano, qui particeps potest esse Dei ueri, non Deus uerus, quod est Christus [a 1Kb] ; qui perfectam carnem, perfectamque animam rationalem, id est plenam humanam naturam, in illam sempiternam personam sue diuinitatis accipiens, sicut naturaliter totus est homo uerus, sic totus Deus est uerus: quia sicut in diuinitate sua totam habet humanitatis sue naturam, sic in humanitate sua totam habet diuinitatis  sue substantiam, totam maiestatem, totam incommutabilitatem, totam uirtutem, totam sapientiam, totam omnipotentiam. Sic enim humanam naturam Deus Unigenitus suscipere dignatus est, ut ipse sit Deus qui homo est, et idem sit homo qui Deus est. Proinde sicut est plenitudo diuinitatis in homine Christo, sic ibi est plenitudo humanitatis in Deo. Sicut ergo Christus homo singulariter habet, ut Deus uerus sit, sic totam diuinitatem suam singulariter nouit.

31. Possumus plane dicere animam Christi habere plenam notitiam deitatis sue; nescio tamen utrum debeamus dicere quod anima Christi sic suam deitatem nouerit quemadmodum se ipsa deitas nouit, an hoc potius dicendum est, quia nouit quantum illa, sed non sicut illa. Ipsa enim deitas sic se nouit, ut  hoc se naturaliter inueniat esse quod nouit; anima autem illa sic totam deitatem suam nouit, ut ipsa tamen deitas non sit. Deitas ergo illa ipsa est naturaliter notitia sua; anima uero illa ab ipsa deitate quam plene nouit accepit ut nouerit: naturaliter ergo deitas Christi hoc est quod nouit; anima uero illa in eo quod scit deitatem suam, non hoc se inuenit esse quod nouit. Non ergo quemadmodum se nouerunt Pater, et Filius, et Spiritus sanctus, sic anime sue secundum diuinitatem notus est Christus: quoniam quidem habet anima illa plenam Trinitatis notitiam, non tamen habet unam cum Trinitate naturam. Aliud est autem unicuique rei nosse quod naturaliter est,  aliud nosse quod naturaliter non est. Oculis porro corporalibus Deus spiritus non uidetur. Unde quosdam beatus Augustinus, qui hoc uoluerunt de Christo credere, quod Deum Patrem oculis corporalibus uideat, in epistola quam ad Italicam scripsit , licet breui sermone, sufficienti tamen responsione conuincit. Hoc habent quippe oculi corporis, ut non solum corpora uideant, sed nec uidere possint, si inter ipsos et ea que uident, spatii cuiusquam media interualla non fuerint. Inde est quod cum alia plurima uideant, seipsos uidere non possunt, nec uident in se, cum uideant extra se: nam et ipsa acies uisionis obtunditur, si aliquid uidendum 255 ipsis oculis adiungatur. Quisquis ergo putat Deum posse oculis corporalibus cerni, prius est ut eum dicat ab ipsis oculis corporali spatio separari:  quisquis autem uult agnoscere quibus oculis Deus uideatur, ipsum Deum cogitet quia et sapientia, et ueritas, et caritas est. Quocirca quibus oculis uidetur sapientia, ueritas et caritas, ipsis oculis uidetur illa sapiens, uera caraque diuinitas. Non itaque corporis, sed oculis anime humane Deus suam uisionem promittit, quam capacem sapientie, ueritatis, caritatisque constituit. Spiritus ergo rationalis accepit a Deo, ut uideat Deum: accepit utique per gratiam; quem  tamen non extra se potest uidere, sed in se; Deus enim non loco continetur, sed affectu percipitur, et ideo in quo non habitat, non uidetur. Multo enim interius animam inhabitat Deus, quam anima inhabitat corpus; quoniam creator spiritus ille est,  iste creatus. In tantum ergo habet quelibet sancti hominis anima illius summi Dei notitiam, in quantum interne uisionis acceperit gratiam. Unde nescio quomodo accipiamus Unigenitum a Patre plenum gratie et ueritatis, si uel illi plenitudini ueritatis aliquid plenitudinis gratie deesse dicimus, uel illi plenitudini gratie non totam inesse ueritatis plenitudinem estimemus: cum utique in eo certissime Unigenitus a Patre plenus agnoscatur gratie et ueritatis, si non solum in ipso uno plena gratia humanitatis, plenaque diuinitatis ueritas agnoscatur; sed etiam plenitudo ueritatis in seipsa plenitudinem habeat gratie, qua est tota humanitas in diuinitate sua; et plenitudio gratie plenitudinem in se habeat ueritatis, qua est tota diuinitas in humanitate sua: ita ut plenitudo ueritatis plenitudinem in se habeat gratie,  et plenitudo gratie plenitudinem in se habeat ueritatis

33. Non autem tota plenitudo ueritatis habetur, quando ipsius ueritatis aliquid ignoratur, quod absit ut de Christo aliquatenus sentiamus. Sic enim tota plenitudo gratie est in illa plenitudine ueritatis, ut illa plena deitas totam impleat humanitatem suam; et sic est plenitudo ueritatis in illa plenitudine gratie, ut illa plena humanitas sicut plenam habet et singularem incorruptionem atque immortalitatem carnis, ita secundum animam, plenam singulariter habeat notitiam deitatis. Sic est ergo Christus plenus  gratie et ueritatis, ut sicut est in diuinitate eius plena humanitatis acceptio, sic in humanitate eius plena sit diuinitatis agnitio. Nec metuamus asserere quod Christi anima totam deitatem suam nouit, ne ex hoc dicatur, cum ipsa deitate unius esse nature; cum utique si hoc ratiocinatio uera deposcit, ut in plenitudine cognitionis continuo sit unitas naturalis; ipse primitus Deus, quia omnia que fecit, plene utique nouit, eius dicetur esse nature, cuius sunt illa que fecit et nouit. Quod qui credit aut asserit, non catholica ueritate preditus, sed Manichea fit impietate possessus. Deinde illud est nichilominus intuendum, quod ipsa Christi anima ex quantacunque parte dicatur deitatis sue habere notitiam, statim dicitur  ex tanta parte unam habere cum sua deitate naturam; quod utique magne insanie est. Nam et  nos speramus per Dei gratiam uisuros esse Deum: in quantum autem uisuros, in tantum sine dubio cognituros; 256 quoniam utrumque nobis apostolica commendat auctoritas, nam et beatus Apostolus dicit: Nunc cognosco ex parte, tunc autem cognoscam sicut et cognitus sum ; et dilectus Christi Ioannes indubitanter asserit: Quia cum apparuerit, similes ei erimus, quoniam  uidebimus eum sicuti est . uisio autem illa non solius carnis erit, secundum quam solam solus Filius ab impiis uidebitur ad eorum condemnationem perpetuam; sed erit uisio deitatis, secundum quam se ipsa Trinitas ita uidendam prebebit iustis, ut illa diuinitatis indesinens uisio, ipsa sit beatitudinis indeficiens plenitudo. Inde enim sunt beati mundo corde,  quoniam ipsi Deum uidebunt . In tantum ergo diuinitatem sancte Trinitatis uidebimus, in quantum accipiemus  dono gratie ut uidere possimus. Nec tamen in quantum uidebimus, in tantum ipsi diuinitati consubstantiales erimus. Nam et corpore uidemus multa, que cum nostra carne non sunt unius eiusdemque nature. uident enim oculi nostri lucem, cum tamen alterius nature sint illi, alterius illa. Dixit quidem beatus Ioannes: Quoniam cum apparuerit, similes ei erimus, quoniam uidebimus eum sicuti est . Similes autem dixit, imitatione scilicet iustitie, non unitate nature: secundum quam imitationem, dicit beatus Paulus: Imitatores mei estote, sicut et ego Christi ; et beatus Ioannes ait: Qui dicit se in Christo  manere, debet quemadmodum  ille ambulauit, et ipse ambulare . Creatorem uero capit creatura, quantum [a 1Kb] accipit ut capiat.

34. Inde est quod beatus Augustinus hunc sermonem non refugit, sed indubitanter assumit. Nam in eadem homilia  in qua exposuit illum locum, Quia non ad mensuram dat Deus Spiritum , sic quodam loco de ipso Filio dicit: Manens enim Deus apud Patrem, apud homines factus est homo, ut tu per illum qui apud te factus est homo, fieres talis qualis capit Deum: non enim homo poterat capere Deum; uidere poterat homo  hominem, capere Deum non poterat. Unde non poterat capere Deum? Quia oculum cordis unde caperet non habebat. Erat ergo aliquid intus saucium, et aliquid foris sanum: corporis oculos habebat sanos, cordis habebat saucios. Factus est ille homo ad corporis oculum, ut credens in eum qui uideri corporaliter potuit, curareris ad eum ipsum uidendum, quem spiritaliter uidere non poteras. His uerbis ostendit beatus Augustinus in spiritalibus rebus hoc esse capere quod uidere, neque aliud esse uidere quam intelligere, nec intelligere aliud esse quam nosse. Hinc est quod in libro de Presentia Dei , cum soli Filio dat plenam diuinitatis capacitatem, soli plenam diuinitatis ostendit inesse notitiam. In memorato quippe libro his utitur uerbis:  »Deus igitur ubique presens est, et ubique totus presens, nec ubique habitans, sed in templo suo, cui per gratiam benignus est et propitius. Capitur autem habitans, ab aliis amplius, et ab aliis minus. De ipso uero capite nostro Apostolus ait: Quoniam in ipso habitat omnis plenitudo diuinitatis corporaliter .« Attende, queso, in his uerbis beati Augustini discretionem capitis membrorumque 257 certissimam. Ab illis enim quibus ad mensuram dat Deus Spiritum, capitur habitans, ab aliis amplius, ab aliis minus. Quid est autem capi nisi intelligi atque cognosci? Cum autem de Christo idem beatus Augustinus loqui uellet, uide quid ait: »De ipso, inquit, capite nostro Apostolus ait: Quoniam in ipso habitat omnis plenitudo diuinitatis corporaliter .« Nempe ipse beatus Augustinus ait,  quoniam Deus habitans capitur: quocirca ab illo plenitudo diuinitatis sine dubio capitur, in quo ipsa diuinitatis habitat plenitudo. In eo autem capitur, in quo cognoscitur. Illi ergo in quo habitat omnis plenitudo diuinitatis, non potest ipsius plenitudinis plena non inesse notitia. Inde est quod beatus Augustinus in eodem libro  paulo post hec dicit: Quid ergo est? Hoccine interesse arbitramur inter caput et membra cetera, quod in quolibet quamuis precipuo membro, uelut in aliquo magno propheta aut apostolo, quamuis diuinitas habitet, non tamen, sicut in capite quod est Christus, omnis plenitudo diuinitatis? Nam et in nostro corpore inest sensus singulis membris, sed non tantus quantus in capite, ubi prorsus omnis est  quinque partitus. Ibi enim est uisus, et auditus, et olfactus, et gustus, et tactus. In ceteris autem solus est tactus. An etiam preter hoc, quod tanquam in templo in illo corpore habitat omnis plenitudo diuinitatis, est aliud quod intersit inter illud caput et cuiuslibet membri excellentiam? Est plane, quod singulari quadam susceptione, hominis illius una facta est persona cum uerbo. De nullo enim sanctorum dici potuit, aut potest, aut poterit: uerbum caro factum est . Nullus sanctorum qualibet prestantia gratie Unigeniti nomen accepit; ut quod est ipsum Dei uerbum ante secula, hoc simul cum assumpto homine diceretur. Singularis ergo est illa susceptio, nec cum hominibus  aliquibus sanctis quantalibet sapientia ac sanctitate prestantibus, ullo modo potest esse communis. Certum est itaque sanctorum Patrum sententiam Scripturis celestibus conuenire, que manifestissime protestantur, et diuinitus inspirate proclamant nobis, id est omnibus adoptiuis, partem cognoscende atque capiende diuinitatis, prout uoluntas donauerit largitoris, infundi per gratiam; Christo uero, id est anime eius, plenam totius diuinitatis inesse notitiam.



QUAESTIO QUARTA.

35. Quartam deinde questionem series tuarum sic continet litterarum. Unum, inquis, regnum Patris, et Filii, et Spiritus sancti credimus et fatemur, simul eos dominari creaturis omnibus sentientes. Quare ergo in orationibus sacerdotum, »Per Iesum Christum Filium  tuum Dominum nostrum, qui tecum uiuit et regnat in unitate Spiritus sancti,« per uniuersas pene Africe regiones catholica dicere consueuit Ecclesia, tanquam solus Filius cum Patre possideat regnum, in unitate scilicet Spiritus sancti, ut regnantes adunare, non simul regnare Spiritus sanctus intimetur?



258 RESPONSIO.

36. Dicam simpliciter de hoc sermone quod sentio. Quotiens exinde cogitaui, nichil ibi aliud maiores nostros, quam fidei ueritatem contra multas hereses premunisse cognoui. Illud quippe primum attendendum est, quod in conclusione orationis, Per Iesum Christum Filium tuum Dominum nostrum dicimus; per Spiritum uero sanctum nullatenus dicimus: quod  utique non inaniter catholica concelebrat Ecclesia, propter illud utique sacramentum, quod mediator Dei et hominum factus est homo Christus iehsu, Sacerdos in eternum secundum ordinem Melchisedech, qui per proprium sanguinem semel introiuit in sancta, non utique manufacta exemplaria uerorum [a 1Kb] , sed in ipsum celum, ubi est in dextera Dei, et interpellat pro nobis. Hoc in eo pontificatus officium intuens Apostolus ait: Per ipsum ergo offeramus hostiam laudis semper Deo, id est fructum labiorum confitentium nomini eius . Per ipsum ergo hostiam laudis atque orationis offerimus, quia per eius mortem reconciliati sumus cum inimici essemus. Per ipsum enim qui pro nobis hostia dignatus est fieri, potest in conspectu Dei nostra hostia acceptabilis  inueniri. Propterea nos beatus Petrus admonet, dicens: Et uos tanquam lapides uiui edificamini in domum spiritalem, in sacerdotium sanctum, offerentes spiritales hostias, acceptabiles Deo per Iesum Christum . Hac igitur ratione dicimus Deo Patri Per Iesum Christum Dominum nostrum. Nam bene nosti nonnunquam dici: Per Sacerdotem eternum Filium tuum Dominum nostrum Iesum Christum. Cum ergo sacerdotis fit mentio, quid aliud quam mysterium dominice Incarnationis ostenditur, quo Dei Filius, cum in forma Dei esset, semetipsum exinaniuit, formam serui accipiens; secundum quam se humiliauit, factus obediens usque ad mortem;  minoratus scilicet paulo minus ab angelis, et equalitatem paterne possidens diuinitatis ? Eo quippe minoratus est Filius, equalis permanens Patri, quo in similitudinem hominum dignatus est fieri. Ipse autem se minorem fecit, quando semetipsum exinaniuit, formam serui accipiens. Christi porro minoratio, ipsa est exinanitio; nec tamen alia  est exinanitio quam forme seruilis acceptio.

37. Christus ergo in forma Dei permanens, Unigenitus Deus, cui cum Patre hostias offerimus, formam serui accipiens, sacerdos est factus, per quem hostiam uiuam, sanctam, Deo placentem offerre possimus. Nec tamen hostia a nobis offerri potuisset, si Christus pro nobis factus hostia non fuisset: in quo ipsa natura nostri generis, uera est hostia salutaris.  Ut enim ipse Unigenitus, qui uerus naturaliter Deus est, uerus fieret et sacerdos, in persona diuinitatis sue, non humanitatis nostre personam dignatus est accipere, sed naturam. Si enim naturam hominis cum persona simul accepisset in illo Incarnationis mysterio, non idem unus Christus in duabus naturis esset Deus et homo, sed in duabus personis alter esset Deus, et alter homo. Sed ideo unus est 259 Christus, uerus Dei et hominis Filius, quia ille Unigenitus Dominus, qui personam propriam semper habuit, in ipsam personam suam ueritatem nature seruilis accepit. Proinde Christus inseparabilis permanet, quia cum altera sit in eo natura diuinitatis, altera uero natura seruilis, in uno tamen eodemque Christo illa persona diuinitatis eterne, ipsa est etiam humanitatis assumpte. Propterea idem atque unus  est Christus, quem et paulo minorem ab angelis ostendit acceptio forme seruilis, et equalem Patri demonstrat unitas naturalis. In quo sacramento sic offenderunt Ariani, ut attendentes in eo officium sacerdotis, nollent [a 1Kb] celsitudinem suscipere deitatis. Inde est quod etiam sic dicunt: Gloria Patri per Filium, ut nolint dicere, Gloria Patri et Filio. Quoniam ergo sunt heretici qui Filium cum Patre unius deitatis esse non credunt [b 1Kb] , item sunt alii qui ueritatem carnis in Dei Filio negare non metuant; hunc locum congrue atque utiliter Patres sanctissimi posuerunt. Nam cum nos ostendimus per eternum Sacerdotem Dominum Christum nostras orationes offerri, ueram in eo carnem nostri generis confitemur; secundum illud quod Apostolus dicit: Omnis enim pontifex ex hominibus  assumptus, pro hominibus constituitur in his que sunt ad Deum, ut offerat dona [c 1Kb] et sacrificia pro peccatis . Cum uero dicimus Filium tuum, et adiicimus, qui tecum uiuit et regnat in unitate Spiritus sancti, illam utique unitatem commemoramus, quam naturaliter habet Pater et Filius et Spiritus sanctus: ubi ostenditur idem ipse Christus pro nobis sacerdotali functus officio, cui naturalis est unitas cum Patre et Spiritu sancto. uide, queso, quanti ex hoc conuincantur heretici. Principaliter enim nostra fides a Manicheorum errore discernitur, cum per  illum Sacerdotem nostras orationes offerimus, qui propterea uerus est Sacerdos, quia semetipsum ueram pro nobis hostiam obtulit; quod Apostolus indubitanter affirmat, dicens: Estote ergo imitatores Dei, sicut filii carissimi; et ambulate in dilectione, sicut et Christus dilexit nos, et obtulit semetipsum pro nobis oblationem et hostiam Deo in odorem suauitatis . Qui utique ueram hostiam non offerret, si carnis in eo ueritas non fuisset. Huius hostie ueritatem postquam a mortuis resurrexit, ipse summus Sacerdos discipulis suis ostendit, et contrectandam obtulit, dicens: Palpate et uidete quia spiritus carnem et ossa non habet, sicut me uidetis habere .

38. Hinc etiam fides nostra discernitur ab Eutychetis errore; qui licet incarnatum uerbum negare non audeat, ipsam tamen uerbi carnem cum non fatetur  sumptam de carne uirginis, mysterium summi prorsus euacuat Sacerdotis. Cui Apostolus illa quam superius posui sententia contradicit: Omnis  pontifex ex hominibus assumptus, pro hominibus constituitur in his que sunt ad Deum . Et alio loco: Nusquam enim angelos apprehendit, sed semen Abrahe apprehendit. Unde debuit per omnis fratribus similari, ut misericors fieret, 260 et fidelis pontifex ad Deum, ut repropitiaret delicta populi . Hoc itaque sermone quo per Iesum Christum nos ostendimus nostras orationes offerre, uera fides omni errori renititur, qui in Christo ueritatem humani corporis non fatetur. Sed quia Christus non solum uerus homo, sed et uerus est naturaliter  Deus, et unus cum Patre et Spiritu sancto Deus, digne dicimus Deo Patri: qui tecum uiuit et regnat, in illa utique unitate naturali quam ostendens, ait: Ego et Pater unum sumus . Ubi similiter fides nostra, non solum ab Arii et Sabellii, uerum etiam a Nestorii errore discernitur: in ipso quippe unitatis uocabulo sicut Patris et Filii diuersa cognoscitur non esse substantia, ita cum dicimus, qui tecum uiuit et regnat, ostenditur Patris et Filii una non esse persona. Apparet etiam eternum Sacerdotem ipsum uerum Filium esse, qui cum Deo Patre regnat in unitate nature. Cum uero in unitate Spiritus sancti dicimus, unam naturam Spiritus sancti cum Patre Filioque monstramus. Unitas autem nature quid aliud quam Trinitatem unum Deum, et ex hoc unum ostendit  et regnum? Diuersitas quippe nature potest in regno diuersitatem potestatis ostendere. Ubi autem regni naturalis est unitas, una regnandi permanet et potestas: in illo autem regno illi diuersitatem potestatis habere possunt, quibus ipsa potestas tribuitur ex gratia, non suppetit ex natura. Non est autem diuersitas, sed unitas potestatis in Trinitate, que ipsam potestatem unicuique secundum suam tribuit uoluntatem, quia naturalem habet ineffabiliter unitatem. uide autem quid beatus Augustinus in libro sexto  de Trinitate sentiat de Spiritu sancto, ubi dicens: Ergo equalis est Patri Filius, et est unius  eiusdemque substantie, continuo subiunxit, Quapropter Spiritus sanctus in eadem unitate substantie et equalitate consistit . Siue enim sit unitas amborum, siue sanctitas, siue caritas, siue ideo unitas quia caritas, et ideo caritas quia sanctitas, manifestum est quod non aliquis duorum est quo uterque coniungitur, quo genitus a gignente diligatur, generatoremque suum diligat; sintque non participatione, sed essentia sua; neque dono superioris alicuius, sed suo proprio, seruantes unitatem Spiritus in uinculo pacis. Et paulo post : Spiritus ergo sanctus commune aliquid est Patris et Filii, quidquid illud est: at ipsa communio consubstantialis et ceterna. Que si amicitia conuenienter dici potest, dicatur; sed aptius dicitur caritas. Et hec quoque substantia, quia Deus substantia  et Deus caritas , sicut scriptum est. Item alio loco eiusdem libri  dicit: Aequalis est igitur etiam Spiritus sanctus; et si equalis, in omnibus equalis propter summam simplicitatem que in illa substantia est. Et ideo non amplius quam tria sunt: unus diligens eum qui de illo est, et unus diligens eum de quo est, et ipsa dilectio: que si nichil est, quomodo Deus dilectio est? si non est substantia, quomodo Deus substantia est? His itaque uerbis beatus Augustinus non dubitauit, sicut caritatem et sanctitatem, sic etiam unitatem Patris et Filii Spiritum sanctum dicere; nec solum commune aliquid eorum, sed etiam communionem consubstantialem ceternamque fiducialiter predicare. Quod utique ideo a catholicis dicitur, ut ex  ipso unitatis nomine una essentia, et ex hoc unum 261 regnum, et in eodem uno regno una Trinitatis potestas, unaque maiestas a fidelibus agnoscatur: ne putetur aut Filius, aut Spiritus sanctus secundum diuinam naturam ita cum Patre regnare, quemadmodum cum potiore regnat inferior; sed illa unitas Spiritus sancti, que est communio Patris et Filii, dum illo regno unitatem diuinitatis monstrat, unam esse regnandi eternitatem, unam potestatem, unam maiestatem, unamque dominationem summe Trinitatis edoceat.



QUAESTIO QUINTA.

39. Quintam uero, id est nouissimam, continet his uerbis epistola questionem. Quid sit quod Lucas euangelista cenam Domini narraturus, prius eum dicit  calicem accepisse, et discipulis diuidendum inter se continuo tradidisse; et tum deinde accepto pane dixisse; »Hoc est corpus meum;« et accepto similiter postquam cenauit calice, tunc dixisse: »Hic calix nouum Testamentum est in sanguine meo, qui pro uobis funditur [al. effundetur] .« Ista uero questione proposita subiungis et dicis: Nunquid unus calix secundo est datus, an alius prius, alius postea? et si ita est, inquis, ad cuius rei sacramentum pertinet ille de quo maxime ceteri qui scripserunt euangelica  tacuerunt?



RESPONSIO.

40. Hunc Euangelii locum quidam sic intelligi uoluerunt,  ut non duos calices a Domino datos assererent, sed potius per anticipationem dictum esse firmarent; ceterum unum esse calicem qui et antea diuidendus, et postea bibendus commemoratur datus esse discipulis. Quidam uero secundo datum calicem firmant. Sed siue hoc, siue illud quisque sentiat, talis est uterque sensus, ut a uera fide nullatenus inueniatur extraneus. Hi uero qui secundum  datum existimant calicem, hoc factum in significatione dixerunt: alii asserentes quod in primo calice suam, in secundo uero fidelium suorum Dominus prefigurauerit passionem. Alii uero dixerunt in utroque calice illud ostendi, quod in ueteri Testamento preceptum est , ut qui Pascha primi mensis agnum comedendo non egerit, in secundo  mense in hedi comestione peragat. uidetur autem hic mihi etiam aliud quoddam congruum christiane fidei reperiri mysterium, ut in utroque calice utrumque intelligi debeat Testamentum. Presertim quia hoc nobis sic ipsa demonstrauit ueritas, ut nulla remaneret querentibus difficultas: nam ipse Dominus calicem quem bibendum dedit, Nouum appellare dignatus est Testamentum, quod euangelici tenor demonstrat eloquii. Sic quidem tribus euangelistis, Mattheo, Marco et Luca, hoc indubitanter attestantibus, inuenitur. uerba quippe Matthei hec sunt: Cenantibus autem eis, accepit iehsu panem; et benedixit, ac fregit, deditque discipulis suis, et ait: Accipite, et comedite: Hoc est corpus meum. Et accipiens calicem, gratias egit, et dedit illis, dicens: Bibite ex hoc omnes:  Hic 262 enim sanguis meus Noui Testamenti, qui pro multis effundetur in remissionem peccatorum . Marcus uero mysterium Dominici panis et calicis explicaturus, hec ait: Et manducantibus [a 1Kb] illis, accepit iehsu panem; et benedicens fregit, et dedit eis, et ait: Sumite, Hoc est corpus meum. Et accepto calice, gratias agens, dedit eis, et biberunt ex illo omnes. Et ait eis: Hic est sanguis meus Noui Testamenti, qui pro multis effunditur [al. effundetur] . Luce uero, quem secundo certum est calicem nominasse, his inuenitur uerbis ordinata atque explicata narratio: Et accepto calice gratias egit, et dixit: Accipite et diuidite inter uos. Dico enim uobis quod non bibam de generatione uitis donec regnum Dei ueniat. Et accepto pane gratias egit, et fregit, et dedit  eis, dicens: Hoc est corpus meum, quod pro uobis datur: hoc facite in meam commemorationem. Similiter et calicem postquam cenauit, dicens: Hic calix Nouum Testamentum est in sanguine meo, qui pro uobis funditur [al. fundetur] . Hinc est quod etiam beatus Paulus commemorans sacratissimum illius cene mysterium, non aliud calicem quam Nouum a Domino nuncupatum insinuat Testamentum. Inter alia namque sic dicit: Ego enim accepi a Domino quod et tradidi uobis, quoniam Dominus iehsu in qua nocte tradebatur, accepit panem, et gratias agens fregit, et dixit: Hoc est corpus meum pro uobis [b 1Kb] : hoc facite in meam commemorationem. Similiter et calicem postquam  cenauit, dicens: Hic calix Nouum Testamentum est in meo sanguine: hoc facite, quotiescunque bibetis [al. bibitis], in meam commemorationem .

41. Hac igitur euangelicorum atque apostolicorum attestatione dictorum in calicis nomine, isto duntaxat loco, non aliud quam diuinum permittimur accipere Testamentum. Neque enim dubium est aliis locis a Domino nomine calicis significatam gratiam passionis. Quod utique intelligi uoluit dicens filiis Zebedei: Potestis bibere calicem quem ego bibiturus sum ? Et in ipsa hora qua detineri manibus uoluit impiorum, hoc sermone beatum Petrum, ut gladium reconderet in uaginam premonens, calicem se bibiturum passionis ostendit, dicens: Mitte gladium in  uaginam, Calicem quem dedit mihi Pater, non bibam illum [a 1Kb] ? In quo calice passionem esse intelligendam etiam illic ostendit, ubi auulsus a discipulis quantum iactus est lapidis, moriturus pro peccatis hominum, humane quoque infirmitatis ueraciter in seipso demonstrauit affectum; et ut desperationem ab infirmioribus  membris dignaretur auferre, ipsa uirtus que nostrum caput esse uoluit, dicere diuino amore non est dedignata, quod membra eius essent humano postmodum timore dictura. Inde est quod eum Lucas euangelista dixisse commemorat: Pater, si uis, transfer calicem istum a me . Mattheus quoque uerba eius hec esse testatur: Pater mi, si possibile est, transeat a me calix iste . Marcus  uero, ut ostenderet quid in illo calice intelligere deberemus, ait: Et cum processisset 263 paululum, procidit super terram, et orauit, ut, si fieri posset, transiret ab eo hora . Quam hic horam putamus a sancto euangelista significatam, nisi illam de qua Dominus ait: Nondum uenit hora mea ; et de qua Ioannes euangelista dicit: Et nemo misit in eum manus, quia necdum uenerat hora eius ? Hora utique non coactitie mortis, sed uoluntarie passionis; hora procul dubio illa qua triumphalem mortem susciperet, et soluens dolores inferni, mors ipse mortis misericorditer ac mirabiliter exstitisset, sicut iam dixerat per Prophetam: Ero mors tua, o mors; ero morsus tuus, inferne . Hanc horam in oratione a Domino calicis [b 1Kb] nomine  nuncupatam beatus euangelista subsequenter ostendit, eiusdem Domini oratione subiecta, qua dicit: Abba, Pater, omnia tibi possibilia sunt: transfer calicem hunc a me . Nempe manifestum est hoc fuisse orare ut transiret ab eo hora, quod erat dicere ut calix transferretur ab eo. Ubi, ut dixi, caput nostrum in se membrorum suorum susceptam demonstrauit infirmitatem, quibus se daturum nouerat patiendi uirtutem, ut doceret non ex hoc euacuandum meritum passionis, si homini pro Christi fide et caritate passuro, promptum spiritum quatere niteretur ex infirmitate carnis ueniens trepidatio uoluntatis, sed potius diuine uoluntati se ipsa uoluntas  humana subiiceret, et ex infirmitate uirtutem, preualente spiritalis gratie munere, perfecisset: ab illo sibi facultatem retinens datam, cuius uoluntatem sue uoluntati non ambigeret preferendam, atque ita homo illud quod ex humana infirmitate uellet, patienter uinceret, ut ad illud ad quod diuina uoluntas utiliter uocat, feliciter perueniret.

42. Non ergo Christi uoluntas alia potuit esse quam Patris, cum in Patre ac Filio unam semper uoluntatem seruet unitas naturalis. Sed ille qui humanam naturam suscipiens uenit naturam saluare quam fecit, eiusdem quoque nature uerba non fallaci, sed ueracissima susceptione protulit, cuius etiam affectum clementissima bonitate suscepit; affectum scilicet quem habet caro ex trepidatione moriendi, non ex  cupiditate peccandi: ille enim qui non nouerat peccatum, sine peccato uerum non iniquitatis, sed infirmitatis nostre suscepit affectum. uere enim de illo beatus Petrus ait: Qui peccatum non fecit, nec inuentus est dolus in ore eius . Proinde, quia peccatum non fecit, diuersam uoluntatem a Patris uoluntate non habuit; et quia non est inuentus dolus in ore eius, ex affectu uero infirmitatis humane, uera uerba non ambigitur protulisse. Quamuis igitur in illis Saluatoris nostri dictis quibus calicem nominauit, passio sit intelligenda, tam eius quam sanctorum eius , accipitur in nomine calicis etiam perfecta gratia caritatis, qua uirtus pro Christi nomine suscipiende infunditur passionis; ita ut etiamsi opportunitas 264 desit qua quisque pro Christo subeat passionem, uirtus tamen tanta insit cordi dono diuini muneris, ut nichil ei desit ad tolerandam penam, ad contemnendam uitam, et ad mortem pro Christi nomine subeundam. Hoc illo loco bene intelligitur ubi dicitur in psalmo: Et calix tuus inebrians quam preclarus est ! premisit autem: Impinguasti in oleo caput meum. Quid autem debemus intelligere impinguatum in oleo caput, nisi mentem dono sancti Spiritus roboratam?  Olei enim huius preclara pinguedo, spiritalis est gratie inseparabilis fortitudo, qua sancta ebrietas penetralibus cordis infunditur, ut omnis affectio carnis obliuioni tradita superetur. Hac ebrietate repletus animus discit gaudere semper in Domino, et contemptui deputare quidquid diligebat in mundo; hanc ebrietatem bibemus dum accepto Spiritu sancto, perfecte caritatis que foras mittit timorem gratiam possidebimus. Hinc est quod beatus Ambrosius in hymno matutino, huius nos postulare gratiam ebrietatis edocuit, dum dicimus: Leti bibamus sobriam ebrietatem Spiritus .

43. In aliis itaque locis potest alio quolibet modo  secundum uere fidei regulam calicis nomen intelligi; in hoc tamen Euangelii loco de quo nunc disputamus, non aliud intelligere sinimur nisi quod ipsius Domini et magistri nostri sermonibus edocemur, qui ait: Hic calix nouum Testamentum est in sanguine meo ; et ex hac regula qua iste calix Testamentum dicitur nouum, in illo calice quem prius dedit non absque ratione uetus intelligitur Testamentum. Ipse igitur Dominus utrumque calicem dedit, qui utrumque Testamentum suis fidelibus tribuit. Propterea et in eadem cena et Iudaicum pascha comedit, quod oportebat offerri, et sacramentum corporis sui et sanguinis dedit, quod ad salutem fidelium oportebat institui: comedit pascha Iudeorum quo promissus est Christus, ut ueniret ad pascha nostrum  quo immolatus est Christus. Denique attende quid eum discipulis dixisse Lucas euangelista commemorat. Sic enim ait: Et cum facta esset hora, discubuit, et duodecim apostoli cum eo; et ait illis: Desiderio desideraui hoc pascha manducare uobiscum antequam patiar . Manducauit ergo pascha quo passurus significabatur, antequam pro nobis uoluntarie pateretur. Est autem etiam in ipsis dominicis sermonibus aliquid quod attentius est a fidelibus agnoscendum, in quo utriusque Testamenti potest apparere discretio. Beatus enim Lucas de calice quem primitus nominauit, ita dicit: Et accepto calice, gratias egit et dixit: Accipite et diuidite inter uos; de pane uero et calice postea loquens ait: Et accepto pane gratias egit, et fregit, et dedit eis dicens: Hoc est corpus meum quod pro uobis datur; hoc facite in  meam commemorationem. Similiter et calicem postquam cenauit, dicens: Hic calix Nouum Testamentum est in sanguine meo qui pro uobis funditur . Non mihi uidetur inaniter hic ab ipsa Dei sapientia uerborum quedam facta discretio; quandoquidem primum calicem sic accipiendum dedit, ut preciperet diuidendum, dicens: Accipite, et diuidite inter uos; quod in eo calice quem cum pane dedit, omnino non dixit: ibi enim corpus suum sanguinemque commendat, et eumdem calicem nouum 265 in sanguine suo asserit Testamentum, dicens: Hic calix Nouum Testamentum est in sanguine meo qui pro uobis funditur; nulla uero fit mentio calicis diuidendi, quod in aliis quoque duobus euangelistis, Mattheo scilicet et Marco, similiter inuenitur, sicut eorum dicta superius  a nobis posita euidenter ostendunt. Hunc itaque calicem, in quo uetus insinuari diximus Testamentum, ideo Dominus accipiendum diuidendumque mandauit, ut apostoli dono sapientie celestis instructi, sic scripturam ueteris Testamenti reuerenter acciperent, ut in ipsis preceptis quid agendum quidue omittendum esset, accepto discretionis spiritu cognouissent. Hoc enim est recte diuidere, ut unusquisque nouerit pro congruentia temporis quid omittere debeat, quid tenere.

44. Hinc est quod cautissimo diuisionis ordine Ecclesia Dei uiui, que est columna et firmamentum ueritatis , tempora uenturi Christi uenientisque discernit; et omissis sacrificiis quibus  Christus passurus promittebatur, hoc sacrificium offert quo Christus iam passus ostenditur. Diuidit etiam tempus illud celebrande circumcisionis, ab isto tempore percipiendi baptismatis. Huius diuisionis saluberrimum retinet modum etiam in precepto neomenie, quandoquidem non tubis Iudaicis inaniter personat, sed renouari unumquemque spiritu mentis sue, et induere nouum hominem sancta Ecclesia predicare non cessat. Hec omnia salubriter diuidit que nunc ueneranter accipit in lectione, sed iam non celebrat in opere, aurem cordis admouens apostolicis dictis, quibus beatus Paulus fideles omnes instruit, dicens: Nemo uos iudicet in cibo, aut in potu, aut in parte diei festi, aut neomenie, aut sabbatorum, que sunt umbra futurorum, corpus autem Christi . Nam et sacramentum circumcisionis exponens ait: uidete ne quis uos decipiat per philosophiam et inanem fallaciam, secundum traditionem hominum, secundum elementa mundi, et non secundum Christum; quia in ipso habitat omnis plenitudo diuinitatis corporaliter, et estis in illo repleti qui est caput omnis principatus et potestatis, in quo et circumcisi estis circumcisione non manufacta in exspoliatione corporis carnis, sed in circumcisione Christi, consepulti ei in baptismo . Hec et his similia et accepit Ecclesia sapienter, et diuidit: accipiendo, credit a Deo in ueritate promissa; diuidendo, cognoscit ab ipso Deo in ueritate iam reddita; nec in figuris exspectat implenda, sed in ueritate retentat impleta. Scit enim sancta Ecclesia fidelem Deum in uerbis suis, et sanctum  in omnibus operibus suis: unde sicut in ueteri Testamento fidelia uerba Dei promittentis intelligit. sic in Testamento Nouo sancta opera Dei quod promiserat reddentis agnoscit. Quedam enim promittentis Dei uerba fuerunt sacramenta ueteris Testamenti, quibus nobis promittebatur Christus: que uerba transierunt, ex quo illis quibus promittebatur inuenitur exhibitus. Ideo in ipso sacrificio corporis Christi a gratiarum actione incipimus, ut Christum non dandum, sed datum nobis in ueritate monstremus; et in eo quod gratias agimus Deo in oblatione corporis et sanguinis Christi, cognoscamus non adhuc occidendum Christum pro nostris 266 iniquitatibus, sed occisum; nec redimendos nos illo sanguine, sed redemptos. uera est enim beati Petri predicatio, dicentis: Non enim corruptibilibus argento uel auro  redempti estis de uana uestra conuersatione paterne traditionis, sed pretioso sanguine quasi Agni incontaminati et immaculati Christi .

45. Diuidit ergo sancta Ecclesia figuras a ueritate, umbras a corpore: quod eam sancti apostoli docuerunt, qui diuidendum inter se illum calicem a Domino salubriter acceperunt. Huius autem calicis ideo diuisionem Dominus discipulis dedit, quia ipsis docentibus sancta Ecclesia cognitionem huius diuisionis accepit. Dicit autem ut inter se diuidant, id est, ut in unitate spiritus et uinculo pacis, sacramenta Testamenti Noui sacramentorum ueterum cessatione distinguant: quod in calice Testamenti Noui non precipit ab apostolis fieri. In Nouo enim Testamento non  est sacramentorum diuisio, sed donorum, que non in hominum facultate, sed in sancti Spiritus potestate consistit. Diuisiones enim gratiarum sunt, idem autem Spiritus; et diuisiones ministrationum sunt, idem autem Dominus; diuisiones operationum sunt, idem uero Deus, qui operatur omnia in omnibus . Inde est quod cum alii datur per Spiritum sermo sapientie, alii autem sermo scientie secundum eumdem Spiritum, alteri fides in eodem Spiritu, alii gratia sanitatum in uno Spiritu, et cetera que apostolicus sermo contexuit, non hominibus diuidenda dantur; sed hec omnia operatur unus idemque Spiritus, diuidens propria singulis prout uult. Hanc diuisionem quam non hominibus dedit, sed sibi tantum Trinitas reseruauit, alio loco beatus  Apostolus ostendens, admonet non plus sapere quam oportet sapere, sed sapere ad sobrietatem; unicuique sicut Deus diuisit mensuram fidei . Et quia una est diuisio Patris et Filii et Spiritus sancti, ideo Christus, qui est Dei sapientia, in Prouerbiis dicit: In itineribus iustitie incedo, et inter medias semitas equitatis conuersor, ut diuidam diligentibus me substantiam, et thesauros eorum impleam bonis .

46. Uterque ergo calix apostolis a Domino datur, non tamen diuidendus uterque precipitur: illius enim necessaria fuit diuisio, in quo erat temporum consideranda discretio. Inde est quod in Testamento ueteri sacramenta quedam illo tempore in figuris rite celebrata cognoscimus, et ueneranter accipimus; que tamen non eodem quo celebrabantur ordine celebramus  quia diuidentes tempus promissionis a tempore reddite ueritatis, ea sacramenta nunc nobis a Christo tradita retinemus, quibus Christum non passurum, sed passum pro nobis agnoscimus et tenemus. Nomine uero calicis etiam uetus debere accipi Testamentum, non nostra presumptione, sed paterna traditione monstramus. Sanctus quippe Augustinus, in explanatione psalmi septuagesimi quarti, cum ad illum locum uenisset ubi dictum est: Quia calix in manu Domini uini meriplenus est mixto; et inclinauit ex hoc in illud; uerumtamen fex eius non est exinanita , inter alia sic ait: »Calix uini meri plenus mixto uidetur mihi esse lex que data est Iudeis, et 267 omnis illa scriptura ueteris quod dicitur Testamenti, ubi sunt pondera omnium sententiarum:  nam ibi Nouum Testamentum absconditum latet, tanquam in fece corporalium sacramentorum.« Et cum idem beatus Augustinus a preceptis uite peragende illa preteriti temporis sacramenta discerneret, tanquam calicem diuidens, postquam commemorauit quod dictum est: Non occides, non mechaberis , et aliquanta que textu decalogi continentur, hec ipse sanctus Augustinus subiecit, dicens: »Omnia ista ad uinum pertinent; illa uero carnalia quasi resederunt, ut remanerent apud illos, et effunderetur ideo omnis spiritalis intellectus. Calix enim in manu Domini, id est in potestate Domini; uini meri, id est sincere legis; plenus est mixto, id est cum fece corporalium sacramentorum:  et quia nunc humiliat superbum Iudeum, et hunc exaltat confitentem gentilem, inclinauit ex hoc in hunc, id est a Iudaico populo in gentilem populum. Quid inclinauit? Legem; et eliquatus est inde spiritalis intellectus: uerumtamen fex eius non est exinanita, quia omnia sacramenta carnalia apud Iudeos remanserunt.« Ex his dictis beati Augustini arbitror patere et calicis intellectum, quo possit in ueritate spiritalis mysterii diuisio fecis uinique cognosci: sic tamen ut non ideo uelit aliquis Testamentum uetus abiicere, quia uidet eius sacramenta cessasse. Sic enim debet cum ueneratione teneri Testamentum Nouum, ut non sit Testamentum uetus aliquatenus relinquendum: quod mihi uidetur sub nomine amici antiqui et noui in libro Ecclesiastico commendari,  ubi dicitur: Ne derelinquas amicum antiquum, nouus enim non erit similis illi . Hanc dissimilitudinem que est in sacramentis utriusque Testamenti, per sanctum Hieremiam diuinus sermo prenuntians ait: Ecce dies ueniunt, dicit Dominus, et consummabo super domum Isrel et super domum Iuda Testamentum Nouum, non secundum Testamentum quod feci cum patribus eorum . In eo autem inuenitur Testamentum Nouum, non secundum Testamentum uetus a Domino consummatum, in quo et preceptorum perfectionem Dominus dedit, et remotis ueteribus sacramentis, dissimilia sacramenta reuelate ueritatis instituit: ac sic quod in uetere promisit, in Nouo perfecit. Proinde quoniam sacramentorum Noui Testamenti tunc uere salubris ac suauis potest esse cognitio, si in sacramentis  ueteris Testamenti cognoscatur uera precessisse promissio, propterea cum Scriptura dixisset: Ne derelinquas amicum antiquum, nouus enim non erit similis illi, continuo subiecit: uinum nouum amicus nouus: ueterescat, et cum suauitate bibes illud . Quid est, ueterescat, nisi ut in uetere Testamento Noui Testamenti typus appareat? Tunc ergo cum suauitate hoc nouum uinum bibitur, si eius significatio atque promissio in Testamento uetere cognoscatur.

47. Hoc uinum nouum in corde discipulorum ueterescere Dominus fecit, quando illis duobus in castellum Emmaus pergentibus appropinquans ibat cum illis; et cum ei tanquam ignaro que de eius 268 passione facta fuerant indicassent, tunc ipse dixit ad eos: O stulti et tardi corde ad credendum  in omnibus que locuti sunt prophete ! uide, queso, quemadmodum uinum nouum ueterescit, ut cum suauitate bibatur. Adiecit ergo Dominus. Nonne hoc oportuit pati Christum, et ita intrare in gloriam suam ? Ubi sanctus euangelista quemadmodum uinum nouum cum suauitate bibendum illis ueteresceret ait: Et incipiens a Moyse et omnibus prophetis, interpretabatur illis in omnibus scripturis que de ipso erant . Deinde conceptum ex uino ueterescente nouitatis ac suauitatis ardorem, ipsi postmodum ostenderunt, dicentes: Nonne cor nostrum ardens erat in nobis dum loqueretur in uia et aperiret nobis Scripturas ? Hoc denuo fecit dicens: Hec sunt uerba que locutus  sum ad uos cum adhuc essem uobiscum; quoniam necesse est impleri omnia que scripta sunt in lege Moysi, et prophetis, et Psalmis de me. Tunc aperuit illis sensum ut intelligerent Scripturas . Ita fecit uinum nouum cum suauitate ueterescere, dum promissiones Noui Testamenti indubitanter ostendit in lectione Testamenti ueteris apparere: ne sic teneatur amicus nouus, ut antiquus relinquatur; quia nouus permanet fide similis, quamuis uideatur sacramentorum celebratione dissimilis. Quippe una est fides Noui et ueteris Testamenti. Hec in antiquis patribus credebat promissa, que in nobis iam credit impleta. Que autem fuit in patribus nostris fides promissa, ipsa in nobis est fides exhibite ueritatis impleta: unde quia indissolubiliter amicus iste antiquus nouusque coniungitur, et unus sine altero salubriter  non tenetur, ueterescere debet uinum nouum, ut sit fidelibus cum suauitate bibendum.





269 EPISTOLA Xu. Episcopi Africani in Sardinia exsules, Ioanni et uenerio, de gratia Dei et humano arbitrio.

Dei gratia plurimum amplectendis sanctis fratribus IOANNI presbytero et archimandrite, et uENERIO diacono, et fidelibus uiris, quorum in uestra epistola subscriptio continetur, DATIANUS, FORTUNATUS, BeTHUS, uICTOR, SCHOLASTICUS, ORONTIUS, uINDICIANUS, uICTOR, IANUARIUS, uICTORIANUS, PHOTINUS [a 1Kb] , QUODuULTDEUS, famuli Christi, in Domino salutem.

1. Quantum membra ecclesiastici corporis per Christi gratiam in unitate fidei compages retinet caritatis, tantum necesse est ut pro inuicem sollicita  sint membra, ut repulso cuiuslibet praui dogmatis morbo [b 1Kb] , non solum seruande, uerum etiam reparande sanitati, iugis atque indefessa tam sermonis quam orationis impendatur instantia. Sic enim fit ut, dum sollicitudo fraterne puritatis inuigilat, ipse Spiritus sanctus, per quem caritas Dei diffusa est in cordibus nostris, diligentibus Deum et in Deo proximum, omnia cooperetur in bonum. Quia sicut ipsam dilectionem dono gratie spiritalis accipimus, ita dum pro fratribus solliciti sumus, non solum diuinam inesse nobis gratiam [c 1Kb] demonstramus, uerum etiam, quanto magis a nobis puritas caritatis impenditur, tanto magis gratia nobis diuine retributionis augetur.

2. Accepimus itaque uestre caritatis epistolam, que nostrum ex parte releuauit, ex parte uero mestificauit  exsilium. Gaudemus enim, quia rectam tenetis de gratia Dei sententiam, cuius munere  illuminatur, et iuuamine gubernatur liberum humane mentis arbitrium: sed quadam sumus nebula meroris affecti, quia significastis quosdam fratres in questione de gratia Dei et humano arbitrio non rectum tenere fidei catholice tramitem, sed aduersus Dei gratiam eleuare uelle humani arbitrii libertatem.

3. Ubi primum, dilectissimi fratres, debetis agnoscere, imo uos 270 non ambigimus agnouisse, ad hoc diuinitus ista permitti, ut hinc diuine gratie uirtus documento possit iudicii manifestioris intelligi.  Quandoquidem ipsa gratia nullatenus agnoscitur nisi detur: que quandiu non est in homine, tandiu necesse est ut ei aut sermone repugnet, aut opere. Nam sermone repugnat gratie Dei, qui sensum gerit fidei Christiane contrarium; repugnat autem opere, qui in moribus suis Christiane uite non retinet institutum. Hoc quippe in homine agit gratia diuinitus data, ut animus, dono fidei caritatisque percepto , et sermonem bonum proferat, et studio bone operationis insistat. Quod fidelibus diuinitus dari, beatus et ostendit et poposcit Apostolus dicens: Ipse autem Dominus noster iehsu Christus, et Deus et Pater noster, qui dilexit nos, et dedit consolationem eternam, et spem bonam in gratia, exhortetur corda uestra, et confirmet in omni opere bono et  sermone .

4. A Deo itaque nobis est omnis gratia boni sermonis et operis, a quo nobis etiam ipsius cogitationis bone manifestum est sufficientiam tribui: ut discat homo non in se, sed in Domino gloriari. Diuine quippe gratie bonam cogitationem hominis beatus assignabat Apostolus quando dicebat: Fiduciam autem talem habemus per Christum ad Deum; non quod sufficientes simus cogitare aliquid a nobis, quasi ex nobis, sed sufficientia nostra ex Deo est . Proinde, etsi quidam gratiam necdum habentes, non se intelligunt non habere, illi tamen qui gratiam diuinitus acceperunt, eo magis debent in ipsius gratie assertione firmari, quo eam uident non omnibus tribui. Necesse est autem ut ab eis quibus  non tribuitur ignoretur, et ab eis agnoscatur quibus diuina largitate donatur. Testatur enim Apostolus dona Spiritus sancti eiusdem Spiritus sancti acceptione cognosci. Ideo ait: Nos autem non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis; que et loquimur, non in doctis humane sapientie uerbis, sed in doctrina Spiritus, spiritalibus spiritalia comparantes. Animalis autem homo non percipit ea que sunt Spiritus Dei: stultitia est enim illi; et non potest intelligere, quia spiritaliter diiudicantur. Spiritalis autem iudicat omnia, et ipse a nemine iudicatur .

3. Per sanctum ergo Spiritum gratiam accipimus, quo Spiritu accepto sit in nobis, ut quod accepimus nouerimus. Proinde scienda est, dilectissimi fratres, et  recto tenore uere fidei profitenda, tam humani arbitrii egena paupertas, quam diuine gratie indeficiens largitas. Quid enim habes, ait Apostolus, quod non accepisti? Si autem accepisti, quid gloriaris, quasi non acceperis ? Ante largitatem quippe gratie est in homine quidem liberum arbitrium, sed non bonum, quia non illuminatum. Proinde, nisi gratia detur, bonum ipsum arbitrium non habetur. Sic namque est ipsum liberum hominis arbitrium absque done gratie, sicut est oculus sine luce [d 1Kb] . Nam et oculus ad uidendum factus est; sed nisi lumen acceperit, non uidebit. Illa autem est lux uera 271 que illuminat  omnem hominem uenientem in hunc mundum ; illuminat autem hominem, seipsam dando per gratiam. Sicut ergo corporis oculus semper indiget lumen accipere, ut ipsum lumen possit adspicere, sic et libero arbitrio hominis nulla potest gratie suffragari cognitio, nisi detur ipsius gratie spiritalis infusio.

6. Proinde ut de iis que uestris litteris indidistis, quid habeat catholici dogmatis ueritas intimemus, singula breuiter definire curauimus, sequentes donum eiusdem gratie, quod sanctorum Patrum cordibus et linguis ipsa dignata est infundere [a 1Kb] . Dixistis itaque, quod uobis dicentibus, quod Esau et Iacob necdum natis, Iacob per misericordiam gratuitam eligitur, Esau autem originali peccato detentus iusto iudicio  Dei est odio habitus, illi e contrario dicunt, in Esau figuram esse populi Iudeorum, ex futuris malis operibus condemnandi; in Iacob uero figuram esse populi gentium, ex futuris operibus bonis saluandi.

7. Hec duo, que singula proponitis [b 1Kb] , bonum est ut catholica consensione iungatis. Sic enim et ab illis Dei gratia competenter agnoscitur, et a uobis propheticum mysterium non negatur. In illis namque duobus fratribus digne accipitur duorum significatio populorum: presertim cum ipsi Rebecce Dominum consulenti, duo prenuntientur populi ab eius utero separandi. uerumtamen agnoscenda est in illa discretione et gratuita bonitas, et iusta seueritas. Nam quia omne datum optimum, et omne donum  perfectum desursum est, descendens a Patre luminum , et gratia discernuntur quicunque saluantur:  profecto non sunt electa neque dilecta in Iacob humana opera, sed dona diuina. Rursus quia iniquitas nostra iustitiam Dei commendat, procul dubio in Esau humane iniquitatis est damnata nequitia. In eo quippe gratuitum in Iacob Deus ostendit beneficium misericordie sue, in quo eum gratia gratis dignatus est adoptare; nec eum pro meritis [c 1Kb] future cuiusquam bone operationis elegit, cui seipsum, et fidem, et bona opera donaturum esse presciuit.

8. Inde est quod semini Abrahe, cuius in Iacob figura precessit, beatus Apostolus dicit: Gratia salui facti estis per fidem . Ut ostenderet fidem non aliquibus bonis meritis dari, sed ipsius fidei dono omne bonum meritum inchoari, ipsamque donum  Dei esse [d 1Kb] , secutus adiunxit, et hoc non ex uobis, sed donum Dei est . Ac ne quisquam sibi quorumlibet bonorum operum audeat meritum uindicare, et pro quibuscunque operibus fidem se existimet accepisse, subiecit: non ex operibus, ne quis glorietur. Ut autem ostenderet non solum fidem, sed etiam bona opera diuinitus tribui, continuo subdidit: Ipsius enim factura sumus, creati in Christo Iesu, in  operibus bonis, que non solum a Deo donata, sed ab ipso etiam preparata testatur, dicens: que preparauit Deus, ut in illis ambulemus . Gratia itaque Iacob saluus factus est per 272 fidem, gratia consecutus est bonorum operum facultatem.

9. Quocirca, quia certum est Esau fuisse uas ire, Iacob autem uas misericordie, CERTISSIME TENENDUM EST quod et ille ut damnaretur, iram iuste meruit: non enim iniustus Deus, qui infert iram : et iste ut saluaretur, gratis donum misericordie preuenientis accepit. Iacob itaque iustificatus gratis per gratiam Dei, factus est uas misericordie per indebitam gratiam, et per ipsam misericorditer est preparatus ad gloriam; Esau uero per iram iustam iuste est preparatus ad penam: Iniquitas enim   nostra iustitiam Dei commendat . Deus ergo in Iacob misericordiam gratuite bonitatis, in Esau uero iudicium iuste seueritatis ostendit; qui sacramento quidem circumcisionis octauo die secundum tenorem diuine constitutionis accepto, reatu peccati originalis caruit, sed per nequitiam cordis in hominis terreni uetustate permansit; illius ibi iudicio derelictus, qui gratis saluat, iusteque damnat [e 1Kb] . In cuius persona significati sunt non illi tantum qui fidem negant, sed et illi qui usque in finem uite sue intra Ecclesiam positi, in malis operibus perseuerant. De quibus Apostolus ait: Quoniam qui talia agunt, regnum Dei non consequentur . Nam sicut ille circumcisus periit, quia dilexit tenebras magis quam lucem, sic omnis qui non deposuerit ueterem hominem,  qui corrumpitur secundum desideria erroris, condemnabitur in iudicio, quia non condigne usus est baptismatis sacramento. Ad eumdem quippe ueterem hominem pertinent non solum illi qui ignorant Deum, sed etiam illi de quibus dicit Apostolus: Confitentur se nosse Deum, factis autem negant .

10. De paruulis uero indubitanter tenenda est catholice regula ueritatis; quia paruulus qui baptizatur, gratuita Dei bonitate saluatur [f 1Kb] , qui uero sine baptismate moritur, propter peccatum originale damnatur. Nec aliquo dicendus est Dei beneficio future impietati prereptus, qui absque iustificationis gratia mortuus, impiorum est consortio deputatus: a qua impietate siue paruulus, siue maioris etatis, solo  quisque remedio eripitur, si Christi sanguine redimatur. DE GRATIA uERO NON DIGNE SENTIT quisquis eam putat omnibus hominibus dari, cum non solum non omnium sit fides, sed adhuc nonnulle gentes inueniantur ad quas fidei predicatio non peruenit. Beatus autem Apostolus dicit: Quomodo inuocabunt in quem non crediderunt? aut quomodo credent ei quem non audierunt? quomodo autem audient sine predicante  ? NON ITAQUE GRATIA omnibus datur, quandoquidem ipsius gratie participes esse non possunt, qui fideles non sunt, nec possunt credere, ad quos inuenitur ipse fidei auditus minime peruenisse. Ipsa uero gratia quibuscunque datur, non equaliter datur, sed secundum mensuram donationis Christi , et unicuique sicut Deus diuisit mensuram fidei: qui non hominum personas accipit, sed omnia operatur unus atque idem Spiritus, diuidens propria singulis, prout uult .

273 11. Quod autem uos dicitis, sola Dei misericordia saluari hominem, illi autem dicunt, nisi quis propria uoluntate cucurrerit et elaborauerit, saluus esse non poterit, digne utrumque tenetur, si ordo rectus seruetur diuine misericordie et uoluntatis humane, ut illa preueniat, hec sequatur: sola Dei misericordia  initium salutis conferat; cui deinde uoluntas hominis cooperatrix sue salutis existat, ut misericordia Dei preueniens uoluntatis humane dirigat cursum, et humana uoluntas obediens, eadem misericordia subsequente, secundum intentionem currat ad brauium; ac per hoc humana uoluntas in eo quod currit utiliter et laborat, ex Dei misericordia sibi esse donum cursus ac laboris agnoscat; nec sit ingrata misericordie per quam salutis accipit initium, ut per ipsam perueniat ad plenum sempiterne salutis effectum: quia tunc erit bona, si Dei preueniatur dono, et tunc permanebit bona, si eius non destituatur auxilio.

12. Errat autem quisquis putat sic a Deo tribui gratiam, uelut si quis accepto idoneo pignore det  pecuniam, cum Dominus utique et pignus Spiritus sancti ipse quibus uult conferat, et pecuniam suam nummulariis expetendam, sicut ipse loquitur in Euangelio , seruorum suorum cure officioque distribuat. Illa uero Apostoli sententia qua dicitur: Ergo cuius uult miseretur, et quem uult obdurat , melius quidem ex persona confirmantis accipitur. Quam si quis non uult ex persona confirmantis accipere, illud sine contentione attendat quod subsequenter dicitur [a 1Kb] : An non habet potestatem figulus luti, ex eadem massa facere aliud quidem uas in honorem, aliud uero in contumeliam ? Et cum in utroque uase faciendo figuli cognouerit potestatem, in uase honoris indebitam gratiam Dei miserantis intelligat, et in uase contumelie  debitum iudicium Dei obdurantis, id est deserentis, agnoscat. Deus autem obdurare dicitur, non quia ad iniquitatem compellit, sed cum ab iniquitate non eripit: quod quia iustus est, iuste facit. Deo ergo miserante, sine suis meritis homo saluatur, obdurante autem Deo, iuste recipit quod meretur [b 1Kb] .  Deus quippe dono bonitatis saluat, et iudicio seueritatis obdurat.

13. Illud etiam quod uos dicitis, Deus est enim qui operatur in uobis et uelle et operari, pro bona uoluntate ; illi autem dicunt: Si uolueritis et audieritis me, bona terre comedetis : si utrumque sicut oportet animus in fide tranquillus acceperit, nulla de gratia et libero arbitrio [c 1Kb] questio remanebit. Iubet enim Deus homini ut uelit, sed Deus in homine operatur et uelle; iubet ut faciat, sed Deus in eo [d 1Kb] operatur et facere. Ideo utrumque beatus iungit [e 1Kb] Apostolus dicens: Cum timore et tremore salutem uestram operamini: Deus est enim qui operatur in uobis et uelle et perficere, pro bona uoluntate. Ut ergo cum timore et tremore suam quisque operetur salutem, opus est uolentis hominis, sed  hoc ipsum uelle [f 1Kb] Deus operatur in suis, 274 ac per hoc quoniam habet homo liberum arbitrium, audit precepta que faciat; sed ad implenda precepta liberum arbitrium idoneum nullatenus efficitur [g 1Kb] , nisi diuinitus adiuuetur. Ita fit, ut se operari debere homo cognoscat, dum preceptum accipit, et Deo se sciat semper omne bonum debere, quod uult ac facit: quem teste Apostolo cognoscit operari in homine, et uelle, et perficere pro bona uoluntate. Qui suis fidelibus hanc dignatus est gratiam promittere per Prophetam dicens: Spiritum meum dabo in uobis, et faciam ut in iustificationibus meis ambuletis, et iudicia mea obseruetis et faciatis .

14. Cum ergo Deus in homine operari ceperit uelle, tunc homo ad Deum conuertitur, et eodem in  se operante, unde ipsi Deo placeat operatur. De Deo enim dicit Apostolus: Aptet uos in omni opere bono [h 1Kb] , ut faciatis uoluntatem eius, faciens in uobis quod placeat coram se . Ad uitam quoque in tantum potest homo manum porrigere, in quantum habuerit Dominum protectionem suam super manum dexteram suam . Nimis autem absurdum est illos putare uasa misericordie qui uel secularem habent uel ecclesiasticam dignitatem; uasa uero contumelie, clericos, et monachos ac laicos estimare; cum utique Apostolus uasa misericordie illa dicat que Deus preparauit in gloriam, non presentem utique, sed futuram, quibus dicit: Cum Christus apparuerit, uita uestra, tunc et uos apparebitis cum ipso in gloria . Ideo paulo superius eis  ait, Que sursum sunt sapite, non que super terram . uasa quippe [i 1Kb] misericordie sunt quibus dicitur: uenite, benedicti Patris mei, percipite regnum; uasa uero contumelie sunt quibus dicitur: Ite, maledicti, in ignem eternum, qui preparatus est diabolo et angelis eius. uasa itaque misericordie non  ecclesiastica uel secularis dignitas, sed in Ecclesia spiritalis caritas facit. Quapropter in quacunque professione tenuerit homo fidem que per caritatem operatur, erit uas in honorem sanctificatum et utile Domino, ad omne opus bonum paratum.

15. Contra predestinationem uero sanctorum magne peruicacie est aliquem uel parare, uel habere conflictum, cum apostolice predicationi nullus audeat refragari, qua non solum dicitur de Deo: Quos autem presciuit et predestinauit conformes fieri imaginis Filii eius ; et alio loco: Predestinauit nos in adoptionem filiorum, per Iesum Christum in ipsum : uerum etiam ipsum caput nostrum, ipsum primogenitum in multis fratribus beatus Paulus predestinatum confidenter predicat dicens: Qui factus est ei ex semine Dauid secundum  carnem, qui predestinatus est Filius Dei in uirtute, secundum Spiritum sanctificationis . Quisquis ergo predestinatum Christum et sanctos eius negat, apostolicam fidem peruersus oppugnat. Omnes autem predestinati ipsi sunt, quos uult Deus saluos fieri, et ad agnitionem ueritatis uenire. Qui propterea omnes dicuntur, quia in utroque sexu, ex omni hominum genere, gradu, etate et conditione saluantur. Semper quippe 275 uoluntas Dei omnipotentis impletur, quia potestas eius nullatenus uincitur: ipse est enim qui omnia quecunque uoluit fecit in celo et in terra, in mari et in omnibus abyssis , et cuius uoluntati nemo resistit. uerum namque est quod de se testatus est Filius, quia quos uult uiuificat [a 1Kb] ; quia in uiuificandis  nullum initium humane uoluntatis exspectat, sed ipsam uoluntatem bonam faciendo uiuificat.

16. Hoc in maioribus. Paruulos autem, in quibus necdum potest bona uoluntas fieri, solius gratie facit operatione saluari. Liberum uero arbitrium, quod fuit in primo homine sanum ante peccatum, nunc in filiis Dei propria quidem infirmitate concutitur, sed maiore diuini muneris gratia subleuatur. Questionem uero animarum, aut tacitam debemus relinquere, aut sine contentione tractare: quia siue ex propagine ueniant, siue noue singulis corporibus fiant, quod sanctarum Scripturarum auctoritas non manifeste pronuntiat, cum cautela debet inquiri, maxime quod sine fidei detrimento potest a fidelibus ignorari. Illud precipue obseruandum est et tenendum,  nascentium paruulorum animas nexu peccati originalis obstrictas, omnibusque necessarium esse sancti baptismatis sacramentum, quo dirumpitur  peccati originalis uinculum, et amissa in primo homine per secundum hominem recipitur adoptio filiorum.

17. uos itaque, dilectissimi fratres, per gratiam Dei estote stabiles et immobiles; ac tenentes ueram fidem, exhibete fratribus aliter sentientibus caritatem; nec de aliquo desperetis, quia qui hodie ueritatem  in aliquo non agnoscit, potest eras Deo reuelante cognoscere. Deo enim subest, cum uolet, posse . Oremus ergo pro eis, ut Deus operetur in eis. Exhibeamus eis bonam uoluntatem, de qua nos possumus habere mercedem, scientes quoniam in conspectu Dei quisquis de numero predestinatorum fuerit, non peribit, et in omnibus uoluntas Omnipotentis implebitur, ut per gratiam salui fiant, et agnitionem ueritatis, Domino illuminante, percipiant.

18. Pre omnibus studium gerite libros sancti Augustini quos ad Prosperum et Hilarium scripsit, memoratis fratribus legendos ingerere. Quorum mentionem beate memorie Hormisda, sedis apostolice gloriosus antistes, in epistola quam consulenti se  sancto fratri consacerdotique nostro Possessori rescripsit, cum magno preconio catholice laudis inseruit. Cuius hec uerba sunt: De arbitrio tamen libero et gratia Dei, quid Romana, hoc est catholica sequatur et seruet Ecclesia, licet in uariis libris beati Augustini, et maxime ad Prosperum et Hilarium abunde possit agnosci, tamen et in scriniis ecclesiasticis expressa capitula continentur.

19. Hec itaque, dilectissimi fratres, interrogantibus uobis breuiter communi uoluimus respondere rescripto. Ceterum unus ex nobis, in quantum Dominus seruis suis recti gratiam dignatur donare sermonis, illis omnibus, que memoratos fratres aduersus gratiam et predestinationem 276 intimastis uel sentire, uel dicere, tribus libris uestro nomine  dedicatis [b 1Kb] sufficienti disputatione respondit; quique aduersus duos libros Fausti Galli [c 1Kb] septem libros edidit: quos cum recensueritis, agnoscetis protinus quemadmodum memorati Fausti commenta ueritati contraria, catholice fidei penitus inimica, discussio prodidit, ratio manifesta conuicit, auctoritas diuina compressit, et precedentium Patrum consona prorsus attestatio confutauit.

20. Speramus autem in Domino, quoniam gratie sue ita subsidium largietur, ut et bene sentientibus sancte scientie [d 1Kb] tribuat augmentum, et aliter quam oportet credentibus donet ueritatis agnoscende subsidium. Ipse enim facit gratie sue participes quos predestinauit ad uitam, ut in omnibus bonis suis humane arbitrium uoluntatis gratie Dei subiiciant;  et ab ipso sibi cognoscant descendere omne datum optimum, et omne donum perfectum; sciant etiam ab ipso exspectandum semper auxilium, qui predestinatis suis et gratiam et perseuerantiam donat, ut gratiam pro gratia, donum uite perennis accipiant.





277 EPISTOLA XuI, SEU LIBER PETRI DIACONI ET ALIORUM QUI IN CAUSA FIDEI A GRAECIS EX ORIENTE ROMAM MISSI FUERUNT. De Incarnatione et Gratia Domini nostri Iesu Christi ad Fulgentium et alios episcopos Africe. *

Dominis sanctissimis et cum omni ueneratione nominandis,  DATIANO [a 1Kb] , FORTUNATO, ALBANO, ORONTIO, BeTO, FULGENTIO, IANUARIO et ceteris episcopis et in Christi confessione decoratis, exigui PETRUS diaconus, IOANNES, LEONTIUS, alius IOANNES, et ceteri fratres in causa fidei Romam directi.

CAPUT I. Consensus Ecclesiarum in fide, confirmatio fidelium.---1. Utile et pernecessarium, sanctisque Dei Ecclesiis specialiter credimus profuturum, ea que de Incarnatione et dispensatione diuina nobiscum uniuerse sancte Orientalium Ecclesie contra hereticos defendunt , sancitati uestre suggerere atque de his consensum uestre beatitudinis suppliciter promereri. Quia in nullo sanctam gloriosamque confessionem uestram credimus dissentire [b 1Kb] , presertim cum uno ubique spiritu sanctam Dei Ecclesiam uegetari minime dubitemus.  Non enim parua, imo potius magna letitia uniuersi replebuntur Orientales, si sanctitatem uestram suis, imo magis catholicis nouerint in omnibus consentire dogmatibus.

2. Unde suppliciter petimus et obsecramus beatitudinem uestram, quatenus diligenti examinatione ea que inferius continentur discutientes , scriptis sententiam uestram nobis patefacere iubeatis [c 1Kb] : ut si, Deo prestante, catholice fidei conueniens, et apostolicis traditionibus nostra apud uos  fuerit expositio comprobata, perfacile [d 1Kb] tantorum 278 uirorum, probatissimorumque sacerdotum auctoritate muniti, iniqua loquentium ora obstruere ualeamus, et in fide sanctorum Patrum  perseuerantes, Deo, qui uos [e 1Kb] sanctimonii sui confessione glorificauit, gratias referamus, domini sanctissimi et Deo dignissimi. Nunc ea que sequuntur diligentius petimus exploretis.

CAP. II. In Christo due nature, sine confusione, in unam personam unite.---3. Igitur iuxta sanctorum Patrum traditionem, Dominum nostrum Iesum Christum in duabus naturis unitis et inconfusis, id est diuinitatis et humanitatis, in una persona siue subsistentia [f 1Kb] confitemur. Nec illis acquiescentes qui unam Dei uerbi naturam incarnatam predicantes, uenerabilis Chalcedonensis concilii fidem refugiunt, nec illos admittentes qui duas naturas dolose pronuntiantes, unam Dei uerbi naturam incarnatam minime confitentur, estimantes hoc duarum naturarum  professioni contrarium: quasi aliquid aliud quam duas naturas ineffabiliter unitas, una Dei uerbi natura incarnata significet, beato Cyrillo Alexandrine ciuitatis antistite in secunda epistola [g 1Kb] ad Successum episcopum Diocesarie ita scribente: »Si enim unam naturam dicentes Dei uerbi, tacuissemus non inferentes incarnatam, sed uelut abiicientes dispensationem,  erat illis forsitan non improbabilis sermo, simulantibus interrogare, ubi est in humanitate perfectio? aut quomodo substantia nostra subsistit? Quoniam uero et perfectio que in humanitate est, et essentie nostre manifestatio illata est, per id quod dictum est incarnata, iam desinant  arundineam uirgam sibimet supponentes.«

CAP. III. Beata uirgo proprie Dei Mater.---4. Beatam uero uirginem Mariam non propter dignitatem hominis illius qui ex ipsa natus est , sed proprie et secundum ueritatem credimus , id est Dei Genitricem, eo quod pepererit uere et proprie Deum uerbum incarnatum et hominem factum, atque essentialiter siue naturaliter carni unitum.

 5. Propterea etiam essentialem siue naturalem factam naturarum unitionem omnimodis confitemur, non sicut illi qui tanquam in propheta, ita in Christo Deum uerbum [h 1Kb] inoperasse contendunt. Quos redarguit beatus Gregorius Nazianzenus ad Clidonium, dicens: »Si quis sicut in propheta secundum gratiam dicit inoperasse Deum uerbum, et non essentialiter factam confitetur unitionem, sit uacuus melioris inoperationis, magis autem plenus sit deterioris.« Nec sicut illi qui secundum illustrationem, aut dilectionem, aut affectionem, personalem, uel subsistentialem, siue secundum auctoritatem, aut potentiam, aut equalitatem honoris, unitionem tentant astruere naturarum. Quos paulo superius memoratus beatus Cyrillus anathematizat dicens  contra  Nestorium: »Si quis in uno Christo diuidit substantias post unitionem [i 1Kb] , sola eas societate connectens secundum dignitatem, 279 auctoritatem, aut potentiam, et non magis coniunctionem que est secundum unitatem naturalem, anathema sit.« Deus enim uerbum, non nomine uacuo, non particula sui, sed natura Deus tantus quantus et Pater est, equalis per omnia Patri, preter hoc tantummodo quod ille Pater est, iste Filius, nature se humane uniens, factus est homo.

6. Hinc etiam a sanctis Patribus adunatione ex diuinitate et humanitate Christus Dominus noster compositus predicatur. Quod nolens Paulus Samosatenus confiteri, damnatus est ab Antiocheno concilio, Malchione presbytero eiusdem Antiochene Ecclesie,  uiro per omnia eruditissimo, et ab uniuersis sacerdotibus qui contra eumdem Paulum conuenerant tunc electo; qui summum disputationis certamen a concilio memorato suscipiens, ita eumdem hereticum inter cetera redarguit, dicens: »Ex simplicibus fit certe compositum, sicut in Christo Iesu, qui ex Deo uerbo et humano corpore, quod est ex semine  Dauid, unus factus est, nequaquam ulterius diuisione aliqua, sed unitate subsistens. Tu uero uideris mihi secundum hoc nolle compositionem fateri, ut non substantia sit in eo Filius Dei, sed sapientia secundum participationem. Hoc enim dixisti, quia sapientia dispendium patiatur, et ideo composita esse non possit, nec cogitas quod diuina sapientia sicut antequam se exinanisset, indiminuta permansit; ita et in hac exinanitione quam gessit misericorditer, indiminuta atque indemutabilis exstitit. Et hoc etiam dicis, quod sapientia habitaret in eo sicut habitamus et nos in domibus, ut alter in altero [a 1Kb] , sed neque pars domus nos sumus, nec nostri pars domus est.« Similiter etiam beatus Athanasius in libello cuius est titulus, Quod unus sit Christus, hereticorum uanitatem  refutans, postquam de Filii Dei diuinitate inquisitiones eorum superfluas approbasset, ita prosequitur: »Sic, inquit, etiam de Incarnatione inquirunt: Quomodo, inquiunt, incarnatur Deus? quomodo incorporatur? quomodo componitur ad paruum corpusculum incapabilis? quomodo unitur increatus creato, incircumscriptus circumscripto? aut quomodo in partes magnus ille, et immensus, et indiuiduus? Si autem magnitudo illa in paruo loco contracta est, aut paruum illud factum est magnum, aut pars, et non omnis diuinitas carni unita est, quod est impium credere. Et prolapsi sunt ex hoc quod dicunt: Quomodo, et quali modo? et qua sententia et perfidia etiam isti et inhabitationem pro incarnatione opinati  sunt, et pro unitate, et compositione inoperationem  humanam, et pro una substantia Domini nostri Iesu Christi, duas subsistentias et duas personas, et pro sancta et ineffabili Trinitate, quaternitatem indecenter dogmatizantes, et impie.«

7. Rursus beatus Gregorius in sermone de Filio: »Uno autem, inquit, capitulo meo, ut altiora quidem ascribas diuinitati, et illi nature que passionibus et corpore probatur esse superior: humiliora uero composito tribuas, qui propter te semetipsum exinaniuit, et incarnatus est.« Hinc ergo rectissime credimus, quod plenus et perfectus Deus uerbum, etiam post assumptam carnem nullum augmentum detrimentumque 280 pertulerit, imo unitione sua ineffabilem gloriam contulerit assumpte nature.

CAP. Iu. Non est facta quaternitas in deitate per Incarnationis  mysterium.---8. Hac de causa Trinitas etiam post Incarnationis mysterium Trinitas mansit, quia idem Deus uerbum, etiam cum propria carne unus est ex Trinitate: non quod caro eius sit de substantia Trinitatis, sed quia caro Dei uerbi est, qui est unus ex Trinitate. Ipse enim omnino, et non alius ascendit in celum, qui descendit de celo, Filius hominis qui est in celo . Quapropter et Deum uerbum passum carne, et crucifixum carne, et sepultum carne secundum beatum Cyrillum profitemur dicentem : »Si quis non confitetur  Deum uerbum passum carne, crucifixum carne, et mortem carne gustasse, factumque primogenitum ex mortuis, secundum quod est uita et uiuificator tanquam Deus, anathema sit.

9. Similiter etiam hominem Christum dicimus uerbum, secundum illud beati Ioannis: Quod fuit ab initio, quod audiuimus, quod uidimus oculis nostris, quod perspeximus, et manus nostre tractauerunt de uerbo uite . Neque enim uerbum secundum deitatis sue naturam tractari potuit manibus humanis, nisi fieret homo. Est etiam procul dubio puer ille quem beata uirgo genuit, quem pannis inuoluit, quem in presepio collocauit, quem octauo die circumcidit, quem Simeon uir iustus propriis amplexatus est gremiis, quem subiectum parentibus  euangeliste referunt, quem profecisse etate et sapientia  protestantur, natura Deus, per quem facta sunt omnia uisibilia et inuisibilia, unigenitus et primogenitus, in quo omnia constant , secundum apostolum Paulum. Et hoc ipsum claris uocibus etiam Isaias propheta protestatur dicens: Puer natus est nobis, et filius datus est nobis, cuius potestas in humero eius, et uocabitur magni consilii Angelus, Admirabilis, Consiliarius, Deus fortis, Dominator, Pater futuri seculi, Princeps pacis .

10. Et idcirco acquiescendum illis nullatenus credimus, qui puero illi Deum fortem unitum asserunt, nec Deum fortem ipsum esse puerum credunt, presertim cum non alterius cuiuslibet, sed eius omnino  thronum, qui de Spiritu sancto et Maria uirgine natus est, atque in Iordane a Ioanne, ut aquas sanctificaret, baptizatus est in seculum seculi [b 1Kb] Psalmista testetur, dicens: Thronus tuus, Deus, in seculum seculi, uirga equitatis, uirga regni tui; dilexisti iustitiam, et odisti iniquitatem; propterea unxit te Deus tuus oleo exsultationis pre participibus tuis . Quomodo autem ungi poterat Deus, cuius thronus est in seculum seculi, nisi fieret homo?

CAP. u. Deus factus est homo, non homo factus est Deus.---11. Secundum hanc ergo prophete sententiam, Deus factus est Christus, non autem Christus factus est Deus, sicut dicunt heretici, qui per prouectum, non per naturam Christum Deum audent asserere: Deus enim unctus est, quia ipse factus est  homo; non enim alter 281 est Deus, alter homo, sed idem Deus, idem homo. Qui enim naturalis est filius uirginis, idem naturalis est Filius Dei. Propterea et duas natiuitates Dei uerbi credimus et confitemur, id est, unam ante secula a Patre , secundum diuinitatem; alteram in nouissimis diebus, a uirgine sancta, secundum carnem: exsecrantes eos qui negant secundum carnem uerbi Dei natiuitatem, qui etiam refugiunt unius eiusdemque Filii Dei fateri mirabilia et passiones, quod omnis Dei Ecclesia confitetur.

 12. Accipimus autem et quatuor concilia secundum hunc expositionis nostre sensum: Nicenum, trecentorum decem et octo episcoporum; Constantinopolitanum, centum et quinquaginta, qui damnauerunt impios Pneumatomachos, nec non etiam Ephesinum primum, cui prefuerunt beatissimi Celestinus Romanus, et Cyrillus Alexandrinus antistites; et sanctum ac uenerabile quod apud Chalcedonem celebratum est.

13. Epistolas quoque beati Leonis amplectimur, anathematizantes uniuersos contraria dogmatibus Ecclesie sentientes, simul et omnia scripta Theodori Mopsuestini, et Nestorii discipuli eius, omnesque qui illis similia sapiunt cum eodem Nestorio, nec non etiam cuncta scripta duodecim aduersantia capitulis  beati Cyrilli, que contra eumdem Nestorium edidit; his adiicientes Eutychen et Dioscorum cum sociis eorum, omnesque quos iuste ac regulariter sedes apostolica condemnauit.

CAP. uI. Qualis homo creatus; et qualis cum sua posteritate per peccatum effectus. Per peccatum totus homo factus est deterior. Sine gratia non nisi humana cogitantur. Quid sit credere.---14. Post hec consequens est etiam qualiter de Christi gratia sentiamus, qua nos eruit de potestate Satane, secundum quod nobis est traditum, uestre beatitudini declarare: quia etiam in hac parte auctoritas uestra nobis ualde est necessaria.

15. Credimus itaque bonum et sine ulla carnis impugnatione, a Deo creatore omnium, factum Adam,  magnaque preditum libertate, ita ut et bonum facere in propria facultate haberet, et malum, si uellet, posset admittere. Eratque mors et immortalitas in eius posita quodammodo arbitrii libertate. Capax enim erat utriusque rei, ut si seruaret preceptum, sine experientia mortis fieret immortalis; si uero contemneret, mors continuo subsequeretur. Itaque serpentis astutia deprauatus, sponte diuine legis preuaricator effectus est, et ideo secundum quod ei predictum fuerat, iusto Dei iudicio mortis pena damnatur, totusque, id est secundum corpus et secundum animam, in deterius commutatus, amissa libertate propria, sub peccati seruitio mancipatur.

16. Ex hoc NULLUS EST HOMINUM qui non huius peccati uinculo nascatur astrictus, preter eum qui  ad hoc uinculum peccati soluendum, nouo generationis modo natus est, mediator Dei et hominum homo Christus iehsu. Quid enim aliud potuit aut potest nasci ex seruo, nisi seruus? Neque enim cum esset liber Adam, filios procreauit, sed postquam seruus peccati factus est. Ideo sicut omnis homo ab illo est, ita et omnis homo seruus peccati per ipsum est. Hinc et Apostolus: Ex uno, inquit, in omnes homines in condemnationem . Et rursus, 282 Per unum hominem peccatum intrauit in hunc mundum, et per peccatum mors, et ita in omnes homines mors pertransiit, in quo omnes peccauerunt  . Falluntur ergo omnimodo qui dicunt mortem solam, non etiam peccatum transiisse in genus humanum, cum Apostolus, et peccatum, et mortem mundo per eum testetur illatam.

17. Ab hac igitur damnatione et morte nullus omnino liberatur, nisi gratia Redemptoris: qui cum esset Dominus, utpote Deus, ut nos a seruitute perpetua et potestate diaboli liberaret, atque ad ueram libertatem reduceret, factus est seruus, accipiens formam serui . Hinc est quod dicit ad Iudeos: Tunc uere liberi eritis, si uos Filius liberauerit . Putabant enim se uere liberos, qui humanis occupationibus intentione uanissima seruiebant. Ut ergo falsa libertas fieret uera libertas [a 1Kb] , id est, ut humana libertas fieret Christiana libertas,  eadem libertas liberatore indiguit, quo posset, per eius gratiam ab occupationibus humanis auersa, ea cogitare et desiderare que pertinent ad uitam eternam.

18. Sine hac igitur gratia potest quidem cogitare et desiderare humana, non autem potest cogitare, aut uelle, seu desiderare diuina, quorum primum est et precipuum fundamentum, et crepido quodammodo, siue omnium bonorum origo, credere in Dominum glorie crucifixum , quod utique non est ex naturalis arbitrii libertate, quia non hoc caro et sanguis, sed Pater celestis reuelat cui uoluerit , ad ueram eum attrahens libertatem, NON uIOLENTA NECESSITATE, sed infundendo suauitatem per Spiritum sanctum, ut mox credentes  dicamus: quia Dominus est iehsu, quod nemo per naturalem arbitrii libertatem potest dicere, nisi in Spiritu sancto .

19. Frustra ergo garriunt qui dicunt: Meum est uelle credere, Dei autem gratie est adiuuare; cum etiam ipsum CREDERE, quod est consensum prebere ueritati, nobis a Deo dari testetur Apostolus dicens: uobis enim datum est a Christo, non solum ut in eum credatis, uerum etiam ut pro illo patiamini .

CAP. uII. Deus alios facit credere sua bonitate, alios deserit iusto iudicio, sed occulto.---20. Sed dicunt, si nolentes Deus facit ut uelint credere, nullus autem est qui naturaliter  possit credere [b 1Kb] aut aliquid boni uelle quod pertinet ad uitam eternam, cur  ergo non facit omnes uelle, cum non sit personarum acceptio apud Deum, presertim cum de ipso scriptum sit: Qui uult omnes homines saluos fieri et ad agnitionem ueritatis uenire ? Aut enim uult, et non potest; aut mentitur Scriptura diuina. Quod si horum quodlibet sentire est impium, restat ut non ille excitet uoluntatem humanam, sed eam exspectet ab homine, ut equum sit in uolentibus premium, in nolentibus autem iusta damnatio.

21. Hec si ita sunt, ut heretici iactitant, COMPREHENSA SUNT ab ipsis inscrutabilia et incomprehensibilia Dei iudicia. Si enim, ut ipsi uolunt, nolentes  damnat, saluat autem uolentes, nichil est omnino quod 283 queratur ulterius. Et, quantum ad ipsos, fallit Scriptura diuina, que incomprehensibilia Dei testatur iudicia . Nos autem incomprehensibilia credentes et demonstrantes iudicia Dei, ex una massa perditionis alios saluari dicimus bonitate et gratia Dei, alios iusto et occulto iudicio derelinqui.

22. Alioquin dicant, si possunt hi qui hoc diuine iustitie et bonitati contrarium estimant, cur is qui omnes homines uult saluos fieri et ad agnitionem ueritatis uenire, tam multas uirtutes fecit in Corozaim et Bethsaida et nullam harum in Tyro et Sidone facere uoluit, ubi si facte fuissent  forsitan in cinere et cilicio penitentiam egissent ? Aut cur in Asia et Bithynia Apostolum uetuit uerbum salutis annuntiare ?

 23. Quod si ista nequeunt comprehendi, redeant ad se, et inuenientes se homines, desinant querere cur alios saluet gratuito dono, alios derelinquat iusto et occulto iudicio, qui potestatem habet ex eadem massa aliud uas facere in honorem, aliud in contumeliam; et clament una nobiscum, imo iuxta Apostolum: O altitudo diuitiarum sapientie et scientie Dei! Quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei? quoniam ex ipso, et per ipsum, et in ipso sunt omnia. Ipsi gloria in secula seculorum. Amen . Manifeste ergo NON NOBIS, SED APOSTOLO omnino resistit qui dicit: Nisi ego prius uoluero, gratia ad me non uenit. Quod omnino  nichil aliud est dicere, nisi prius dare Deo, ut retribuatur illi.

CAP. uIII. Omnis motus bone uoluntatis ex Deo.---24. Sed nos sequentes eumdem apostolum omnem bonarum cogitationum originem, consensionemque earum [a 1Kb] , et uoluntatem ex Deo et per Deum, et in Deo dicimus, qui prauas hominum uoluntates, et terrenis actibus implicatas, per infusionem et inoperationem [b 1Kb] intrinsecus sancti Spiritus absoluit et corrigit, sicut scriptum est: Preparatur uoluntas a Domino.

25. Hinc etiam beatus Basilius Cesariensis episcopus, in oratione sacri altaris, quam pene uniuersus frequentat Oriens, inter cetera: »Dona , Domine, uirtutem ac tutamentum: malos quesumus  bonos facito, bonos in bonitate conserua, omnia enim potes, et non est qui contradicat tibi; cum enim uolueris saluas, et nullus resistit uoluntati tue.« Ecce quam breuiter, quamque districte doctor egregius olim huic controuersie finem posuit, docens per hanc precem, non a seipsis, sed a Deo malos homines bonos fieri; nec sua uirtute, sed diuine gratie adiutorio in ipsa bonitate perseuerare.

26. Similiter beatus Innocentius apostolice sedis  antistes, in epistola  ad Concilium Mileuitanum: »Omnia, inquit, studia et omnia opera ac merita sanctorum ad Dei gloriam laudemque referenda sunt: quia NEMO ei aliunde placet, nisi ex eo quod ipse donauerit.« Quod 284 diligentius manifestiusque in epistola sua ad papam Zozimum [c 1Kb] , replicando, ipsius pape sententiam explicant Africana concilia dicendo: »Illud autem quod in litteris quas ad uniuersas prouincias curasti esse mittendas, posuisti, dicens: Nos tamen instinctu Dei  ad fratrum et cepiscoporum nostrorum conscientiam uniuersa retulimus: sic accipimus dictum, ut illos qui contra Dei adiutorium extollunt arbitrii libertatem, districto gladio ueritatis uelut cursim transiens amputares. Quid enim tam libero fecisti  arbitrio, quam quod uniuersa in humilitatis nostre conscientiam retulisti? et tamen instinctu Dei factum fideliter sapienterque uidisti, ueraciter fidenterque dixisti, ideo utique quia preparatur uoluntas a Domino , et ut boni aliquid agant paternis inspirationibus suorum ipse tangit corda filiorum: Quotquot enim Spiritu Dei aguntur, hi filii sunt Dei , ut nec nostrum deesse sentiamus arbitrium, et in bonis quibusque uoluntatis humane singulis motibus magis illius preuenire non dabitemus gratiam; quod ita Deus in cordibus hominum atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit, quia per illum aliquid boni possumus,  sine quo nichil possumus.«

27. His congrue beatissimus Celestinus in epistola  ad Gallos data: »Cum enim, inquit, sanctarum plebium presules mandata sibi legatione funguntur [d 1Kb] apud diuinam clementiam, humani generis agunt causam, et tota secum Ecclesia congemiscente postulant et precantur ut infidelibus donetur fides, ut idololatre ab infidelitatis sue liberentur erroribus, ut Iudeis, ablato cordis uelamine, lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis, celestis misericordie aula reseretur. Hec autem non perfunctorie neque inaniter a  Domino peti [e 1Kb] rerum ipsarum monstrat effectus, quandoquidem ex omni errorum genere plurimos dignatur attrahere, quos eruens de potestate tenebrarum, transfert in regnum filii caritatis sue, et ex uasis ire facit uasa misericordie. Quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referatur.« Rursus post pauca: »His ergo  ecclesiasticis regulis et ex diuina sumptis auctoritate  documentis, ita adiuuante Domino confirmati sumus, ut omnium bonorum affectuum atque operum, et omnium studiorum omniumque uirtutum, quibus ab initio fidei ad Deum tenditur, Deum profiteamur auctorem; et NON DUBITEMUS ab ipsius gratia omnis hominis merita preueniri, per quem fit ut aliquid boni, et uelle incipiamus et facere. Quo utique auxilio et munere Dei NON AUFERTUR LIBERUM ARBITRIUM, SED LIBERATUR, ut de tenebroso lucidum, 285 de prauo rectum, de languido sanum, de imprudenti sit prouidum.« Terminat autem idem magister  hanc ipsam epistolam, atque concludit ita, dicens: »Quia ad confitendam gratiam Dei, cuius operi ac dignationi nichil penitus subtrahendum est, satis sufficere credimus, quidquid secundum predictas regulas  apostolice sedis nos scripta docuerunt, ut prorsus non opinemur catholicum, quod apparuerit prefixis sententiis esse contrarium.« Hec, sanctissimi, non quasi ignorantibus suggerere necessarium estimauimus, sed ad confutandum eorum amentiam qui ea ut noua dogmata et penitus  Ecclesiis inaudita refugiunt, huic paruitatis nostre libello inserere utile iudicauimus.

28. Quorum omnium sanctorum Patrum imbuti doctrinis, anathematizamus Pelagium et Celestium, simul etiam Iulianum Edanensem, et qui illis similia sapiunt; precipue libros Fausti Galliarum episcopi [a 1Kb] , qui de monasterio Lirinensi prouectus est, quos contra predestinationis sententiam scriptos esse non dubium est. In quibus non solum contra horum omnium  sanctorum Patrum, uerum etiam contra ipsius Apostoli traditionem [b 1Kb] ueniens, humano labori subiungit gratie adiutorium, atque totam omnino Christi euacuans gratiam, antiquos sanctos non ea gratia qua et nos, secundum quod docet beatissimus Petrus apostolus , sed nature possibilitate saluatos impie profitetur.

Petrus misericordia Dei diaconus subscripsit,

Ioannes misericordia Dei monachus subscripsit,

Leontius misericordia Dei monachus subscripsit,

Ioannes lector misericordia Dei subscripsit.





286 EPISTOLA XuII, SEU LIBER S. FULGENTII ET ALIORUM QUINDECIM EPISCOPORUM AFRICANORUM, Ad Petrum diaconum et alios qui ex Oriente in causa fidei Romam missi sunt, de Incarnatione et Gratia Domini nostri Iesu Christi.


Dilectissimis et in Christi fide atque gratia plurimum amplectendis sanctis fratribus, PETRO diacono, IOANNI, LEONTIO, et alii IOANNI, ceterisque fratribus quos una uobiscum in causa fidei Romam directos litteris intimastis, DATIANUS, FORTUNATUS, BeTHUS, uICTOR, SCHOLASTICUS, ORONTIUS, uINDICIANUS, uICTOR, IANUARIUS, uICTORIANUS, PHOTINUS, QUODuULTDEUS, FULGENTIUS, FELIX et IANUARIUS in Domino salutem.

 CAPUT I. Recta fides in hac uita salus est hominum.---1. Beatus frater noster Ioannes, diaconus a uestra societate directus, litteras nobis quas misistis exhibuit, quibus recensitis, uestram simul alacres, et fidem cognouimus, et salutem: imo in agnitione fidei uestra nobis salus innotuit. Que enim uera in hac uita salus est hominum, nisi recta in Deum fides, que per caritatem operatur, per quam nos gratia diuina saluatos Apostolica testatur auctoritas, dicens: Gratia salui facti estis per fidem, et hoc non ex uobis: Dei enim donum est, non ex operibus, ut ne quis extollatur . Et quia caritas recte fidei debet iugiter adherere, que studio atque efficacia bonorum operum cooperit multitudinem peccatorum, ideo Doctor gentium in fide et ueritate, ne quid sibi  humani tumoris auderet arrogantia uindicare, post commendationem fidei, per quam gratis salui facti sumus, operum quoque bonorum gratiam muneribus diuine benignitatis assignans, subsequenter adiunxit: Ipsius enim sumus factura, creati in Christo Iesu in operibus bonis, que preparauit 287 Deus, ut in illis ambulemus . In eis uos Deo dirigento ambulare, ipso rerum gaudemus effectu. Sollicitudine quippe non pigri, et Spiritu feruentes , quo deuotione laudabiliore Domino seruitis, eo caritas de corde puro, et conscientia bona, et fide non ficta, nos instigat pro fidei communione plenius agnoscenda uestri consilii secreta [c 1Kb] perquirere. Quia igitur sermo Dei non est alligatus , qui uiuus est et efficax , idcirco nos  quoque ea que de incarnatione ac dispensatione Domini nostri Iesu Christi, et de gratia , canonicorum sancta auctoritate uoluminum, paternorum quoque dictorum doctrina atque institutione percipimus et tenemus, uestre caritati rescripte indice demonstrabimus, confidentes in Domino, a quo et fides infunditur, ut corde credamus ad iustitiam, et sermo datur ut ore confiteamur ad salutem , quod nostrum pariter et sensum gubernabit et stylum, ut uestre interrogationi talis reddatur nostra responsio, in qua et de incarnatione Domini ea dicamus que nostre redemptionis continet ueritas; et de gratia Dei ea loquamur que nobis ipsa gratis infuderit  superna maiestas.

CAP. II. Due nature in Christo, et una persona. uerbum carnem conceptam non accepit.---2. Dicitis itaque uos, iuxta sanctorum Patrum traditionem, Dominum nostrum Iesum Christum in duabus naturis unitis et inconfusis, id est diuinitatis et humanitatis, in una persona siue subsistentia confiteri. Unde consequenter beatam quoque Mariam proprie et secundum ueritatem uos credere asseritis genitricem Dei: eo quod scilicet peperit uere et proprie Deum uerbum incarnatum et hominem factum, atque essentialiter  siue naturaliter carni unitum. Hec ex epistole uestre tenore posuisse sufficiat: ex his enim pendent cetera que de incarnatione Domini sermonis uestri professio comprehendit.

3. Si quis igitur in Domino nostro Iesu Christo, aut duas naturas aut unam noluerit, siue dubitauerit credere ac predicare personam, uel si quis noluerit confiteri eumdem Deum atque hominem, id est uerbum incarnatum, de Maria uirgine pro nostra salute ueraciter natum, tantum a catholica fide deprehenditur ac demonstratur extraneus, quantum sacramento redemptionis humane resistit ingratus. Hoc enim est illud magnum pietatis commendatum fidelibus cunctis ore apostolico sacramentum, quod manifestatum est in carne, iustificatum est in spiritu,  apparuit angelis, predicatum est gentibus, creditum est in hoc mundo, assumptum est in gloria : quia scilicet uerbum, quod in principio erat, et apud Deum erat, et Deus erat [a 1Kb] , id est  Dei Unigenitus Filius, Deique uirtus, et sapientia, per quem, et in quo facta sunt omnia, et sine quo factum est nichil, idem , Deus unigenitus, cum in forma Dei esset, id est, cum equalis per omnia genitori unitatem cum eo naturalis essentie possideret, et in ea natura quam sempiternus habet ex Patre, hoc quod naturaliter Pater est, id est  Deus uerus, summus, incommutabilisque esset, neque 288 alter a Patre Deus, sed manente personali discretione, unus naturaliter cum Patre Deus esset, nec minor scilicet, nec posterior Patre, nec diuerse potestatis,  nec alterius essentie ; tamen semetipsum exinaniuit formam serui accipiens, id est , in similitudine hominum factus, idem habitu inuentus ut homo , in quo nulla potuit esse rapine arbitratio, quia de substantia Patris, ineffabili ac sempiterna natiuitate, genita naturalis equalitatis in eo permanet plenitudo. Semetipsum igitur exinaniuit formam serui accipiens. In eo quippe Deus homo esse naturaliter uoluit, et Dominus omnium rerum seruilem naturam sine amissione proprie dominationis assumpsit, in quo serui formam misericorditer exinanitus accepit. Quam bene autem sanctus Apostolus Noui Testamenti, sicut ipse testatur , factus a Deo minister idoneus, ne quisquam nostrum exinanitum Dei Filium audiens,  amissam uel diminutam equalitatem paterne forme in Deo Unigenito noxia cogitatione conciperet, et obliquos sequens serpentine deceptionis anfractus, recte fidei tramitem non teneret, exinanitionem illam, submotis reseruauit  ambagibus, quando subsequenter adiecit, formam serui accipiens. Illa igitur exinanitio Unigeniti Dei acceptio fuit forme seruilis, non amissio uel diminutio deitatis: diuina quippe natura nec minui potest aliquatenus nec augeri, quia incommutabilis manens hoc habet semper esse quod est. Nam si Deus ille uerus et summus,  qui propter nos egenus factus est, cum esset diues, ut illius paupertate nos diuites essemus , plenitudinem suam, quod dictu nefas est [b 1Kb] , exinanitus amitteret, aut aliquid mutabilitatis in illa forme seruilis acceptione sentiret, non dixisset beatus Ioannes euangelista de uerbo incarnato: Et uidimus gloriam eius, gloriam quasi unigeniti a Patre, plenum gratie et ueritatis . uerbum itaque caro factum in ueritate humana caro esse cepit, sed in ueritate diuina uerbum esse non destitit, et susceptionis ac redemptionis humane mysterium ideo efficaciter peregit Redemptoris Dei admiranda benignitas, quia nec mutabilitatis nec diminutionis unquam receptrix esse potuit diuina maiestas.

4. uerbum igitur Dei, idemque uerbum Deus, humanam  carnem de carne matris accipiens, sic utique formam serui accepit, ut permanens in forma Dei, eternus atque incommutabilis Deus per unitatem persone, in qua serui formam accepit, fieri dignaretur ipse quod fecit. In similitudinem quippe hominum factus, habitu est inuentus ut homo, et incommutabilem habens de natura Patris per omnia deitatem, creari dignatus est non creatus, et fieri uoluit ex muliere, non factus a Patre, sed genitus; atque ita, uerbum caro factum est, ut esset unus mediator Dei et hominum homo Christus iehsu, qui est super omnia Deus benedictus in secula, unus et uerus Dei atque hominis Filius, unus idemque de Patre sine initio Deus semper genitus, de matre homo uerus [c 1Kb] secundum carnem temporaliter conceptus et natus.  289 Quam carnem non conceptam accepit Unigenitus Deus, sed in ea est Deus ipse altissima humilitate conceptus. Idem quippe Deus creatus est in uirgine et de uirgine secundum carnem, qui sibi de qua et in qua crearetur creauerat genitricem.

CAP. III. uerbum non solum in uirgine caro factum est, sed etiam ex uirgine.---5. Si autem Deus uerbum sic in uirgine caro fieret, ut ex ea non fieret, procul dubio non de carne matris idem Deus haberet substantiam carnis, essetque eius per uirginem transitus, atque ita nec mediatoris sacramentum nobis proficeret ad salutem, nec humane diuineque plenam in se Christus Dei Filius inconfusibiliter uniret substantie ueritatem. Hoc ergo medicinaliter usa est bonitas diuina remedio, ut ille Unigenitus Deus,  qui est in sinu Patris, non solum in muliere, sed etiam ex muliere fieret homo. Quod indubitanter diuinis credere atque confiteri  iubemur oraculis. In ea quippe Deum hominem factum propheta non tacuit, dicens: Mater Sion dicet: Homo et homo factus est in ea, et ipse fundauit eam Altissimus . Esaias quoque Spiritu sancto plenus, future incarnationis Filii Dei sic prenuntiat sacramentum: Ecce uirgo in utero concipiet, et pariet filium, et uocabitur nomen eius Emmanuel, quod interpretatur Nobiscum Deus . Quia ergo ille quem in utero uirgo concepit et peperit,  Nobiscum Deus uocatur, Deus utique in utero uirginis conceptus, natusque cognoscitur. In Euangelio quoque dicitur de Maria: Inuenta est in utero habens de Spiritu sancto. . Ioseph etiam, quem uirum Maria non ad concubitum corruptelamque carnis, sed ad testimonium custodiamque sacre uirginitatis et castissime fecunditatis habuit, angelico sic admonetur oraculo: Ioseph fili Dauid, ne timeas accipere Mariam coniugem tuam. Quod enim in ea natum est, de Spiritu sancto est . Ex ipsa quoque factus celestibus demonstratur eloquiis; dicit enim Apostolus: Postquam autem uenit plenitudo temporis, misit Deus Filium suum, factum ex muliere, factum sub lege . Romanis etiam scribens, ut uerum firmumque ponere se demonstraret fundamentum fidei, epistole sue tale  collocauit exordium: Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos, in Scripturis sanctis de Filio suo, qui factus est ei ex semine Dauid secundum carnem . Timotheo quoque dilecto filio in fide, principaliter huius fidei sollicita commendat affectione memoriam, dicens: Memor esto Christum Iesum resurrexisse a mortuis ex semine Dauid secundum Euangelium meum . Ad ipsam quoque beatam uirginem, futuram scilicet creatoris sui, imo omnium rerum, genitricem, Gabriel angelus hoc usus inuenitur alloquio : Spiritus sanctus superueniet in te, et uirtus Altissimi obumbrabit tibi; ideoque quod nascetur ex te sanctum uocabitur Filius Dei .

 6. Ad hoc pertinet salutis nostre mysterium, quod pater noster Abraham dispensatorem domus sue precepit sub eius femore manum ponere, et iurare per Deum celi . Quod non nisi prophetico [a 1Kb] spiritu fecisse credendus est, tunc scilicet quando omnia in figura contigisse uas electionis insinuat . Illud igitur ideo sanctus Abraham pater gentium 290 fecit, non quia carni sue credebat aliquod iam esse cum Deo celi naturale consortium, sed ut ostenderet Deum celi ex ea carne nasciturum hominem que  de semine ipsius Abrahe propaginis duceret ueritatem. Unus est igitur Christus Dei Filius in natura diuinitatis et carnis, in quo singularitas personalis non confundit humanam diuinamque naturam, et inconfusa unitio naturarum  non facit geminam inesse personam: ueritas enim propterea nostre reconciliationis permanet et salutis, quia et Deus Unigenitus uerus homo pro nobis est factus, et idem homo non alius conceptus et natus est quam Unigenitus Deus.

7. Beata igitur Maria Deum uerbum, secundum quod caro factum est, et concepit et peperit: cuius utero uerbum Deus non carnem in qua conciperetur intulit; nec ex ea materiam concepte siue formate carnis non ipse Deus concipiendus, sed tantum nasciturus assumpsit; sed ex eadem et in eadem uirgine  humane carnis naturam, secundum quam temporaliter Deus sempiternus conciperetur et nasceretur, accepit. Ipsa quippe acceptio carnis fuit conceptio uirginalis: neque enim in utero sancte illius et matris et uirginis illa spiritalis et ex Deo Patre sine initio genita uerbi Dei natura poterat absque carne temporaliter concipi, sicut nec caro sine uerbi Dei unitione potuit aliquatenus, nullius uiri coitu seminata, in intimo uulue uirginalis innasci. Hanc ergo carnem tunc ex se natura uirginis concipientis exhibuit, cum in eam Deus concipiendus aduenit. Non est igitur aliquod interuallum temporis estimandum inter concepte carnis initium et concipiende maiestatis aduentum. Una quippe fuit in utero Marie uirginis conceptio diuinitatis et carnis, et unus est Christus Dei Filius in utraque natura conceptus, ut maculam uitiate propaginis  inde inciperet abolere, unde in unoquoque nascentium uidebatur existere.

CAP. Iu. Ad delendum originis peccatum, Dei Filius humanam sibi naturam immaculatam immaculatus uniuit.---8. Nam quia omnes homines ex coitu maris femineque nascentes ipsius conceptionis exordium originalis peccati habent contagione respersum, quia peccatum quod primus homo, cum esset natura bonus, diabolica malignitate seductus admisit in posteros quoque cum pena, hoc est cum morte [b 1Kb] , transiuit ; necessarium utique admodum fuit ut misericors Dominus et iustus, iniquitatis humane uestigia deleturus, in ipso conceptu sibi humanam  naturam dignaretur immaculatam immaculatus unire, ubi eam consueuerat per inflictam peccati originalis maculam sue parti dominioque diabolus uindicare. Nature igitur humane, cuius ueritatem plenitudinemque Deus, Unigenitus assumere uoluit conceptum quoque eius natiuitatemque suscepit. Absit enim ut quisquam catholicus credat aut dicat quod Unigenitus Deus, suo nos sanguine redempturus in ea carne qua idem Deus factus est homo, respuerit humane conceptionis initia, cum in eadem carne Deus ipse immortalis permanens humane mortalitatis esset passurus 291 extrema. Sicut enim carne moriens incommutabilem atque inamissibilem naturalem sui statum Deus uerus uiuusque non perdidit;  sic idem Deus immensus [c 1Kb] naturaliter et eternus cum parua carne conciperetur, immensitate naturali non caruit; et cum temporaliter carne nasceretur, eternitatem naturalem, in qua de Patre atque in Patre sempiternus Deus est, non amisit: quia uita illa suum uoluit esse quem in carne suscepit obitum, et eternitas illa suum habuit in matre conceptum.

9. uerbum igitur Deus, id est Unigenitus Dei Filius, qui est in omnibus  alpha et omega, initium et finis , sic initialiter secundum humanam naturam concipi carne non abnuit, sicut eadem carne moriens Deus humane nature  debitum finale persoluit. Nullatenus namque humana natura ad auferendum peccatum mundi sufficiens atque idonea fieret, nisi in unionem uerbi Dei [a 1Kb] , non naturali confusione, sed solum personali unitate transiret: uerbum quippe cum caro fieret, unitione mirabili suam naturam fecit quam ex nobis accepit. In qua tamen unitione deifica et omnino mirabili uerbi diuinitas mutata non est in carnem, ueraque uerbi humanitas naturalem prorsus tenuit nostri generis ueritatem. uirgo igitur  ipsum Deum uerbum, secundum hoc quod in ea caro factum est, et concepit et peperit, et illum Unigenitum Deum, uirtutem scilicet et sapientiam Dei, candorem lucis eterne, et speculum sine macula Dei maiestatis, et imaginem bonitatis  illius . splendorem glorie, et figuram substantie eius, quem sine ullo initio de sua natura sempiternum atque incommutabilem genuit incommutabilis ac sempiterna diuinitas Patris, eumdem in humana natura totum plenumque Deum et hominem initialiter concepit, et peperit uterus uirginalis.

CAP. u. Deus et homo in Christo non duas personas, sed duas naturas sine confusione significant.---10. Cum autem Dominum Christum Deum hominemque dicimus, non personalem dualitatem, sed utriusque nature unitionem uerissimam sine ulla facta confusione monstramus. Idem quippe Deus qui homo, idem homo qui Deus est: quia sic Deo uerbo mirabiliter unita est humana natura, ut ipse uerus Deus uerus homo fieret, alteram uero personam incarnati uerbi uera humanitas non haberet. Accessit enim Deo  humana substantia, non persona. Deus itaque cum sua carne unus est Christus, Filius Dei et filius hominis, idem uerbum simul et caro, imo idem uerbum caro [b 1Kb] , quia idem Deus et homo.

CAP. uI. Non est Deus in Christo, sicut in patriarchis et prophetis. Caro Marie caro peccati fuit.---11. Non autem sic Deus uerbum carnem accepit, ut caro non fieret, cum euangelista dicat: uerbum caro factum est . Neque naturam carnis ita Deus summus atque immensus [c 1Kb] assumpsit, ut tanquam in uno de patriarchis aut prophetis, in illo quidem homine Deus esset, sed idem Deus homo non esset. Absit ut hoc Christiana conscientia teneat, aut se quisquam fidelium profanari tanta impietate permittat. 292  Cum enim uerbum caro factum est, sic diuinitas humanitatem sibi mirabiliter unire dignata est, ut, utriusque nature ueritate seruata, in uno eodemque Deo atque homine Christo pro uita mundi diuina  fieret illa eius humanitas. Deus enim non continens in ira misericordias suas , ad hoc homo factus est, ut quidquid in homine creauerat integrum, idem Deus in se totum redintegraret assumptum.

 12. Hoc itaque habuit Dei hominisque mirabilis quidem, sed uerus ille secundum carnem conceptus et partus, quo Deum celi uirgo ineffabiliter concepit et peperit, et uirgo genitrix inuiolata permansit, illa scilicet gratia plena et benedicta [d 1Kb] in mulieribus  ueraciter ab angelo nuncupata; quod gratie preuenientis ope, atque opere Spiritus sancti superueniente in se, et uirtute Altissimi obumbrante sibi, Deum Dei Filium conceptura, uiri coitum nec pertulit omnino, nec uoluit, sed uirginitatem retinens et mentis et corporis, ab eo quem conceptura et paritura erat, donum incorrupte fecunditatis et fecunde integritatis accepit. Ita Deum uerbum secundum quod caro factum est, uirgo sancta concepit, angelorum hominumque factorem, eumdemque nichilominus uirgo peperit hominum Redemptorem. Neque enim  sancta uirgo Maria Deum sine carnis assumptione, aut carnem sine Dei unitione concepit, quia ille conceptus uirginis Deo fuit carnique communis.

13. Hec est gratia qua factum est ut Deus, qui uenit peccata tollere, quia peccatum in eo non est, homo conciperetur atque nasceretur in similitudine carnis peccati, de carne peccati. Caro quippe Marie, que in iniquitatibus humana fuerat solemnitate concepta, caro fuit utique peccati, que Filium Dei genuit in similitudinem carnis peccati. Testatur enim Apostolus: Quia misit Deus Filium suum in similitudinem carnis peccati : illum scilicet qui, cum in forma Dei esset, non rapinam arbitratus est esse se equalem Deo, sed semetipsum [e 1Kb] exinaniuit, formam serui accipiens, in similitudine hominum factus  . Propterea uero in similitudine carnis peccati missus est Dei Filius, idemque est in similitudinem [f 1Kb] hominum factus, ut et similis hominibus fieret in ueritate carnis quam ipse creauerat, et dissimilitudinem nostram Deus in carne sine peccato creatus auferret, quam nostre carni non ex opere suo, sed ex nostro peccato inesse cernebat. In similitudine igitur carnis peccati Dei Filius missus apparuit, quia in eius uera humana carne non iniquitas hominis, sed mortalitas fuit. Similitudo uero carnis peccati cum in Dei Filio, uel potius Dei Filius in similitudine carnis peccati cum dicitur, credendum est Unigenitum Deum de uirginis carne mortali non traxisse peccati sordem, sed accepisse nature integram ueritatem, ut ueritatis ortus de terra existeret,  quem prophetali sermone beatus Dauid insinuat dicens: ueritas de terra orta est . uere igitur Deum uerbum Maria concepit, quod in carne peccati peperit, quam Deus accepit.

CAP. uII. Beata uirgo Deum et hominem concipere, non humanis meritis, sed Dei dignatione promeruit.---14. Sed ipsum Deum hominem factum et concipere et parere, non humanis meritis, sed concepti nascentisque  ex ea summi Dei dignatione 293 promeruit. Nisi enim uerbum Deus humanam sibi uniens singulariter naturam ex uirgine homo uerus nasceretur, et plenus, nunquam nobis carnaliter natis spiritaliter ex Deo [a 1Kb] nascendi conferretur exortus: sed ut carnalibus donaretur diuina natiuitas, prius concepta et nata est in ueritate carnis Unigeniti Filii diuina maiestas. Longe enim erat  a peccatoribus salus : et iniquitates nostre magna nos a Deo separatione disiunxerant . Et quia in ipsa natiuitate carnis nostre, mortis uinculo tenebamur obstricti, a quo solius beneficio spiritalis natiuitatis possemus absolui, Deus natus est ex homine, ut homines nascerentur ex Deo. Ideo namque Christus Filius Dei, id est uerus Deus et uita eterna,  natus et mortuus est in ueritate carnis, ut nos spiritaliter in uno Trinitatis nomine renasceremur in sacramento baptismatis. Hoc docet Apostolus, dicens: Quicunque baptizati sumus in Christo Iesu, in morte ipsius baptizati sumus .

15. Christi ergo Filii Dei prima natiuitas ex Deo, secunda ex homine: nostra uero prima natiuitas ex homine, secunda ex Deo. Et quia Deus nasciturus ex utero ueritatem carnis accepit, ideo nobis renatis in baptismo spiritum adoptionis indulsit. Ille quod ex prima natiuitate natura non fuit, secunda natiuitate per gratiam factus est, ut nos quod prime natiuitatis natura non fuimus, gratia secunde natiuitatis essemus. Sed Deus. ut ex homine nasceretur, gratiam nobis attulit, nos autem gratiam gratis accipimus [b 1Kb] , ut  diuine consortes nature, Dei ex carne nascentis munere, fieremus. Quia ergo Filius Dei factus est filius hominis, propterea, quotquot receperunt eum  dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Si uero Unigenitus Filius, qui est in sinu Patris, post eternam natiuitatem, quam ex eterno Patre Filius ceternus habet, secundum natiuitatem sanctificandi [c 1Kb] hominis gratia non susciperet, homo in iniquitatibus conceptus prime natiuitatis nexibus non careret. Sed quia, secundum beati Ioannis eloquium, in hoc apparuit Filius Dei, ut soluat opera diaboli ; ille qui in prima natiuitate, qua de Patris  natura uerus Deus est et uita eterna, nullum habet natiuitatis initium, idem Deus ex uirgine temporaliter sumpsit secunde natiuitatis exordium.

CAP. uIII. Mors Christi secundum carnem utramque mortem in nobis destruxit. Nomine carnis totus homo intelligitur.---16. Ille itaque uiuus sermo Dei, uite sue statu incommutabiliter permanente, post primam natiuitatem cum Patre de quo natus, una naturaliter uita est ; idem ipse Dei Filius in natura carnis per gratiam pro mortuis natus est ad mortem, ut nos post mortem prime natiuitatis quam habemus ex carne, in gratia Spiritus renasceremur ad uitam. Sed Deus uerus et uiuus, imo Deus ueritas et uita eterna, nisi idem uerus homo fieret, mortem gustare non posset, et idem homo qui mortem gustauit, si uerus 294 Deus et uita eterna non esset, mortem uincere non ualeret. EXCEPTO ENIM ILLO qui sic homo est, ut idem sit Deus, quis est homo qui morte [d 1Kb] destruxerit mortem? aut quis eruit animam suam de manu inferi ? Proinde Unigenitus Deus uiuus et uerus, secundum carnem quam ex nobis accepit, sicut conceptus et natus est, ita etiam mortuus resurrexit:  quia ueniens querere et saluum facere quod perierat , traditus est propter delicta nostra, et resurrexit propter iustificationem nostram . Mors autem Filii Dei, quam sola carne suscepit, utramque in nobis mortem, anime scilicet carnisque, destruxit; et resurrectio carnis eius gratiam nobis et spiritalis et corporalis resurrectionis attribuit; ut, prius iustificati per fidem mortis ac resurrectionis Filii Dei, resuscitaremur ab infidelitatis morte; qua cum naturaliter essemus filii ire, sicut et ceteri , tenebamur obstricti, et post primam resurrectionem, scilicet animarum, que nobis in fide collata est, etiam ista carne in qua nunc uiuimus resurgamus, nunquam denuo morituri. Nec ob aliud Deus uerus et uita eterna mortem nostram dignatus  est accipere destruendam, nisi ut nobis in eius resurrectione credentibus uitam suam donaret sine fine mansuram. Dominus quoque glorie ideo contumeliam sustinuit crucis, ut gloriam suam donaret fidelibus suis, sicut ipse testatus est dicens: Et ego claritatem quam dedisti mihi, dedi illis . uerbum igitur caro factum unus et plenus est Christus. Carnis autem nomine totus hic accipiendus est homo [e 1Kb] , id est anima rationalis et caro. Christus enim Dei Filius, sicut ueram et sine peccato accepit carnem nostram, sic ueram et sine peccato accepit animam suam. Et carnem quidem nostram cum conditione humane mortalitatis induit, animam uero nostram cum infirmitatibus sine macula humane iniquitatis [f 1Kb] accepit, ut diuinitas Christi per suam uirtutem in anima sua  infirmitates nostras portans, sine peccato iustitiam custodiret, et per eam etiam ab ipsa carne sua mortalitatis supplicium dono resurrectionis auferret. Ideo Christus surgens ex mortuis [g 1Kb] iam non moritur; et mors illi ultra non dominabitur .

CAP. IX. Secundum Scripture consuetudinem nomine carnis aut anime sepe totus homo intelligitur.---17. Quia uero familiare est diuinis eloquiis uocabulo carnis simul in homine carnem atque animam nuncupare,  sicut scriptum est: Effundam de spiritu meo super omnem carnem ; et: uidebit omnis caro salutare Dei ; et: Sicut dedisti ei potestatem omnis carnis ; et: Nisi breuiati fuissent dies illi, non salua fieret omnis caro ; ex hac utique consuetudine sic in Scripturis sanctis totus homo carnis appellatione dicitur, sicut ibidem rursus homo totus solius anime nuncupatione monstratur. Abraham namque patriarcha de terra sua, et de cognatione sua, et de domo patris sui, precepto atque auxilio Dei uocantis, egrediens  ; cum secum homines quos habuit [a 1Kb] 295 duceret exiturus, animas quas acquisierat in Charan  secum tulisse narratur. Iacob quoque in Aegyptum descendente, septuaginta quinque animas in eius comitatu fuisse Scriptura sancta commemorat . Beatus etiam Petrus apostolus octo animas dicit diluuii tempore per aquam fuisse saluatas . In Actibus quoque apostolorum, cum fuissent Iudei repentina mirandaque eiusdem beati Petri predicatione compuncti, et mutatione dextere Excelsi ad fidem ex infidelitate conuersi, scriptum est: quia applicate sunt in illa die anime circiter tria millia . His itaque testimoniis agnoscimus et carnis solius et anime nomine plerumque nature humane plenitudinem nuncupari. uerbum ergo caro factum unus et plenus est Christus; unus ex utraque atque in utraque, id est in humana diuinaque  natura, in quo sic utriusque nature prorsus unitio gloriosa persistit, ut siue diuinitati Christi humanitatem quis demat, siue humanitati diuinitatem detrahat, Christum sacrilega infidelitate et blasphema predicatione dissoluat. Ioannes autem apostolus, plenus ueritate, testatur quia omnis spiritus qui soluit Iesum ex Deo non est, et hic est Antichristus .

CAP. X. uerbum, priusquam caro fieret, non erat Christus.---18. Illud uero quis facile Christianus aut ignoret aut dubitet, quod uerbum Deus priusquam caro fieret non fuit Christus, sed tantum Deus? Tunc autem idem Deus uerbum, quod semper in forma Dei erat, Christus esse cepit, cum Deus semetipsum exinaniens formam serui absque diminutione  plenitudinis naturalis accepit. Deus ergo factus est Christus, ut Christus esset Deus homoque perfectus: quia uerbum dignatum est caro fieri, ut caro posset uerbi, hoc est Dei, nomine nuncupari. Neque enim caro Christi, priusquam a uerbo susciperetur eadem caro, Christus fuit; neque ipsa caro, id est ipse homo, in se formam Dei uiuentis accepit; sed Deus, qui in forma Dei erat, formam serui accepit, et Deus equalis Patri, in similitudinem hominum factus, habitu est inuentus ut homo , et qui diues erat, propter nos pauper factus est, ut illius paupertate nos ditaremur .  uerbum itaque caro factum unus est Christus; sed uerbum illud sine carne Deus eternus fuit, caro autem Christi sine uerbo non solum Christus aliquando non fuit, sed nec personaliter concepta fuit. uerbum ergo quod caro factum est, antequam caro fieret, mansit eternum, caro autem uerbi in ipso Deo uerbo [b 1Kb] personale sumpsit initium. Sed quia uerbum caro factum unus Christus est Dei et hominis Filius, nec alter est uerbum, alter est caro, sed idem unus uerbum caro; propterea idem unus est, qui initium non habet eternus Deus generatus ex Patre, et qui initium habet temporaliter secundum carnem, idem Deus homo creatus ex uirgine, unus Unigenitus Dei Filius ex eternitate diuinitatis, et ex initio carnis. Ex eternitate scilicet diuinitatis, creator  uisibilium inuisibiliumque rerum; ex initio autem carnis, saluum faciens populum suum a peccatis eorum. Ex eternitate diuinitatis idem ceternus Patri, de quo natus est semper uiuus; ex initio autem carnis idem posterior matre, de qua temporaliter natus est in tempore moriturus. 296 Testatur enim Apostolus Quia Christus secundum tempus pro impiis mortuus est .

18 bis. Igitur non Trinitas, id est, non simul Pater et Filius et Spiritus sanctus, nec solus Pater, aut solus Spiritus sanctus; id est, non ille qui Filium genuit, nec ille qui de Patre procedit, sed solus Filius, id est ille quem in unitate nature Pater ceternum sibi Filium et cequalem genuit, id est una ex Trinitate persona Christus Dei Filius unicus, ut nos saluos  faceret, carne conceptus et natus est de uentre uirginis matris, qui uerus et summus Deus est ex utero Dei Patris. Non Trinitas, sed Unigenitus a Patre Christus Dei Filius, carne paruulus fuit, et carne creuit. Quem perfectus atque immensus [c 1Kb] Pater, per unitatem diuinitatis, equalem sue perfectioni atque immensitati cognoscit. Non Trinitas, sed uia, ueritas et uita , Christus Dei Filius per curricula temporum, ab infantia usque ad perfectam iuuentutem, humanas etates carne misericorditer transcurrit, qui permanens in unitate paterne nature sempiternus, secula mirabiliter fecit, et incommutabilis temporum mutabilitates instituit. Non Trinitas, sed splendor paterne glorie Christus, pro nobis est carne passus, qui de Patre Deo solus natus  est impassibilis Deus. Ipsum utique, quod dubitandum non est, Christum Filium Dei pro nobis mortem carne gustasse, salua immortalitate diuinitatis eius, ueraciter credimus, quem uerum Dei Patris Filium, uerumque Deum, et uitam eternam predicatione ueridica sancti apostoli Ioannis audimus . Non Trinitas, sed uerbum caro factum Christus Dei Filius, eadem carne qua crucifigi et mori dignatus est, resurrexit, qui de sepulcro eamdem carnem suam, uita permanens, suscitauit. Non Trinitas, sed [d 1Kb] Christus qui est super omnia Deus, uidentibus eum discipulis, carne in celum, carne de  celo uenturus, ascendit: qui nec deseruit celum cum in terra carnem accepit, et carne conscendens in celum suos in terra diuinitate non deseruit . Hoc enim promisit, dicens: Ecce ego uobiscum sum omnibus diebus usque ad consummationem seculi . Deus ergo ille qui in forma Dei, secundum beati Hieremie uaticinium, Magnus est, et non habet finem, excelsus et immensus; de quo etiam paulo post idem propheta dicit: Hic est Deus noster, et non estimabitur alius ad eum: adinuenit [a 1Kb] omnem uiam discipline, et dedit eam Iacob puero suo, et Isrel dilecto suo : ipse, secundum formam serui, in qua minoratus est paulo minus ab angelis, Post hec, sicut idem propheta dicit, in terris uisus est, et cum hominibus conuersatus  est . Ipsum hominem mortalem atque mutabilem infideles uiderunt, quem Deum naturaliter immortalem atque incommutabilem illi mundo corde uisuri sunt, qui nunc in eum ueraciter credunt. Fides enim uera nunc corda hominum mundat, que capacia uidendo Deo gloria future resurrectionis exhibeat [b 1Kb] .

297 CAP. XI. uera fides unum eumdemque Christum, uerum Deum et uerum hominem credit. Romana Ecclesia mundi cacumen.---19. Que est autem uera fides, nisi unum eumdemque Christum uerum Deum uerumque hominem sine aliqua hesitatione credere; unum eumdemque de Patre Deo secundum diuinitatem, et de uirgine Maria secundum carnem, genitum predicare [c 1Kb] ? Apostolica quippe  testatur auctoritas quia unus idemque est Christus ex patribus secundum carnem, qui est super omnia Deus benedictus in secula ; unus idemque crucifixus ex infirmitate, sed uiuens ex uirtute Dei ; unus idemque et  faciens in hominibus uirtutes, et sustinens pro hominibus passiones: quia cum miracula secundum diuinitatem faceret Christus Dei Filius, in eodem Deo fuit passibilis humanitas sua; et cum pateretur secundum carnem idem Christus Dei Filius, in eodem homine fuit impassibilis diuinitas sua. Quia igitur in Christo Dei unigenito Filio personam non diuidunt propria naturarum, neque unitas persone potest utriusque nature propria confundere uel auferre; quia ille qui se esse ueritatem naturaliter dicit,  utrumque in se uno, manente naturali ueritate, seruauit; propterea neque in passionibus ab illa humanitate Christi diuinitatem suam impassibilem seiungimus, neque ab illa diuinitate humanitatem suam ullatenus separandam in uirtutibus estimamus. Neque ergo diuidimus, neque confundimus in uirtutibus et passionibus Christum, quem Filium Dei uiui, reuelante Patre, beatus Petrus confessus est, cum se tamen prius filium hominis ueraciter Christus ipse dixisset . Ideo uerum Christum in  passionibus atque uirtutibus nec confundit fides uera, nec diuidit, quia personalis unitas in eo diuisionem non recipit, et utriusque nature ueritas inconfusa persistit. Traditus est enim Deus Christus propter delicta nostra, quia uerus homo est; et resurrexit idem homo Christus propter iustificationem nostram , quia Deus uerus est. Nisi enim idem uerus Deus [d 1Kb] homo uerus esset, tradi morique non posset; et idem uerus homo, si uerus Deus non esset, resuscitare semetipsum solutis inferni doloribus nequiuisset. Sed quia non est alter Deus, alter homo, sed idem unus est Christus Deus et homo, profecto idem Deus Christus est qui mortem sua carne suscepit, et idem homo Christus est qui mortem sua diuinitate destruxit. Idem quippe Christus Dei Filius, qui diuinitate  mori non potuit, carne mortuus est, quam mortalem Deus immortalis accepit. Et idem Christus Dei Filius carne mortuus resurrexit, quia immortalitatem sue diuinitatis carne mortuus non amisit.

20. Hinc est quod etiam post resurrectionem suam sicut in cicatricibus ueris, et in uera comestione piscis et mellis soliditatem in se uere carnis edocuit, ita clausis foribus ingrediens, ueram in se uirtutem sempiterne diuinitatis ostendit: ut agnosceretur et naturalis fuisse Christi morientis infirmitas, et eidem resurgenti naturalis inesse maiestas. Inde Thomas, dum iniecta manu iubetur in latere mortui ac resurgentis Christi ueritatem uulneris experiri, ueram in illis cicatricibus patientis ac resurgentis uirtutem diuinitatis agnoscens, in quo 298 iubetur ut clauorum  loca digitis tangat, ipsum Dominum ac Deum suum fideli confessione pronuntiat, dicens: Dominus meus, et Deus meus! Agnouit enim non alterum per naturalem diuinitatis sue uirtutem resurrexisse in carne sua [e 1Kb] , nisi eum qui de natura Dei Patris Deus uerus est, et uita eterna .

21. Huius fidei nobis intimans ueritatem ipse humani generis conditor ac redemptor, opifex nostre particepsque nature, postquam ueram in se carnem cicatricibus ueris, ueramque diuinitatem uirtute resurrectionis ostendit; ut unum eumdemque se Deum et hominem credendum predicandumque monstraret, simul in se diuinam humanamque naturam unius Filii nomine nuncupauit dicens apostolis: Ite, docete omnes gentes, baptizantes eos in nomine Patris, et Filii,  et Spiritus sancti . Doctor igitur et largitor eterne salutis hanc ideo formam sancti baptismatis dedit, ne quis in eodem Dei Filio naturas diuidens, mortifero illaquearetur errore, si aut humanam Filii Dei naturam ab opere redemptionis humane alienam in sacramento baptismatis crederet, aut duas in Christo confitendo personas, non iam uerax Trinitatis cultor, sed nefarius esset quaternitatis assertor, ac per hoc cum Patre et Spiritu sancto non Filium, sed filios coleret, quisquis in Christo unius  persone repudiandam fidem aliquatenus estimaret: cum idem sit unus Filius in Trinitate cum Patre et cum Spiritu sancto Christus iehsu, qui mundum creauit et pro nobis sanguinem fudit. Propterea omnis qui in nomine Patris, et Filii, et Spiritus sancti sacramento sancte regenerationis abluitur, non nisi in Christi morte ac nomine baptizatur, ut euidenter appareat illi nos consepultos esse per baptismum in morte , in cuius uno cum Patris et Spiritus sancti constat nomine baptizatos. Quod duorum magnorum luminarium, Petri scilicet Paulique, uerbis, tanquam splendentibus radiis illustrata, eorumque decorata corporibus, ROMANA, QUAE MUNDI CACUMEN EST, tenet et docet Ecclesia, totusque cum ea Christianus orbis, et ad iustitiam  nichil hesitans credit, et ad salutem non dubitat confiteri. Nam beati Petri Iudeis Filium Dei predicantis hec uerba sunt: Penitentiam agite, et baptizetur unusquisque uestrum in nomine Iesu Christi in remissionem peccatorum . Beatus quoque Paulus, ut in morte Christi nos baptizatos firmissime crederemus, in ea quam Romanis scribit epistola, hoc salutis nostre mysterium, tanquam in eminentissima cunctis ad uidendum specula collocauit, dicens: Quicunque in Christo baptizati sumus, in morte ipsius baptizati sumus; consepulti enim sumus cum illo per baptismum in mortem  .

22. Quisquis igitur duas asserere nititur in Christo personas, et tamen, secundum regulam ore atque imperio Domini constitutam, in uno se Patris et Filii et Spiritus sancti baptizatum nomine confitetur; aut  euidentissima blasphemia se in morte Christi baptizatum neget, ut inimicus apostolice predicationis appareat; aut cultorem se non Trinitatis, 299 sed quaternitatis agnoscat. Si uero utriusque metuit impietatis abruptum, rectam catholice fidei teneat toto corde sententiam, nec se dubitet in Christi baptizatum morte, in cuius est baptizatus et nomine. Unum quoque Patris et Filii et Spiritus sancti naturale nomen agnoscens, seque in illius morte ac nomine baptizatum esse considerans, de cuius latere sacramentum fontis et calicis manauit  pendentis in cruce, illum pro nobis crucifixum agnoscat, quem Dei uirtutem Deique sapientiam Paulus et credit et predicat, dicens: Nos autem predicamus Christum crucifixum, Iudeis quidem scandalum, gentibus autem  stultitiam, ipsis autem uocatis Iudeis atque Grecis Christum Dei uirtutem et Dei sapientiam . Hoc est magnum pietatis sacramentum, quo scilicet Unigenitus Deus uerus, homo uerus dignatus est fieri, et eternus temporaliter nasci, et impassibilis pati, et incomprehensibilis crucifigi, et immortalis mori, et immensus non solum presepis cum nasceretur, uerum etiam sepulcri cum moreretur, paruitate concludi. Que omnia secundum ueritatem carnis uera sunt in Dei Filio, quia manente in eo inconfusibiliter atque inseparabiliter humana diuinaque  natura, una est Filii Dei Iesu Christi in utriusque nature ueritate persona.

CAPUT XII. Per Christum non solum deletur iniquitas, sed etiam cogitationis sancte recipitur facultas quam Deus primo homini in sua creatione contulerat.---23. Sic humano generi gratuitam gratiam diuina bonitas contulit, per quam in hominibus non solum propaginis obligatione contracta et uitio proprie uoluntatis adiecta deleretur omnis iniquitas, quin etiam cogitationis sancte amissa pridem in homine primo per hominem secundum reciperetur facultas, ac sic homine Deo in carne  pro hominibus mortuo ac resurgente captiuaretur, que in nostro corpore regnante peccato consueuerat dominari, captiuitas, et ubi abundauit peccatum delinquentis  hominis, superabundaret gratia Redemptoris , atque ita hominis arbitrium, quod sub ditione peccati male liberum fuit, uere salubrisque libertatis reciperet denuo statum, preuenientis gratie munere liberatum. De qua gratia Dei, non qua homines nascimur, sed cuius opere per fidem mediatoris uinculis peccati originalis atque actualis absoluimur, quantum possumus epistolari breuitate, ut etiam in hac questione interrogationi uel potius professioni uestre responsio nostra non desit, ipsius gratie fulti iuuamine disseremus.

24. Quisquis igitur Christiane religionis non uult inaniter, imo damnabiliter portare uocabulum, credat firmissime Deum nostrum, id est sanctam Trinitatem, que unus summus et uerus est Deus, primo homini, quem ad suam imaginem gratuita bonitate  bonum fecit, cui facultatem quoque sue cognitionis ac dilectionis inseruit, non solum bone uoluntatis donum, quin etiam ad habendam custodiendamque iustitiam integrum sanumque creasse libertatis arbitrium: ut facultas atque motus indite libertatis si iuuantem se gratiam Dei non desereret, premium uite eterne tribueret Dei bonitas homini; si autem iustitiam diuinam contemnens a gratia excidisset, supplicium retribueret iustitia peccatori. Proinde a bono iustoque creatore illi homini, quem in corpore animali conditum ditauit intelligentie ac iustitie dono, iusta est utrinque statuta conditio, ut scilicet si obedientiam, que 300 prima uirtus est, custodiret, ex animali, in qua creatus erat, corporis qualitate ad spiritalem immortalemque statum sine corporis  morte  transiret; accepissetque diuino munere, si precepta seruasset, non solum perfectam atque inamissibilem corporis immortalitatem, uerum etiam in anima talem gratiam sancte iusteque uiuendi, ut peccare deinceps omnino non posset, si non peccaret donec peccare potuisset.

25. Creatus ergo primus homo de terra terrenus , accepit quidem gratiam qua posset non peccare,  si uellet; nondum tamen tantam acceperat gratiam, qua nec peccare uellet omnino, nec  posset: ut scilicet a bono iustoque Domino post esset illud munere largiendum, si uoluntarie fuisset hoc a seruo prius in opere custoditum. Quod si bono iustoque neglexisset obedire mandato, post mortem anime quam delinquendo ipse sibi noxius intulisset, etiam per corporis mortem uite presentis multaretur  incommodo; nec tenere sineretur iugiter in carne peccati damnabilem uitam qui noluisset in corde seruare iustitiam; essetque penaliter etiam corporee mortis deinceps necessitate constrictus, qui, contumaciter salubria iussa transgrediens, spiritali morti sponte fuisset obnoxius. Nisi enim precessisset in peccato mors anime, nunquam corporis mors in supplicio sequeretur. Hoc apostolica docet auctoritas que ait: Corpus quidem mortuum  est propter peccatum . Ideo post peccatum uoluntaria preuaricatione commissum sententiam Dei punientis hoc audire meruit sermone peccator: Terra es, et in terram ibis . Homo igitur in terram carne non iret, si terra peccando non fieret.

CAPUT XIII. Homo per peccatum facultatem bone cogitationis et bone uoluntatis amisit. Initium bone uoluntatis non nisi a Deo est.---26. Peccans itaque ille qui sine peccandi necessitate creatus est, in eo quod anime sanitatem delinquendo perdidit, etiam illa cogitandi que ad Deum pertinent amisit protinus facultatem. Oblitus est enim manducare panem suum , et exspoliatus uestimento fidei, carnaliumque concupiscentiarum uulneribus sauciatus, sic iacuit oppressus ditione peccati, ut nullatenus  aliquod bone uoluntatis initium habere potuisset, nisi hoc Deo gratis donante sumpsisset. Seruus quippe factus peccati, liber factus est iustitie ; et ideo a iustitia factus est alienus, quia  sponte dominio est iniquitatis addictus. uenundatus ergo sub peccato, cunctam in se prolem de carnis concubitu nascituram nexibus mortifere seruitutis obstrinxit. Quod beatus Paulus euidenter his uerbis insinuat: Per unum hominem peccatum in hunc mundum intrauit, et per peccatum mors, et ita in omnes homines mors pertransiit, in quo omnes peccauerunt . Hoc in illo qui primus factus est patre orbis terrarum uniuersi pertulimus, in quo omnes peccauerunt antequam nati essent, qui per seipsos peccare non potuerunt. Hinc factum est ut iam filios ire propagaret  massa damnata, que in illius hominis posteros et iniquitatem simul transfudit et mortem, ut omnis qui per legem peccati  de peccatoris semine nasciturus in ipso conceptionis exordio 301 excepisset peccati parentalis maculam, exinde sub iugo graui quod est super filios Adam a die exitus de uentre matris eorum, usque in diem sepulture in matrem omnium , ducturus esset erumnosam infeliciter uitam, breuitati scilicet, peccato, mortique subiectam. Scriptum est enim:  Homo natus de muliere breuis uite, plenus ire : que ad secundam quoque mortem natum mortaliter traheret, si quem alienum a gratia Dei redemptoris uite huius miserabilis obitus inueniret.

27. Ut ergo peccati originalis uinculo, quo per hominem primum tenebamur obstricti, miserantis Dei gratia solueremur, unus exstitit mediator Dei et hominum, homo Christus iehsu . Nam quia Deus immortalis et iustus est, nos autem iniquos et mortales primi hominis transgessio fecerat, ut congrua nostris adhiberetur medela uulneribus, natus est de homine homo Unigenitus Deus, qui de Patre natus est immortalis et iustus. Hic in humana natura, in qua mediator Dei et hominum factus est, iustitiam habuit ex Patre, mortem ex matre; ut per  ipsum liberaremur ab omni peccato, qui peccatum nec nascendo nec uiuendo contraxit, et ab ipso acciperemus iustitiam, per quam mortis eterne uinculo solueremur, ut per eum et in hac uita iusti, et post hanc uitam immortales esse possemus. Ipse igitur in similitudine carnis peccati mirabiliter, quia singulariter, natus, solus est masculus adaperiens uuluam qui in ueritate sanctus Domino uocaretur. uuluam quippe matris eius non concupiscentia mariti concumbentis, sed omnipotentia Filii nascentis aperuit. Ideo solus est in quo princeps mundi huius ueniens nichil inuenit, solus homo sine adiutorio inter mortuos liber , solus qui non nouerat peccatum ; et ob hoc sufficit ut pro nobis peccatum fieret, id est sacrificium pro peccatis, ut nos essemus iustitia Dei in ipso . Solus  panis qui de celo descendit, et dat uitam mundo : panis autem quem dat, caro eius est pro mundi uita : caro utique iusti atque immortalis Dei, cuius acceptione iustitia atque uita  confertur illi carni que nascitur cum pena mortis et pollutione peccati.

CAPUT XIu. Ex peccato primi hominis penam trahimus et culpam. Quicunque regnum Dei non ingreditur, penis eternis cruciatur.---28. Si qui ergo mortem solam et non etiam peccatum ex homine primo transiisse in genus humanum nituntur asserere, mirum si non intelligunt quibus sententie sue laqueis obligentur. Primo, quia Deum dicunt iniustum, in eo quod mori faciat paruulos, quos nulla uolunt isti originalis peccati contagione pollutos, quosque manifeste  constat infantili etate aliquid actualis peccati propria non posse uoluntate contrahere, cum mortem stipendium peccati Apostolus esse definiat , et rursus aculeum mortis dicat esse peccatum, quo utique pungente mors illata  est homini. Sic enim peccatum aculeus mortis dicitur, non quia peccatum per mortem, sed quia per peccatum mors in mundum intrauit : sicut uirulentum poculum, mortis poculum dicimus, non quod a morte poculum detur, sed quod mors poculo illo  comparetur. 302 Qua igitur iustitia  paruulus subiicitur peccati stipendio, si nulla est in eo peccati pollutio? uel quomodo uidemus morte punctum, si non sensit aculeum? Et cum non sit iniquitas apud Deum, qui fecit hominem ad imaginem suam, que iustitia est, ut imago Dei, que nichil potuit per seipsam delinquere, si non redimatur sanguine Filii Dei, in regnum Dei non permittatur intrare; quo utique quisquis non ingredietur , interminabilibus ignis eterni penis cruciabitur? Qua igitur iustitia Deus iustus  infantibus sine peccato nascentibus ingerit penam, in quibus pene non inuenit causam? Hecne est creatoris Dei benignitas, ut imaginem suam creet, eamque sine ulla iniquitate condemnet, cum non sit iniquus Deus, qui infert  iram ? Si ergo nolunt in  ipsius Dei contumeliam mortifera impietate uersari, fateantur hominis primi in omnes homines cum morte transisse peccatum  .

CAPUT Xu. Absurda que sequuntur eos qui negant infantes habere peccatum.---29. Aliam rursus impietatem debent in hac sua uidere ac uitare sententia. Dicentes enim paruulos ex Adam non trahere originale peccatum, negant eos profecto habere carnem peccati quos tamen humanam carnem habere non negant. Ex eo uero quod eos sic humanam carnem habere non negant, ut eam esse carnem peccati negent, consequens est ut humanam carnem negent carnem esse peccati. Fatentur, Apostolo compellente  , quia misit Deus Filium suum in similitudinem  carnis peccati . Ad hoc igitur istos cecitas impie professionis impellit, ut quia  carnem humanam  negant carnem esse peccati, Christum autem in similitudinem carnis peccati uenisse non negant, ipsam Christi carnem non humanam esse, sed alterius nature sacrilega infidelitate confingant. Isti enim carnem in qua paruuli nascuntur humanam dicunt esse carnem, quam tamen esse carnem peccati negare contendunt; Christum autem in similitudine carnis peccati uenisse pari nobiscum professione consentiunt. Aut igitur carnem Christi humanam esse non dicant, aut omnium hominum carnem, in cuius similitudinem Deus Filium suum misit, carnem peccati esse consentiant . Quod cum fecerint, nullus remanebit labor quo eis peccatum carni paruulorum inesse monstretur. Si enim caro peccati non mendaciter dicitur, habet in se caro ipsa peccatum.  Si uero peccatum non habet, falsum portat carnis peccati uocabulum. Sed eam de qua loquimur carnem peccati uerax discipulus ueritatis Paulus appellat. Restat igitur ut sicut uere caro est cum caro peccati ore apostolico nuncupatur.

30. Sed forsitan dicent in illius carnis peccati similitudine missum Filium Dei, qualem habent homines qui propria uoluntate peccare iam possunt,  unde caro eorum caro peccati non immerito nuncupatur; non quali carne paruuli sine aliqua peccandi uoluntate nascuntur. Ubi non attendunt quia si caro paruulorum a carne maiorum diuersa qualitate fuisset, non nisi in similitudine  carnis paruulorum  Deus ad uenisset. Magis enim similis esset caro Christi carni paruulorum, cum qua ueritatem haberet substantie qualitatisque communem, quam carni hominum maiorum, cum quibus illi communis esset sola carnis natura, non macula. Sed hoc illi forsitan uolunt, ut caro Christi cum carne hominum maiorum solam habuerit nature similitudinem, cum carne uero paruulorum munditiam quoque potuerit habere communem. Fateantur ergo paruulos in similitudine carnis peccati,  quos asserunt nasci quidem in carne humana, sed originalis peccati contagio non polluta  . Quibus ostendendum est quanta eos etiam hic sequatur absurditas. Negantes enim in paruulis nascentibus originale peccatum, humanam eos carnem habere non negant, Filium autem Dei carnem humanam de uirgine sine peccato accepisse concedunt: consequens igitur est ut inter carnem nascentis ex uirgine Unigeniti Dei et cuiuslibet alterius paruuli nichil distare fateantur. Unde conficitur ut omnes paruulos, quos nasci asserunt sine peccato, dicant non egere Saluatoris auxilio; atque ita laqueum Pelagiani erroris incurrunt, dum fidei catholice infideliter contradicunt. Si enim sine peccato infantes nasci asserunt, quid restat, nisi ut dicant nichil esse in eis quod debeat spiritali regeneratione mundari? Et si remouent peccati originalis  maculam a nascentibus paruulis, quid aliud nituntur nisi diuine ueritati succensere mendacium, quando eos in remissionem peccatorum uident baptismatis accipere sacramentum? quod ideo uniformiter infantibus maioribusque confertur, ut omnibus originalis inesse peccati macula cognoscatur?

31. Quisquis igitur salutem ueram sempiternamque desiderat adipisci, sensum heretice prauitatis abiiciens, quos cum pena peccati natos uidet, cum peccato quoque natos esse non dubitet: audiatque beatum Iob dicentem: Quia non est mundus a sorde nec infans cuius unius diei uita est super terram . Beati quoque Dauid luctus pii cordis humilitate consideret, dicentis: Ecce in iniquitatibus conceptus sum, et in delictis peperit me mater  mea . Sancto quoque Abrahe uideat circumcisionis sacramentum non sine tremenda paruuli comminatione mandatum. Ibi quippe Deus fidelis et iustus, qui non infert iram ubi culpam non inuenit, patri nostro Abrahe sic loquitur: Masculus qui non fuerit circumcisus carne  preputii sui octauo die, exterminabitur anima illa de populo suo; quia Testamentum meum transgressus est . Quisquis itaque negat in paruulis secundum  carnem nascentibus originale peccatum, dicat in quo potuit infans octo dierum Testamentum Dei transgredi, si non in illo transgressus est in quo omnes peccauerunt? Cum et antequam nascerentur asserat Apostolus [a 1Kb] infantes nichil egisse boni uel mali ; et uideamus iam natos, non solum intra octauum diem natiuitatis sue , sed etiam post ipsum diem toto infantie sue tempore in tantum non posse Testamentum Dei transgredi, ut eis nec eiusdem Testamenti cognitio ualeat intimari.

304 32. An illo quisquam beati Pauli sermone in paruulis euacuare nititur originale peccatum, quo dicit regnasse mortem ab Adam usque ad Moysen, etiam in eos qui non peccauerunt, in similitudinem  preuaricationis Ade ? Cui si fuerit illud econtrario replicatum, quod idem Apostolus ait: Per unius delictum in omnes homines in condemnationem ; quod paulo post exponens ait: Per inobedientiam unius hominis peccatores constituti sunt multi ; et cum de Iudeis atque Grecis loqueretur, generaliter intulit: Omnes enim peccauerunt et egent gloria Dei, iustificati gratis per gratiam ipsius, per redemptionem que est in Christo Iesu  [b 1Kb] : nonne illico in magnas trudetur angustias, si non utrumque sensum secundum professionem catholice credulitatis acceperit; ut scilicet infantes propriis quidem operibus nichil deliquisse dicat, in illo autem primo homine omnes homines generaliter peccasse cognoscat?

 CAP. XuI. A peccato originis non liberat nisi fides Redemptoris. Natura ceca sine lege peccat.---33. Ab hoc peccato quod originaliter carnalis natiuitas trahit neminem facultas naturalis, neminem littera sancte legis, sed sola fides eripit Iesu Christi Filii Dei, qui ueniens  querere et saluum facere quod perierat , pro impiis mortuus est , offerens semetipsum pro nobis  oblationem et hostiam Deo in odorem suauitatis . In hoc mediatore Dei et hominum, et humane nature status reparatus est, et implende legis est consummatus effectus : quia nec sibi ad uirtutem sufficere ullatenus potuit naturalis infirmitas, que utique ex quo omnes dies nostri defecerunt, et in ira Dei defecimus , lumine simul et uirtute priuata, in tantum ceca [c 1Kb] sine lege peccat, ut peccare se nesciat. Propter quod dicitur: Concupiscentiam nesciebam, nisi lex diceret: Non concupisces . Legalis quoque auditus non solum neminem de potestate tenebrarum eripuit, quin etiam peccatoribus cumulum preuaricationis adiecit. Sine gratia quippe fidei grauius lex agnita quam ignota condemnat. Ubi quantum ignorantia  peccati minuitur, tantum reatus peccatoris augetur. Ideo Apostolus ait: Lex enim iram operatur; ubi enim non est lex, nec preuaricatio . Idem quoque dicit Quia lex propter transgressionem posita est  et, Quia conclusit Scriptura omnia sub peccato, ut iustificatio ex fide Iesu Christi daretur credentibus . Quomodo igitur de possibilitate [d 1Kb] solius liberi arbitrii  natura tanto magis superba, quanto magis dominio peccati mortique subiecta, quantulumcunque sibi bone uoluntatis et operis exordium repromittit, que nec sana potuit Dei seruare mandatum, nec uulnerata quantulumcunque curationis sumpsit de lege remedium,  sed insuper auxit mandati cognitione peccatum? Lex enim subintrauit, ut abundaret peccatum , de quo liberari nemo potest, nisi per Agnum Dei, qui tollit peccata mundi. De corpore 305 enim mortis huius non liberum hominis arbitrium, neque legis sanctum, iustum, bonumque mandatum; sed sola nos liberat gratia Dei per Iesum Christum Dominum nostrum. Lex enim spiritus uite in Christo Iesu liberauit nos a lege peccati et mortis .

CAP. XuII. Christus hominem liberat, non inueniendo fidem, sed dando.---34. Liberauit autem non in quolibet homine fidem inueniendo, sed dando. Deus enim qui impium iustificat, ipse infideli fidem, que per caritatem operatur, gratia sue bone uoluntatis inspirat. Unde quod ad bene cogitandi attinet facultatem,  testatur Apostolus dicens, quia non sumus idonei cogitare aliquid ex nobis, quasi ex nobis, sed sufficientia nostra ex Deo est . Reuera enim, secundum eiusdem Apostoli dictum, Deus quibus uoluerit dat penitentiam ad cognoscendam ueritatem, ut resipiscant a diaboli laqueis, a quo captiui tenentur ad ipsius uoluntatem . Unde ille apostolorum primus et digne beatus ueritatis eloquio nuncupatus, de credulitate gentium loquens, Deum dixit fide mundasse corda eorum; et rursus ait eamdem gratiam diuinitus datam gentibus quam et ipsis , ut crederent: ubi gratuitum gratie donum apostoli et maiores natu in doctrina sancti Spiritus agnouerunt; omnesque unanimes uno ore in beati Petri sententiam transierunt, dicentes: Ergo et gentibus Deus  penitentiam ad uitam dedit . Nempe cum ipse Saluator noster proprie uocis imperio humanam conuenerit [e 1Kb] uoluntatem, dicens: Penitemini et credite Euangelio ; claret tamen quia ut homo in Deum credere incipiat, a Deo accipit penitentiam ad uitam, ita ut omnino credere non possit, nisi penitentiam dono Dei miserantis acceperit: que est autem penitentia hominis, nisi mutatio uolunta-[.....]

 Deus ergo, qui homini penitentiam dat, ipse uoluntatem hominis mutat.

35. Proinde si quis dicit, Meum est uelle credere, Dei autem gratie est adiuuare, mutet dictorum ordinem, imo non mutet, sed seruet, nec quod posterius est in priore loco, nec quod est prius in loco posteriore constituat. Male enim gratiam Dei sue uoluntati postponit, cum ista bona esse non possit, si illa defuerit. Non ergo  dicat, Meum est uelle credere, Dei autem gratie est adiuuare; sed dicat, gratie Dei est adiuuare, ut sit meum uelle credere. Tunc enim uere recteque agit hoc eius uelle [a 1Kb] , cum eum gratia preueniens ceperit adiuuare. Fides enim que per caritatem operatur, humilem facit eum cui datur, quia caritas non inflatur . Adiutorio  igitur atque munere gratie sibi fidem dari unusquisque non dubitet; ne dum initium sibi fidei nititur assignare, penitentiam quoque, quam Deus ad uitam dat, sibi homo non sanitate ualidus, sed infirmitate preiudicatus assignet, tantique medicaminis beneficio careat, cuius gratiam contumax atque ingratus oppugnat: cum cordis humilitas diuinis sit eloquiis admonenda, ubi principaliter ipsa bona uoluntas, qua incipimus uelle credere, a Domino preparari demonstratur ac dirigi, Salomone dicente: Preparatur uoluntas a Domino . Et Dauid canit in Psalmis: 306 A Domino gressus hominis dirigentur, et uiam eius cupiet [b 1Kb] .

CAP. XuIII. Si uelle credere ex nobis est, fides non  est gratia, sed merces bone uoluntatis.---36. Si uero, secundum illorum opinionem, nostrum est uelle credere priusquam nos Dei gratia incipiat adiuuare, iniuste gratia dicitur, quia non gratis datur homini, sed bone retribuitur uoluntati. Hanc enim  gratia in nobis inuenit quam ipsa non dedit; imo si sic est, nos priores Deo uoluntatem damus, atque ita gratiam non miseratione tribuentis, sed equitate Dei [c 1Kb] retribuentis accipimus. uerumtamen, Quis prior dedit illi, et retribuetur ei ? Nemo utique, quia Non potest homo accipere quidquam, nisi ei datum fuerit de celo . Quid enim habet quod non accepit? si autem accepit, quid gloriatur, quasi non acceperit ? Non autem misericordia Dei aliquando preuenit hominem, si nunquam bonam facit , sed exspectat  ut inueniat uoluntatem. Et ubi est quod Dauid dicit: Deus meus, misericordia eius preueniet me . In quo autem Dei nos misericordia preueniat, uel preueniens quales inueniat, non in quolibet alio, sed in seipso nobis gentium magister ostendit, dicens: Qui prius fui blasphemus, et persecutor, et contumeliosus, sed misericordiam consecutus sum, quia ignorans feci in incredulitate . Quomodo ergo aliquam credendi uoluntatem ex seipso Paulus habere poterat, qui blasphemum se, et  persecutorem, et contumeliosum, cecus atque incredulus ignorabat? Quod humili corde considerans, alio loco dicit: Non sum dignus uocari apostolus, quia persecutus sum Ecclesiam Dei . Statimque fidem suam non proprie uoluntati, sed gratie Dei miserantis assignans, dicit: Gratia autem Dei sum id quod sum . Quid autem iam erat , nisi fidelis? quod ut esset, misericordiam est utique consecutus, sicut ipse testatur, dicens: Consilium do, tanquam misericordiam consecutus a Domino ut sim fidelis . Nam et cum se prius blasphemum, et persecutorem, et contumeliosum, fuisse fateretur, fidem suam et caritatem gratie assignare non destitit statim subiiciens: Superabundauit autem gratia Dei in fide et dilectione, que  est in Christo Iesu [d 1Kb] .

37. Si ergo fidem Paulo gratia Dei non dedit, nec caritatem ei dedisse credenda est: ergo, quod absit, mentitus est Paulus, qui ait, quia caritas Dei diffusa est in cordibus nostris per Spiritum sanctum, qui datus est nobis . Sed quia Paulus Christo in se loquente mentiri non potuit, ipso Spiritu nobis tribui fidem firmissime fateamur, per quem caritatem Dei in nostris diffundi cordibus negare nequimus Cum ergo Paulus esset blasphemus, et persecutor, et contumeliosus, non ideo est adiutus Dei gratia, quia credere uoluit, sed ut credere uellet donum gratie preuenientis accepit; que in eius uoluntate non aliquod credulitatis initium, sed blasphemiam, seuitiam, contumelias, et ignorantiam in incredulitate reperit.  Cuius usque adeo ceca fuit uoluntas, ut non solum non posset credere, sed nec ipsum sue credulitatis posset initium preuidere. Non enim ignorans fecisset, si suam in se ignorantiam preuidisset. Digne igitur in Paulo assignatur preuenientis misericordie dono 307 non solum credulitatis initium, sed etiam ipsius incredulitatis agnitio; quam ei propterea Dei misericordia contulit, ut incredulitatem suam illuminatus atque adiutus, et agnosceret, et uitaret. Dominus enim est illuminatio nostra et salus nostra ; qui nos illuminat, ut peccata nostra cognoscamus, et sanat ut a peccatis nostris separati cum iustitia uiuamus. Ob hoc ipse, qui ut fidelis esset, fatetur se misericordiam consecutum, salubriter nos instruit, dicens: Igitur non uolentis, neque currentis,  sed miserentis est Dei . Quia reuera et ut uelimus, misericordie preuenientis illuminamur dono, et ut curramus, misericordie subsequentis fulcimur auxilio. Ut ergo sibi quisque tribuat bonam uoluntatem, qua uelle incipit credere, non uiuentis anime uigor, sed mortue carnis est tumor.

CAP. XIX. Liberum hominis arbitrium post peccatum, sine adiutorio gratie nonnisi ad seruiendum peccato reperitur idoneum. Libertas a bona uoluntate sumit initium.---38. Ex quo enim primus homo naturam suam uoluntarie uitiauit atque oppressit, ita creuit  infirmitas [a 1Kb] , ut nisi diuine gratie medicamento preuentum in unoquoque homine sanetur atque adiuuetur liberum indesinenter arbitrium, sit quidem liberum, non tamen bonum; sit liberum, non tamen rectum; sit liberum, non tamen sanum; sit liberum, non tamen iustum: et quanto magis a bonitate, rectitudine, sanitate, iustitiaque liberum, tanto magis malitie, peruersitatis, infirmitatis atque iniquitatis mortifera seruitute captiuum. Qui enim facit peccatum seruus est peccati ; et a quo quis deuictus est, huic et seruus addictus est . Regnante igitur peccato, habet quidem liberum arbitrium, sed liberum sine Deo, non liberum sub Deo, id est, liberum iustitia, non liberum sub gratia, et ob hoc pessime atque seruiliter liberum, quia non  gratuito miserentis Dei munere liberatum. Hoc Apostolus euidenter insinuat, dicens [b 1Kb] : Cum enim serui essetis peccati, liberi fuistis iustitie . Seruire igitur iustitie non potest qui iustitie liber est: quia quandiu est peccati seruus, nonnisi ad seruiendum peccato reperitur idoneus. Ab ista seruitute peccati nemo liber efficitur, nisi qui liberatoris Christi gratia liberatur, ut scilicet liberatus a peccato, seruus fiat Deo. Hoc autem quemadmodum fiat, ipse liberator noster ostendit: Si uos, inquiens, Filius liberauerit, uere liberi eritis . Ideo uas electionis beneficium nobis gratie liberatricis insinuans, non solum liberos, sed etiam liberatos nos esse testatur his uerbis: Nunc autem liberati a peccato, serui autem facti Deo, habetis fructum uestrum  in sanctificationem, finem uero uitam eternam .

39. Hec uero libertas, que non ex humano arbitrio nascitur, sed gratuita Dei miseratione confertur, a bona uoluntate sumit exordium, et per fructum sanctificationis in uita eterna plenum sui sortitur effectum. Sed sicut in natiuitate carnali omnem nascentis hominis uoluntatem precedit operis diuini formatio; sic in spiritali natiuitate, qua ueterem hominem, qui corrumpitur secundum desideria erroris, deponere incipimus, ut nouum qui in iustitia et sanctitate ueritatis creatus est  induamus, nemo potest habere bonam uoluntatem motu proprio nisi mens ipsa, id est interior homo noster, renouetur ac reformetur ex Deo. Ideo 308 nos beatus Paulus precipit  non conformari huic  seculo, sed reformari in nouitate sensus nostri. Cuius reformationis initium ne nostre facultati assignare aliquatenus deberemus, Dominus per prophetam seipsum formatorem lucis ostendit, dicens: Ego Dominus formans lucem et creans tenebras . Quod et beatus Apostolus sua predicatione confirmat, dicens: Deus, qui dixit de tenebris lucem splendescere,  illuxit in cordibus nostris . Et eidem luci quam iam formauerat Deus, alio loco dixit. Eratis enim aliquando tenebre, nunc autem lux in Domino . Quibusdam uero ex illa lucis formatione laudabili ad uituperabilem tenebrarum informitatem relapsis, affectum pie mentis ostendens, ita loquitur: Filioli mei, quos iterum parturio donec formetur Christus in uobis . Quomodo autem Christus in suis formari potest, nisi quomodo in eis habitare incipit, id est per fidem? Quod beatus Paulus ita confirmat: In interiore, inquiens, homine habitare Christum per fidem in cordibus uestris [al. nostris] . Dum ergo reformamur, renouamur; et in eo quo renouamur, uiuificamur.

CAP. XX. uita sancta a fide sumit initium. Per gratiam  non aufertur liberum arbitrium.---40. uita autem nostra a fide sumit initium, quia iustus ex fide uiuit . Quam fidem non ex uoluntate nostra nasci, sed per Spiritum sanctum unicuique dari, beatus Paulus ostendit, dicens: Alii quidem datur per Spiritum sermo sapientie, alii autem sermo scientie secundum eumdem Spiritum, alteri  fides in eodem Spiritu . Non ergo Spiritum sanctum, quia credidimus [c 1Kb] , sed ut crederemus, accepimus. Forma enim precessit in carne Christi, quam in nostra fide spiritaliter agnoscamus. Nam Christus Filius Dei secundum carnem de Spiritu sancto conceptus et natus est. Carnem autem illam nec concipere uirgo posset aliquando, nec parere, nisi eiusdem carnis Spiritus sanctus operaretur  exortum. Sic ergo in hominis corde nec concipi fides poterit, nec augeri, nisi eam Spiritus sanctus infundat [d 1Kb] et nutriat. Ex eodem namque Spiritu renat sumus, ex quo natus est Christus [e 1Kb] . Eodem igitur Spiritu Christus formatur secundum fidem in corde uniuscuiusque credentis, quo Spiritu secundum carnem formatus est in utero uirginis. Ideo propheta ex persona fidelium clamat ad Dominum: Propter timorem tuum, Domine, in utero concepimus et parturiuimus Spiritum salutis tue; iustitiam non [f 1Kb] fecimus super terram . Sicut autem non solum priusquam uirgo Maria Christum conciperet, sed etiam priusquam se concepturam agnosceret, gratia plena angeli uoce nuncupata est, cum nulla eius precessisset  concipiendi Filii Dei uel cognitio, uel uoluntas, ut agnosceretur ex gratia Dei esse tam ipsa  obediens uoluntas uirginis, quam conceptio Domini Saluatoris; sic homo priusquam credere uelle incipiat, gratia donantis infunditur cordi, ut incipiat in homine per fidem Christus formari. Cum autem Christus in unoquoque formatur, ipse se format; quia ipse fidem in corde uniuscuiusque credentis initiat. Propterea in Epistola que ad Hebreos scripta est  admonemur ut 309 aspiciamus in auctorem fidei et consummatorem Iesum : qui procul dubio sic est auctor fidei nostre, cum ipse fidem non habentibus donat, sicut est eiusdem fidei consummator, cum eam in habentibus augendo multiplicat, et sancta operatione consummat. Dicit enim beatus apostolus Iacobus quia fides Abrahe patris nostri ex operibus consummata est .

41. Auctor est ergo fidei nostre, consummatorque iehsu, quia ipse operatur in nobis et uelle et perficere, pro bona uoluntate. Quod si in eo tantum est auctor fidei nostre, quia nostram uoluntatem exspectat, ut ex nobis esse fides incipiat, consequens est ut etiam consummator fidei nostre ideo dicatur, quia exspectat ut nostro tantum conatu ad consummationem  fides que a nobis exorta est perueniat; ac sic totum Deo adimitur, si et initium et consummatio fidei nostre humani arbitrii uiribus applicetur. Quod quia ualde impium est, si Scripturarum sanctarum eloquiis salutaribus non resistimus [a 1Kb] , omnia que pertinent ad bone uoluntatis initium uel profectum, Deum in nobis et incipere et perficere sine aliqua hesitatione credamus. Ipse est enim qui operatur in nobis et uelle et perficere, pro bona uoluntate . Clamemus igitur in humilitate cordis et ueritate fidei cum propheta: Scio, Domine, quia non est in homine uia eius, neque uiri est ut corrigat uiam suam . Non est itaque in homine uia eius quam habet ex Deo, neque uiri est ut corrigat uiam suam quam habet ex seipso. uiam ergo suam non  habet in se, nec uiam suam corrigit, nisi cum rectitudine cordis donum gratie spiritalis acceperit. Ideo Salomon dicit: Dirigit autem corda Dominus . Beatus quoque apostolus Iacobus testatur quia omne datum optimum et omne donum perfectum desursum est descendens a Patre luminum : eorum scilicet luminum quibus per Ezechielem noui cordis gratiam repromittit, dicens: Dabo uobis cor nouum, et Spiritum nouum ponam in medio uestri, et auferetur cor lapideum de carne uestra, et dabo uobis cor carneum, et Spiritum meum dabo in uobis, et faciam ut in iustificationibus meis ambuletis, et iudicia mea obseruetis, et faciatis . Beatus quoque Paulus humane comprimens presumptionis audaciam dicit: Quis enim te discernit? quid autem habes  quod non accepisti? si autem accepisti, quid gloriaris quasi non acceperis ? Cum quo nos oportet humiliter salubriterque cognoscere pariter et fateri, gratia Dei nos esse quod sumus [b 1Kb] , si tamen aliquid sumus. Qua gratia humanum non aufertur, sed sanatur; non adimitur, sed corrigitur; non remouetur, sed illuminatur; non euacuatur, sed adiuuatur atque seruatur arbitrium: ut in quo infirmitatem homo habuit, in eo habere incipiat sanitatem; quo errabat, eodem in uiam  redeat; in quo  cecus fuit, in eo accipiat lumen; et ubi fuit iniquus, seruiens immunditie et iniquitati ad iniquitatem, ibi gratia preuentus atque adiutus seruiat iustitie in sanctificationem.

CAP. XXI. Deus, dum quos uult credentes facit, personarum acceptor non est. Nemo a se habet uelle credere.---42. Miramur autem quosdam dicere: Si nolentes [c 1Kb] Deus facit ut uelint credere, nullus autem est qui naturaliter possit credere in Filium Dei, aut aliquid boni uelle quod pertinet ad uitam eternam, cur ergo 310 non facit omnes uelle, cum non sit personarum acceptor Deus? Ex quibus uerbis, que uestris litteris indita sunt, apparet eos minus considerare quod dicunt. Personarum quippe acceptio apud Deum tunc esset, si   in quolibet hominum aliquod inueniret bone uoluntatis initium. Cum autem in nullo bonam uoluntatem inuenit, sed eam gratis cui uoluerit [d 1Kb] ipse concedit, agnoscitur nulla esse personarum acceptio, quando gratuita est donantis in unoquoque largitio. Quod autem dicunt, cur non facit omnes uelle? Itane uero in nemine hoc facit, quia non in omnibus facit? An non habet potestatem figulus luti, ex eadem massa facere aliud quidem uas in honorem, aliud uero in contumeliam ? aut culpari potest iustitia in uasis ire, que iuste pro meritis aptauit in interitum; uel misericordia in uasis misericordie, que sine ullis meritis solo gratie dono preparauit in gloriam. Quibus ipsam quoque preparari a Domino uoluntatem Scriptura teste docuimus. Que si non a  Deo datur, sed in homine inuenitur, falsum est quod eam Scriptura preparari dicit [e 1Kb] a Domino. Omnis autem Scriptura diuinitus inspirata, cuncta que dicit, uera dicit, quia ex ueritate sunt uniuersa que dicit: Eloquia enim Domini, eloquia casta . Deus ergo, qui uoluntatem preparat, ipse donat. Quam si Deus per suam gratiam homini non dederit, nunquam potest homo in Deum uelle credere, quia ipsam uoluntatem gratia non inuenit, sed operatur in homine.

CAP. XXII. Credendi facultas humane potest inesse nature, quia Deus potest eam sanare. Adam peccando perdidit fidem.---43. Cum autem dicimus neminem posse in Deum credere, nisi per gratiam Dei cor illuminetur, ut credat, non credendi possibilitatem humane nature omnino inesse non posse dicimus, sed ut habeat  ipsum posse, unde debeat sperare ac poscere demonstramus. Nam utique naturaliter homini, cum ceperit in Dei Filium credere, si posse credere in conditione primi hominis datum non esset, nunquam peccatum de infidelitate contraheret; neque ulli nature credendi facultas insita est, quam rationalem non fecit Deus. Nunquid enim de bobus cura est Deo ? In quibus nec punitur impietas, nec pietas coronatur. De hominibus autem omnibus curam esse Deo celestibus eloquiis edocemur.

 44. Nature igitur humane competit fides, cuius tantam curam Creator habere dignatur, ut etiam capillos capitis nostri numeratos esse ueritas dicat : ut scilicet, dum se tantum a Deo diligi humana natura cognoscit, diligentem se Deum diligat, eique per fidem puri cordis inhereat, cui ad beatitudinem fides est uia, cui infidelitas est magna miseria: et ideo digne punitur, cum in Dei Filium non credit, quia uitium est eius infidelitas, sicut uirtus est fides, non qualis in demonibus inuenitur, sed qualem Deus sanctis suis donat, quos ex impietate iustificat. Ipsa est fides que per caritatem operatur. Nam et demones credunt, et contremiscunt ; sed non diligunt eum a quo per superbiam recesserunt. In quam superbiam quia primus homo diabolica est persuasione   deiectus, in quo perdidit humilitatem, perdidit 311 fidem: perdens autem fidem, perdidit diuinam protectionem. Scriptum est enim: Qui non credit Deo, a Deo non protegitur . Exinde cepit superbire terra, et cinis, quia in uita sua proiecit intima sua . Ad ipsa intima ut homines redeant, diuinus non desinit sermo ciamare, dicens: Redite, preuaricatores, ad cor . uerum, quia illi caro sunt, spiritus uadens, et non rediens ; nec unquam redire uelle potest ouis errans, nisi fuerit boni Pastoris inquisitione preuenta et humeris reportata: propterea pastor bonus uenit querere et saluam facere ouem perditam, que pastorem suum querere non potest, priusquam ab eo queratur, sed a querente preuenitur,  ut querat. Pastor autem eam frustra quereret, si querere ipsa pastorem quesita non posset [a 1Kb] . Sed hoc ei querentis pastoris bonitas donat, ut etiam ipsa querendi pastoris habeat uoluntatem. Queritur autem ut querat, quando illuminatur ut credat. Hoc ergo in homine diuinitus agitur, cui fidem Deus infundit ut gratie dono uirtutem credendi natura recipiat quam amisit, et quod non poterat uitiata per culpam, incipiat poscere formata per gratiam, ac sic operante illo medico qui non est opus sanis, sed male habentibus, infirmitas expellatur, natura sanetur. Quam sanitatem poscebat qui dicebat: Ego dixi: Domine, miserere mei, sana animam meam, quia peccaui tibi . Nullus autem sanctorum sanitatem posceret, si humana natura sana esset; et frustra sanitatem  quisque posceret, si sanari humana natura non posset. Natura igitur humana sanari potest; sed illius gratia sanitatis accipit donum ex quo creationis sumpsit initium. Nam si homo naturaliter sanari nullatenus posset, ad sanandum eum celestis medicus non uenisset [b 1Kb] . Rursus si se ipse sanare posset, celesti medico non egeret. Sanatur enim per fidem, quam si ex seipso aliquis habere posset, Deus eam homini non donaret. Donat autem, quoniam alteri datur fides in eodem Spiritu , sicut  Apostolus dicit: Deus ergo unicuique diuisit mensuram fidei .

CAP. XXIII. Potest homo naturaliter credere, licet ei diuinitus donetur ut credat.---45. Non ergo propterea non potest homo naturaliter credere, quia diuinitus ei donatur ut credat [c 1Kb] ; imo in hoc maxime ad habendam fidem homo creatus agnoscitur, quia per fidem humana natura ex uetustate renouatur. Sic enim est omnis homo uoluntario peccato primi hominis uitiatus, ut Deus uoluntate sua bona uoluntatem hominis possit sanare si uelit. Creauit enim, sicut scriptum est, ut essent omnia, et sanabiles fecit nationes orbis terrarum . uerumtamen ne homini ex seipso putaretur esse sanitatis initium, mox sermo diuinus adiecit: Et non est in illis medicamentum  exterminii . Quamuis igitur homini primo diabolus abstulerit fidem, Deo tamen reddendi quod dederat non abstulit potestatem, nec humanam naturam diabolus potuit usque adeo uitiare, ut deinceps non posset quod amiserat, Deo rursus largiente, recipere. Omnipotens enim qui potuit humanam formare, potest etiam infirmam sanando per gratiam reformare et custodire naturam. A quo ipsa natura sicut in primo homine fidem ad salutem acceperat, ita nunc in singulis munere diuine bonitatis accipit  312 quos idem Deus predestinatos et per fidem saluandos ex parentibus creat.

46. Potest igitur Deo donante homo in Deum naturaliter credere. Contra naturam quippe hominis est quod in Deum non credit; quia incredulitatem  non habet ex creatione Dei, sed ex uoluntaria preuaricatione mandati; per quam sanitate priuatus et lumine, hoc per seipsum potest, ut cecitatem atque infirmitatem suam proprio arbitrio augere possit, remouere non possit. Cuius tamen illuminatio atque sanatio in tantum est omnipotenti Creatori possibilis, ut ad gloriam nominis eius, ipso donante, non solum possit infidelis credere, uerum etiam ad immortalem atque incorruptibilem uite statum per fidei gratiam peruenire: ubi, accipiens gratiam pro gratia, peccare omnino non possit, et possit feliciter uidere quod credidit. Unde uox illa fidei resultat in Psalmis: Credo uidere bona Domini in terra uiuentium . Deus igitur licet non ad hoc humanam naturam fecerit, ut uitiaretur per culpam, ipse tamen omnipotenti bonitate potest uitiatam sanare per gratiam.  Arbitrium itaque hominis sanat Deus atque illuminat, ut homo in Deum naturaliter credat. Ita fit ut homo fidem habere possit, sed eam nisi ex dono Dei habere non possit.

CAP. XXIu. Non omnia que habere possumus ex nobis habere possumus.---Non enim consequens est ut omnia que habere nos possumus, etiam ex nobis habere possimus. Nam et caro nostra sic a Deo facta est, ut possit naturaliter uiuere, hoc ipsum tamen  non ex se, sed ex anima possit habere. uita igitur [a 1Kb] , ut inesse carni naturaliter incipiat, manifestum est eam ab anima ministrari; ac sic quidem potest caro nostra uiuere, sed si in ea sit anima, que uita eius est.

47. uerumtamen in anima nostra et carne non paruum nobis gratie Dei monstratur exemplum. Nam sicut ex seipsa caro uitam non habet, sed ab anima accipit; sic homo non potest habere fidem, nisi munere Dei donantis acceperit. Sicut etiam  ut caro uiuat, solius opus est anime, ita quoque ut homo credat, solius opus est gratie; et sicut caro nichil operari potest, si eam uiuificare anima desinat, sic homo nichil bene uelle potest, si ab eo gratie iuuamen abscedat. Ut ergo caro et uiuere possit et  operari, presentis anime uiuificatione fulcitur; homo quoque ut bonum uelit aut faciat, gratie uiuificantis subsidio iugiter adiuuatur. Interest autem ut caro nostra quantum  uiuificatur ab anima, non solum bene, sed etiam male operandi accipiat facultatem. Cum autem nos gratia uiuificat, non nisi ad bene uolendum, nec nisi ad bene operandum nobis adiutorium subministrat. Agnoscat igitur homo in eo se naturaliter credere posse, in quo naturam habet credulitatis ac fidei capacem ; non tamen se putet [b 1Kb] ad habendam fidem usque adeo esse idoneum, ut ex uoluntate sua constare fidei arbitretur exordium. uolens enim homo habet fidem; sed Deus qui fidem donat, ipse hominis mutat et dirigit uoluntatem.  Dominus enim dabit suauitatem, et terra nostra dabit fructum suum .

313 CAP. XXu. Gentes que naturaliter ea que legis sunt faciunt, nonnisi Christiani fideles intelligendi sunt.---48. De his igitur in quibus natura diuino sanatur munere, ut in Deum naturaliter credant, quique gratis per fidem iustificati, etiam ad bene operandum auxilium gratie subsequentis accipiunt, Apostolus dicit: Cum enim gentes que legem non habent, naturaliter que legis sunt faciunt, eiusmodi legem non habentes ipsi sibi sunt lex, qui ostendunt opus legis scriptum in cordibus suis . Quem quidem Apostoli locum hi QUI GRATIAE CONTRADICUNT gentibus incredulis assignare contendunt, ex hoc uidelicet quod etiam illi qui fidei gratiam non recipiunt illa  que ad honestatem morum et humane societatis uinculum pertinent naturali quadam lege sic seruant, ut etiam eos qui illa uiolare contendunt iudiciorum equitate ac seueritate cerceant. Ubi minus attendunt apostolico suam sententiam prorsus eneruari sermone, quem superius premisit dicens: Non enim auditores legis iusti sunt apud Deum, sed factores legis iustificabuntur ; iustificari autem sine fide neminem posse idem beatus apostolus ostendit, dicens: Scientes autem quod non iustificabitur homo ex  operibus legis, nisi per fidem Iesu Christi; et nos in Christum Iesum [c 1Kb] credimus, ut iustificemur ex fide Christi, et non ex operibus legis. Propter quod ex operibus legis non iustificabitur omnis caro . Et paulo post fidei gratiam commendans, per quam uera confertur unicuique iustitia, sic ait: Non abiicio gratiam Dei: si enim per legem iustitia, ergo gratis Christus mortuus est . Item cum patrem nostrum Abraham non ex operibus legis, sed ex fide iustificatum assereret, dicens: Sicut Abraham credidit Deo, et reputatum est illi ad iustitiam ; ut etiam gentes quas semini Abrahe diuinus sermo promisit ex fide iustificari ostenderet [d 1Kb] , secutus adiunxit: Cognoscite ergo quia qui ex fide sunt, hi sunt filii Abrahe. Prouidens autem Scriptura quia  ex fide iustificantur gentes, Deus prenuntiauit Abrahe dicens: quia benedicentur in te omnes gentes . Igitur qui ex fide sunt benedicentur cum fideli Abraham . Hunc autem patrem nostrum Abraham non ex operibus, sed ex fide iustificatum esse confirmans, alio loco sic loquitur: Si enim Abraham ex operibus iustificatus est, habet gloriam, sed non apud Deum. Quid enim Scriptura dicit? Credidit Abraham Deo, et reputatum est illi ad iustitiam : ei autem qui operatur, merces non imputatur secundum gratiam, sed secundum debitum, ei uero qui non operatur, credenti autem in eum qui iustificat impium, reputatur fides eius ad iustitiam .

49. Cum ergo Apostolus de his gentibus loquens  que, naturaliter ea que legis sunt facientes, ostendunt opus legis scriptum in cordibus suis , de his se loqui testetur qui iustificantur, Abraham autem patrem nostrum non ex operibus, sed ex fide iustificatum esse commemoret, quis audeat illas in hoc loco gentes accipere quas constat non esse iustificatas ex fide, cum ipse testetur Apostolus quia omne quod non est ex fide peccatum est , et quia sine fide impossibile est placere Deo ? Quod si Abraham ex fide iustificatum esse constat, cuius semini 314 gentes Apostolus promissas esse commemorat, quisquis asserit gentes non ex fide, sed ex operibus iustificari posse, quid superest, nisi ut eas neget ad Abrahe semen, cui gentes promisse sunt, pertinere? cum Abraham  pater sit omnium credentium per preputium [e 1Kb] , ut reputetur et illis ad iustitiam . Quoniam igitur unus Deus, qui iustificat circumcisionem ex fide, et preputium per fidem , Apostolus autem de his qui iustificantur se loqui monstrauit, cum de gentibus naturaliter que legis sunt facientibus et opus legis in suo corde habentibus disputaret: ille sensus est ueritati conueniens, quod  gentes in eodem loco accipiuntur quas Deus fidei dono iustificat, et in eo quod eis  fidei gratiam tribuit, opus legis sue in eorum cordibus donata iustificatione conscribit, ut sine Testamenti ueteris littera per Noui Testamenti gratiam natura renouata opus legis ad hoc scriptum habeat, ut ad populum Dei, non operum precedentium merito, sed iustificationis gratuito munere incipiat pertinere. Quod nobis ore prophetico celestis dignata est uulgare doctrina, sancto Hieremia dicente: Ecce dies uenient , dicit Dominus, et consummabo super domum Isrel, et super domum Iuda Testamentum nouum . Et paulo post: Quia hoc est Testamentum quod disponam domui Isrel, post dies istos , dicit Dominus, dabo leges meas in corda eorum, et in sensibus eorum superscribam eas, et ero eis in Deum, et ipsi erunt mihi  in populum; et non docebit unusquisque proximum suum, et unusquisque fratrem suum dicens: Cognosce Deum: quoniam omnes scient me a maiore usque ad minorem eorum, quia propitius ero iniquitatibus eorum, et peccatorum illorum iam non memorabor .

CAP. XXuI. Cognitio Dei sine dilectione nichil prodest. Fides sine caritate potest esse, non prodesse.---50. Hec autem scientia in qua sic Deus agnoscitur, ut peccatorum remissio diuine propitiationis munere tribuatur, longe alia est ab illa cognitione illorum qui, cognoscentes Deum, non sicut Deum glorificauerunt, aut gratias egerunt, sed euanuerunt in cogitationibus suis; qui dicentes se esse sapientes, stulti facti sunt, et mutauerunt gloriam incorruptibilis Dei in similitudinem  imaginis corruptibilis hominis . Isti enim quia sine gratia fidei, que per caritatem operatur, Deum cognouerunt, ipsa sua cognitione inexcusabiles facti sunt; hi uero qui Deum fidei perceptione cognoscunt, inaccusabiles fiunt. Quis enim accusabit electos Dei ? Nemo utique: Diligentibus enim eis Deum omnia cooperantur in bonum . Et ideo eos nullus accusat, quia Deus eos secundum propositum prescitos, et predestinatos, uocatosque iustificat, atque glorificat; ut gloriatione legis factorum qua se homo superbus extollit exclusa, per legem fidei, que per caritatem operatur, qui gloriatur, in Domino glorietur .

51. Quod si quibusdam cognoscentibus Deum, nec  tamen sicut Deum glorificantibus, cognitio illa nichil profuit ad salutem, quomodo hi poterunt [a 1Kb] iusti esse apud Deum, qui sic in suis moribus atque operibus bonitatis aliquid seruant, ut hoc ad finem Christiane fidei caritatisque non referant? quibus aliqua quidem bona, que ad societatis humane 315 pertinent equitatem, inesse possunt; sed quia non fide et caritate [b 1Kb] Dei fiunt, prodesse non possunt. Etenim fieri potest ut quisquam Deum esse credat, qui Deum non diligit; ut autem quisquam Deum diligat  qui in Deum non credit, fieri nullatenus potest: Quia POTEST UNUSQUISQUE CREDERE aliquid esse quod non diligit, diligere uero nemo potest quod esse non credit. Apostolus autem dicit sine caritate fidem, ceteraque bona opera cuiquam prodesse non posse; dicit enim: Si habuero omnem fidem, ita ut montes transferam; et si distribuero in cibos pauperum omnes facultates meas, et tradidero corpus meum ut ardeam, caritatem autem non habeam, nichil mihi prodest . Si ergo opera cum fide sine caritate prodesse non possunt, quomodo proderunt opera que in fide non fiunt? Unde non immerito beatus Apostolus pro Thessalonicensibus orat ut eis Deus impleat omnem uoluntatem bonitatis, et opus fidei in uirtute . Nam et in eodem loco, ubi  de gentibus legem naturaliter facientibus loquebatur. ante premiserat dicens: Gloria autem, et honor, et pax omni operanti bonum, Iudeo primum, et Greco . Quomodo autem infidelibus potest esse gloria, que non datur nisi iustificatis? Quos enim Deus iustificauit, illos et glorificauit : Iustitia autem Dei per fidem Iesu Christi super omnes qui credunt ; aut quis honor incredulis dabitur, cum hunc non nisi credentibus tribui beatus Petrus edoceat, dicens: uobis igitur honor credentibus ? uel quomodo erit pax ei QUI NON EST REDEMPTUS sanguine Iesu Christi, in quo Deus pacificauit, siue que in terris sunt , siue que in celis? Ipse est enim pax nostra, qui fecit utraque unum . Hec autem pax sine caritate et  fide Christi non potest possideri, quia iustificati ex fide pacem habemus ad Deum per Dominum nostrum Iesum Christum, per quem et accessum habemus per fidem in gratia ista, in qua stamus et gloriamur in spe glorie filiorum Dei . Que spes [c 1Kb] ideo non confundit, quia caritas Dei diffusa est in cordibus nostris per Spiritum sanctum, qui datus est nobis . Accepimus enim spiritum adoptionis filiorum, in quo clamamus, Abba Pater . Ut igitur homines filii Dei fiant, Filium Dei unicum per fidem recipiunt, et ipso donante hanc accipiunt [d 1Kb] potestatem, ut et in eum credant, et ad numerum filiorum Dei pertineant: Quotquot enim receperunt eum, dedit eis potestatem filios Dei fieri, his qui credunt in nomine eius . In eorum cordibus dat legem suam, et in sensibus eorum scribit eam, id est legem  fidei, que inspirata iustificat, non legem factorum, que etiam obseruatores suos [e 1Kb] sine dubitatione condemnat.

CAP. XXuII. Lex factorum, que naturaliter esse potest in cordibus infidelium, ab impietate non liberat.---52. Nam illa que lex factorum est, que hominem iustificare non potest, quia ex operibus legis non iustificabitur omnis caro, potest quidem naturaliter esse et in corde gentium et in corde infidelium Iudeorum  [a 1Kb] : que tamen sine fide Christi nullatenus iustificat sectatores 316 suos, sed eos tenet uinculo impietatis obstrictos. Hec utique fuit in corde Pauli, quando fuit incredulus, secundum emulationem persequens Ecclesiam Dei, et secundum iustitiam, que in lege est, conuersatus sine querela . Quam tamen quia ex Deo non habuit, ideo dicit: Que mihi fuerunt lucra, hec arbitratus sum propter Christum detrimenta: uerumtamen existimo omnia detrimentum esse propter eminentem scientiam Iesu Christi Domini mei, propter quem omnia detrimentum feci et arbitror ut stercora, ut Christum lucrifaciam et inueniar in illo non habens meam iustitiam, que ex lege est, sed illam que est ex fide Christi, que ex Deo iustitia ex fide ad cognoscendum illum .

53. Quis non his uerbis apostolicis uideat iustitiam que ex lege est esse ex homine, iustitiam uero que ex fide Christi est non esse nisi ex Deo? Illa est igitur iustitia per quam impius erigitur ut cadat in penam, ista autem est per quam iustificatus humiliatur ut exaltetur ad gloriam. Ideo cum in illa que ex lege est sine querela conuersaretur Apostolus, fuisse se impium non negat, dicens: Ut quid enim Christus cum adhuc infirmi essemus secundum tempus pro impiis mortuus est ? Inimicum quoque Dei se fuisse ueraciter confitetur dicens: Si enim, cum inimici essemus, reconciliati sumus Deo per mortem Filii eius, multo magis reconciliati salui erimus in uita ipsius ab ira per ipsum . Quid ergo prodesset Paulo sine cognatione Christi illam que in lege factorum  est, seruare iustitiam: cum ipse Saluator noster Iudeis dicat: Nisi cognoueritis quia ego sum, moriemini in peccatis uestris . Ergo quia iustitiam que est ex fide Christi ad cognoscendum illum esse testatur Apostolus, manifestum est legem fidei esse, quam se Deus in corde suorum scripturum esse promisit. Quod eiusdem tenor euidenter ostendit. Ibi enim dicit Deus: Et non docebit unusquisque proximum suum, et unusquisque fratrem suum, dicens: Cognosce Dominum; quia omnes scient me a minore usque ad maiorem eorum .

54. Hec est lex, quam Deus scribit in cordibus eorum omnium, non per conditionem nature, sed per largitatem gratie; non per liberum arbitrium hominis,  sed per ministerium euangelice predicationis; non in lapide per litteram ueteris Testamenti, sed in corde per Spiritum Dei uiui. Quod beatus Paulus euidenter insinuat dicens: Epistola estis Christi ministrata a nobis [b 1Kb] , et scripta non atramento, sed Spiritu Dei uiui; non in tabulis lapideis, sed in tabulis cordis carnalibus . Hoc ergo Deus scribit in cordibus hominum per Spiritum suum, quod exinde diaboli deleuit inuidia, per quam mors intrauit in orbem terrarum. Scribit itaque legem fidei, per quam iustificat  gentes Deus, ut dando gratiam renouet naturam. Caritatem quippe, que plenitudo est legis , ad hoc per Spiritum suum diffundit, ut faciat impleri quod precipit; et illuminationis gratiam per spiritum fidei propterea largitur, ut quod Deo placitum est, fides per caritatem operetur. Que quandiu in homine non est; quidquid sine lege fidei per legem naturalem scriptum remansit in homine operantem nullatenus saluat, quia 317 neminem Deus sine fide iustificat, nec potest operanti salutem acquirere, quia sine fide impossibile est placere Deo . Nemo ergo naturali legi conetur assignare legem quam Deus non condendo naturam, sed donando gratiam in corde gentium scribit. Hec est enim lex, non qua homo societatis humane uinculum  etiam sine fide custodit, sed per quam credendo Deum cognoscit et diligit; non per quam sibi etiam bona opera uel ipsam fidem quisque superbus uindicat, sed qua Deo in se misericorditer operanti tam fidem suam quam bona opera subiectus assignat: hec enim cor hominis ita componit et dirigit, ut cum homo precepta Dei audit, id donari sibi quod precipitur poscat, et cum in fide operatur, gratia Dei se iugiter adiuuari non ambigat.

CAP. XXuIII. Quod Deus non faciat omnes credere uelle, pertinet ad secreta eius iudicia.---55. Quod autem interrogant isti de Deo dicentes: Cur ergo non fecit omnes homines uelle credere, cum non sit personarum acceptio apud Deum? scire debent hoc in illis altioribus positum a quibus sancta Scriptura  humane curiositatis cercet audaciam [c 1Kb] dicens: Altiora te ne quesieris et fortiora te ne scrutatus fueris sed que precepit tibi Deus, illa cogita semper . Hec altiora ille qui usque in tertium celum raptus est, eo magis territus quo magis illuminatus, expauit. Unde magis clamare non cessat. O altitudo diuitiarum sapientie et scientie Dei! Quam incomprehensibilia sunt iudicia eius et inuestigabiles uie eius! Quis enim cognouit sensum Domini? aut quis consiliarius eius fuit? aut quis prior dedit illi, et retribuetur ei? quoniam ex ipso, et per ipsum, et in ipso sunt omnia: ipsi gloria in secula . SAT EST ERGO NOBIS, et in his qui saluantur, gratuitam Dei misericordiam, et in his qui condemnantur ueram Dei iustitiam sine dubitatione credere, et  corde contrito atque humiliato misericordiam Domino iudiciumque cantare , qui et in uasis ire atque aptatis in interitum ostendit iustitie sue nullam iniquitatem placere, et demonstrat in uasis misericordie quia potest eius bonitas omnia quibus uoluerit peccata dimittere [d 1Kb] .

CAP. XXIX. Falluntur qui existimant diuinam uoluntatem equaliter se habere erga saluandos et damnandos.---56. Illud uero Apostolicum ubi dicitur de Deo: Qui uult omnes homines saluos fieri, et ad agnitionem ueritatis  uenire , non sicut oportet intelligunt, qui hanc Dei uoluntatem, sicut in uasis misericordie, sic et in uasis ire accipiendam existimant, minus considerantes ueracissimam Scripture sententiam, que diuine commendans omnipotentiam uoluntatis: Omnia  quecunque uoluit fecit, in celo et in terra, in mari et in omnibus abyssis ; ipsique Deo rursus dicit: Subest enim tibi cum uoles, posse . Quomodo igitur omnia que uult facit, si uolens hominem saluum fieri, cuius salus non nisi a bona incipit uoluntate, ipsum uelle non in homine Deus inchoat, sed ut ab homine nascatur exspectat? O quam pessimum nefas asseritur, dum gratie Dei contumaciter repugnatur! et homines opere Dei se in bonum mutari negant, qui homines  non essent, nisi bonitate Dei operantis existerent. Itane uero rerum ordo credi putariue permittit [a 1Kb] , ut Deus, qui creator est hominis, ualeat hominem facere, non mutare; et qui nullius eget adiutorio 318 ut hominem faciat, operari tamen quod uult in hominis uoluntate non possit priusquam in homine ipsum uelle repererit; et ut sit homo, habeat ex Deo, ut autem melior sit, habeat ex seipso; ac sic uoluntatem bonitatis qua in Deum creditur, non diuina bonitas, sed humana prauitas operetur? Prauus est enim omnis homo, priusquam in Deum credat; et quia scriptum est: Erunt praua in directa , ex prauo fit homo rectus, ex infideli fidelis efficitur. Igitur si Deus praue uoluntati bonitatem non tribuit [b 1Kb] , sed ut ex se ipsa bona fiat exspectat, potest ergo praua uoluntas ex se bonitatem gignere, ita ut cum ex Deo  habeat ut sit, non nisi ex se habere possit ut bona sit; ac sic  omnipotens et bonus de uoluntatibus hominum malis bonum possit operari cum uelit, ut autem ipse uoluntates bone sint, uelit quidem, facere autem nullatenus possit.

57. Quis enim nesciat male uoluntatis fuisse Paulum cum persequeretur Ecclesiam Dei et expugnaret illam? cuius tamen malitia bene usus est Deus, quando persequente Saulo [c 1Kb] beatus Stephanus est martyrio coronatus. Ergone potuit Deus Stephanum coronare per Sauli persecutoris infidelitatem, et persecutorem Saulum Deus conuertere nequiuit ad fidem? Ergone Paulus prior uoluntatem suam Deo dedit, et sic Deus fidem Paulo uolenti retribuit? Et ubi est quod ipse dicit: Quis prior dedit illi, et retribuetur ei ? Quod utique non dixisset, si a se uoluntatem Deo datam, et a Deo sibi fidem cognosceret retributam. Hanc itaque amentiam, et a fidelibus suis arceat, et ab infidelibus Deus auferat. Ille enim tam profana cogitatione polluitur, cui gratia, uel obdurato non datur, uel ingrato aufertur. Deus enim conuertens uiuificat quos uult saluos fieri; Deus uoluntates hominum mutat, ut esse bone incipiant. Ideo scriptum est: Et dixi, nunc cepi, hec est mutatio [d 1Kb] dextere Excelsi . Prophete  sensus aperto sermone se prebuit agnoscendum, qui utique non posteaquam cepit, sed hoc ipsum quod cepit, mutationem dextere Excelsi esse non tacuit. Proinde hi qui uoluntatem Dei qua omnes homines uult saluos fieri, equalem [e 1Kb] circa redimendos et damnandos existimant, cum interrogati fuerint cur uelit Deus omnes homines saluos fieri, nec tamen omnes salui fiant, quid respondebunt?

CAP. XXX. Bonam uoluntatem hominis non exspectat Deus, sed tribuit. Salus gratuita adultis sicut paruulis. Cruciatus infantium.---58. An illud quod uestra eos dicere testatur epistola; id est, quia Deus exspectat hominis uoluntatem, ut equum sit in uolentibus premium, in nolentibus autem iusta damnatio? Sed ut prolixitatem uitantes omittamus alia que possunt  pro ueritate fidei huic praue sententie replicari, interim testimonio conuincantur atque confundantur non loquentium hominum, sed tacentium paruulorum, in quibus ad euacuandam sapientiam uerbi multum resplendet uirtus crucis Christi, que gratis in omnibus hominibus propria utentibus uoluntate eamdem salutem a se ostendit fieri, quam in infantibus nullam 319 uoluntatem habentibus dignatur operari. In eis namque nec bona uoluntas est, ut equum sit in uolentibus premium; nec mala, ut sit in nolentibus iusta damnatio. Si ergo ad saluandos homines, sicut isti uolunt, non excitat neque mutat, sed exspectat hominum uoluntates; quomodo infantibus qui baptizantur, et in eadem infantia moriuntur, donat eternam salutem, quorum bonam nec exspectat nec inuenit  uoluntatem? Item alios quomodo sine baptismate mortuos eternis cruciatibus damnat, cum in eis nullam culpam male uoluntatis inueniat?

59. Nonne istos inimicos gratie Dei, nec defensores humani, sed deceptores arbitrii, ad hoc sua peruersitas cogit, ut Deum putent iniquum in obitu omnium paruulorum, ubi nulla interueniente uel bonitate, uel malitia uoluntatis, alios uident potiri regno, alios interminabili deputatos incendio? Proinde si ita est ut ipsi sentiunt, nullus debet paruulus mori priusquam ad etatem perueniat in qua possit uel bonam uoluntatem habere, uel malam; ut Deus nec baptizatos paruulos sine bona uoluntate saluet, neque non baptizatos sine mala uoluntate condemnet. Si enim Dei bonitas salutem non incipit hominis operari,  nisi bonam eius inuenerit uoluntatem, iniquum erit eum uel damnari uel redimi, qui bene nec uelle, nec nolle potuerit. Sed non est iniquitas apud Deum , cuius uniuerse uie misericordia et ueritas .

60. Igitur quia Deum iustum bonumque catholica ueraciter credit et confitetur Ecclesia, certissime credendum est et fiducialiter confitendum unam eamdemque Dei gratiam in maioribus saluandis operari bone uoluntatis initium, que in paruulis sine uoluntate operatur saluationis effectum. Ipsa gratia  infantes neque uolentes, neque nolentes redimit, que maiores illuminando uolentes ex nolentibus facit. Et hoc in paruulis salutis opus sine proprie uoluntatis assensu gratia Dei operante perficitur, quod bone uoluntatis exordio diuinitus dato in maioribus inchoatur, ut opere solius gratie uoluntas que mala fuit bona fiat, et deinceps gratie secum operanti seruitium obedientie cooperatricis exhibeat. Sic autem Deus crudelis non est in infantibus damnandis quibus baptismatis beneficium non tribuit, sicut iniustus non est in maioribus, quibus bonam non donat uoluntatem [a 1Kb] . Et sicut illos uoluntas sua mala, sic istos iure puniri facit origo damnata. Deus autem in hominibus nec maculam uitiate originis, nec malitiam condidit proprie uoluntatis. In hominibus igitur quos saluat, uoluntatem  bonam non inuenit, sed sicut etatum exigit diuersitas, aut in maioribus bonam uoluntatem gratis facit quam inuenit malam, aut sine uoluntate hominis uel bona uel mala, perficit in paruulis gratiam sacramenti, ille cuius nemo potest bone resistere uoluntati.

CAP. XXXI. Quos omnes homines Deus uult saluos fieri. Per omnes homines non semper totum genus humanum intelligitur.---61. Quocirca illos omnes quos Deus uult saluos fieri, sic intelligere debemus, ut nec aliquem putemus saluum fieri posse nisi uoluntate Dei [b 1Kb] , nec existimemus uoluntatem omnipotentis Dei, aut in aliquo non impleri, aut aliquatenus impediri. Omnes enim quos Deus uult saluos 320 fieri, sine dubitatione saluantur, nec possunt saluari, nisi quos Deus uult saluos fieri, nec est quisquam quem Deus  saluari uelit qui  non saluetur: quia Deus noster omnia quecunque uoluit fecit . Ipsi omnes utique salui fiunt, quos omnes uult saluos fieri: quia hec salus non illis ex humana uoluntate nascitur, sed ex Dei bona uoluntate prestatur. uerumtamen in his omnibus hominibus quos Deus uult saluos facere non totum omnino genus significatur hominum, sed omnium uniuersitas saluandorum. Ideo autem omnes dicti sunt, quia ex omnibus hominibus omnes istos diuina bonitas saluat, id est, ex omni gente, conditione, etate, ex omni lingua, ex omni prouincia. In his omnibus ille sermo nostri Redemptoris impletur, quo ait: Cum exaltatus fuero a terra, omnia traham ad meipsum . Quod non ideo dixit, quia omnes omnino trahit, sed quia nemo  saluus fit, nisi quem ipse traxerit. Nam et alibi dicit: Nemo potest uenire ad me, nisi Pater, qui misit me, traxerit eum . Item alibi: Omne quod dedit mihi Pater ad me ueniet. Hi ergo sunt omnes quos uult Deus saluos fieri et ad agnitionem ueritatis uenire.

62. Est autem familiare diuinis eloquiis ut omnes nonnunquam dicant, nec tamen omne humanum genus in ipsis omnibus semper intelligi debere commoneant; sicut est illud quod dicit Dominus per  prophetam Iohel: In nouissimis diebus effundam de Spiritu meo super omnem carnem . Quod in centum uiginti hominibus in quos Spiritus sanctus linguis igneis uenit factum beatus Petrus ostendit. Si ergo hic omnem carnem omnes omnino putauerimus homines intelligi, incipiet  mendax estimari sermo diuinus. Est autem Deus uerax, et eloquia Domini eloquia casta  agite, et baptizetur unusquisque uestrum in nomine Iesu Christi in remissionem peccatorum uestrorum, et accipietis donum Spiritus sancti: uobis enim est repromissio et filiis uestris, et omnibus qui longe sunt, quoscunque aduocauerit Dominus Deus noster . Omnes itaque dixit, sed quoscunque Dominus aduocauerit. Quos etiam beatus Paulus secundum propositum uocatos insinuat, qui alio quoque loco ait, conclusisse Deum omnia in incredulitate, ut omnium misereatur . Et tamen Deus non ita omnium omnino miseretur quos in incredulitate conclusit, ut omnibus infidelibus gratiam fidei  misericorditer donet, [d 1Kb] cum tamen eamdem gratiam fidei non infidelibus Deus misericors donet, sed illis procul dubio de quibus ad Moysen dicit: Miserebor cui misereor, et misericordiam 321 prestabo cuius miserebor . Gratiam igitur uoluntarie donationis ostendit, sicut Dominus suis dignatus est loqui discipulis: uobis datum est nosse mysterium regni celorum, illis autem non est datum ; item dicit: Qui potest capere capiat . Sed  ut ipsam capacitatem diuina doceret largitate concedi, alio loco ait: Non omnes capiunt hoc uerbum, sed quibus datum est .

64. Hi sunt ergo omnes quorum Deus miseretur, quia misericordia ipsius preueniuntur, ut credant et  gratis salui fiant per fidem. Eorum namque credulitas non ex humana uoluntate sumit initium, sed ipsi uoluntati fides gratuita Dei miserantis largitate donatur. Hanc omnium discretionem, quam fidelis debet intellectus omnino seruare, beatus Paulus uno Epistole sue loco sic posuit, ut omnes homines sine aliqua exceptione dicens, statim quosdam omnes homines exceptis aliis intimaret. Ait enim: Sicut per unius delictum in omnes homines in condemnationem, sic et per unius iustitiam in omnes homines in iustificationem uita . Nunquidnam quia in omnes homines in  condemnationem, et in omnes homines in iustificationem Apostolus dicit, ideo prorsus omnes homines, quos per peccatum Ade originaliter constat esse damnatos, simul omnes eosdem credere debemus iustificatos esse per Christum; cum innumerabiles infidelium mortes obsistant, qui sine gratia iustificationis de hac uita transeunt, et absque sacramento baptismatis ad sedem mortis eternaque supplicia rapiuntur? Restat ergo ut non omnes omnino quos in condemnationem ponit Apostolus transire ad iustificationis gratiam sentiamus, sed quosdam ex illis omnibus omnes istos [a 1Kb] : itaque omnes per Adam in condemnationem esse filios ire, et ex eis quosdam per Christum omnes esse filios gratie; illos ergo esse omnes, quos per primum hominem propago peccatrix  carnali generatione condemnat. Omnes enim terreni sunt, qui terreni hominis imaginem gerunt, et omnes celestes qui ad eternam uitam imaginem hominis celestis accipiunt. Iterum dicit propheta: Omnes gentes quascunque fecisti uenient, et adorabunt coram te, Domine, et glorificabant nomen tuum [b 1Kb] . Dominus quoque suis fidelibus dicit: Eritis odio omnibus gentibus propter nomen meum . Nunquid ergo contrariis sibi repugnat Scriptura diuina sententiis? Absit. Sed et illos omnes, et istos omnes ueraciter dicit, id est et omnes fideles qui nomen Domini in omnibus gentibus glorificant, et omnes incredulos qui per easdem omnes gentes in odio nominis Christi fideliumque eius mortifera impietate perdurant.

 65. Tale quiddam est etiam in Epistola quam Colossensibus beatus Apostolus scribit, ubi dicit: Quia in Christo condita sunt uniuersa in celis et in terra, uisibilia et inuisibilia, siue Throni, siue Dominationes, siue Principatus, siue Potestates. Omnia per ipsum, 322 et in ipso creata sunt, et ipse est ante omnes, et omnia in ipso constant . Et paulo post ait: Quia in ipso complacuit omnem plenitudinem inhabitare, et per eum reconciliari omnia in ipsum [c 9Kb] pacificans per sanguinem crucis eius, siue que in terris sunt, siue que in celis sunt . Nunquidnam omnia que in celis et in terris sunt per eum pacificari credemus [d 1Kb] ? Absit. Qui enim sic sentire uoluerit, bicipitem laqueum gemine impietatis incurret, ut aut diabolum et angelos eius per Christum creatos esse neget, aut eos reconciliandos per sanguinem  crucis eius affirmet. uerumtamen quisquis harum sententiarum prauitate qualibet inuoluitur, caueat ne cum ipso diabolo atque angelis eius eterne combustionis punitione damnetur. Unius enim eiusdemque impietatis est reus, si quis diabolum aut non a Christo creatum, aut reconciliationi Christi credat quandoque reddendum. Cum utique si eum Christus Dominus non creasset, eius damnabilis a Christo  discessio non fuisset; et si eum Christus quandoque saluaturus esset, non ore Christi pronuntiaretur eius eterna combustio. Omnia ergo per Christum et in Christo creata sunt, quia nichil est quod non per Filium et in Filio creauerit Pater. Et omnia per ipsum atque in ipso reconciliantur, quia nullus est hominum qui sine cruce Christi [e 1Kb] reconciliationis beneficium consequatur.

66. Ex hac igitur regula que celestibus inserta monstratur oraculis, sic intelligamus omnes homines quos uult Deus saluos fieri, ut nouerimus omnes qui saluantur, non nisi ex eius gratuita bonitate [f 1Kb] saluari. Ut enim quisque saluetur, nulla precedunt humane uoluntatis bona merita, sed sola Dei uoluntas humane saluationis est causa. Ira enim in indignatione eius, et uita in uoluntate eius . Ira  igitur eius nostre iniquitatis est meritum, uita uero nostra uoluntatis eius est donum. Sicut enim Pater suscitat mortuos et uiuificat, sic et Filius quos uult uiuificat : eosdem autem uiuificari uult quos uult saluos fieri. Sic ergo quos uult saluat, quemadmodum quos uult uiuificat. Nihil namque uoluit et non fecit qui, Scriptura teste, omnia quecunque uoluit fecit . Proinde non indigne dicimus aliquid Deum nolle quod possit; nefas est autem si quis omnipotentem dicat aliquid facere non posse quod uelit: uoluntati enim eius quis resistit  ? Nemo utique, quia non est aliqua natura que ab eius creatione sit aliena. Et sicut nichil naturaliter subsistit quod ille non fecerit,  ita nichil prouenit in salutem hominum, quod ille non in eterna bone uoluntatis sue dispositione faciendum predestinauerit, a quo et fides gratis infunditur, per quam bene ambulemus; et perseuerantia donatur, per quam ad speciem peruenire possimus. Hec autem dona sua semper Deus in eterna atque incommutabili habuit [g 1Kb] uoluntate disposita, in qua preordinauit atque preparauit et que daret, et quibus daret. Ipse enim 323 predestinando preparauit gratie donum, qui gratiam donando implet predestinationis effectum.

EPILOGUS.---67. Habetis, dilectissimi fratres, tam de incarnatione Domini nostri Iesu Christi quam de gratia paucis expressam fidei nostre confessionisque sententiam, qua certissime continetur, Unigenitum Deum de Deo Patre naturaliter sine initio natum, ex  uirgine naturaliter secundum carnem progenitum. Unus enim idemque est Deus uerbum, quem prima natiuitate ceternum sibi genuit eternitas Patris, et quem temporaliter conceptum secunda natiuitate filium hominis protulit uterus uirginalis. Cuius gratia nobis, et initium bone uoluntatis donatur ad fidem, et ipsi uoluntati adiutorium tribuitur, ut quod bene uult bene operetur, Deus enim, qui hominem condidit  ipse predestinatione sua et donum illuminationis ad credendum, et donum perseuerantie ad proficiendum atque permanendum, et donum glorificationis ad regnandum quibus dare uoluit, preparauerit, quique non aliter perficit in opere quam in sua sempiterna atque incommutabili habet dispositum uoluntate. Cuius predestinationis ueritatem, qua nos ante mundi constitutionem predestinatos in Christo testatur Apostolus , si quis detrectat cordis credulitate recipere, uel oris confessione proferre, si ante ultimum diem uite presentis impietatis sue contumaciam, qua Deo uiuo et uero rebellis obsistit, non abiecerit, manifestum est eum non pertinere ad eorum numerum quos Deus in Christo ante mundi constitutionem gratis elegit et predestinauit  ad regnum. Pro quibus tamen nec oratio fidelium debet desistere, nec caritas aliquando torpere, ut Deus eis gratiam sue illuminationis donet, per quam in ipsis semen diuini sermonis fructificet, qui frustra exterioribus auribus sonat, nisi Deus spiritali munere auditum hominis interioris aperiat.



EPISTOLA XuIII. Fulgentius Regino comiti, respondens ad priorem propositam ab ipso questionem: Utrum caro Christi corruptibilis an incorruptibilis fuerit. Posteriori, quia morte preuentus satisfacere non potuit, satisfecit Ferrandus [a 1Kb] epist. ad eumdem de septem Regulis Innocentie.

CAPUT I.---Accipiens litteras tuas, fili carissime Regine, et sollicitudinem cordis tui agnoscens, Dominum collaudaui, qui potest utrumque, et bonum  conferre seruandum, et seruare collatum. Utrumque enim pertinet ad medelam animarum nostrarum, quo gaudeamus in beneficiis que nobis infirmis medici 324 nostri non desinit ineffabilis operari benignitas, ut spiritali profectu et augeatur in nobis sanitas, et minuatur infirmitas. Modus uero infirmitatis nostre duplici qualitate consistit: si uel per ignorantiam minus aliquid in fide nouerimus, uel aliquid habeamus in operibus nostris, quod non conueniat regule ueritatis. Quoniam igitur corpus quod corrumpitur, aggrauat animam , ideo nos utraque conturbat infirmitas. Sed ille qui nos fecit, et gaudere precepit quia uicit mundum , speramus quia nos in fide, que per caritatem operatur, perficiet.

 2. Dicis ergo quod nuper in Orientis partibus noua est orta inquisitio, aliis asserentibus incorruptibile fuisse corpus Christi ab ipso conceptionis exordio, aliis autem contrarium fatentibus, corruptibile ante passionem, incorruptibile uero post resurrectionem. Tu tamen in utraque parte ualde hesitans, nec respondere sciens, instas ut quid tenere debeamus commoneam. Hec sunt que interrogas. Superius autem tue gratulationis indicio insinuas te meis litteris recreatum. Quoniam igitur interrogatio tua recti cordis tramitem tenuit, quo primitus quod ad fidem, deinde quod ad opera pertinet, apprehendit, quia  fidem, que per caritatem operatur, commendat apostolus, illo scilicet nostre salutis obtentu, quod fides sine operibus mortua est in semetipsa .

CAP. II.---3. uolo itaque, carissime, ut scias non uno modo dicere corruptionem, sed duobus modis, sicut dicimus infirmitatem, et similiter mortem. Dominus enim mortem inquit esse perpetrationem criminis, et mortem in qua retributio nichilominus intelligitur ultionis. Dicitur etiam infirmitas hominis, eius scilicet qui exhibet peccato seruitium, et eius qui portat peccati supplicium. Utrumque ad infirmitatem pertinet peccatoris, et delectatio in peccatis, et afflictio pro peccatis. Sic etiam corruptionem dupliciter dicimus, cuius una pars in sola hominis culpa, altera inuenitur in pena. Ad culpam quidem  pertinet illa corruptionis pars quam Apostolus ostendit, ubi dicit: Homines corrupti mente, reprobi circa fidem . Ad hanc partem corruptionis pertinet quod alio loco dicit, Corrumpunt mores bonos colloquia praua . Ista corruptionis pars primo animam capit, et per animam carnem in peccatum trahit. Hec pars corruptionis mentem superbientis angeli primo inuasit, ac deinde primum hominem, postmodum totum genus humanum.

4. Primam ergo corruptionis partem, que consistit in concupiscentia uel perpetratione peccati, secuta est illa pars que constat in retributione supplicii, que duobus tenet animam et corpus hominis peccatoris. In ipsa quoque retributione quedam sunt in  quibus pena peccati simul sit et ipsum peccatum: alia uero sunt, in quibus solum sit peccati supplicium. In illis ergo in quibus reperitur pena simul et culpa, opere quo reatus in peccatore punitur, Deo derelinquente, augetur homine delinquente. Hec est illa pars corruptionis per quam sic peccata puniuntur in homine ut non desinant, sed ut crescant: sicut est libido 325 cordis et corporis, que cum ex pena peccati eueniat, peccatum multiplicat, et animam punitioni subditam noxia delectatione captiuat. Tertiam quoque punitionem huic secunde retributam Apostolus dicit: Propter quod tradidit illos Deus in reprobum sensum, ut faciant que non conueniunt . Non ergo ut patiantur tantum, sed ut faciant unde peccata multiplicentur, diuina in reprobum  sensum damnatione traduntur. uerumtamen hec traditio, non in operatione Dei, sed in desertione consistit. Quosdam enim tradit Deus, nec dimittit: quosdam uero in eo quod tradit dimittit. Bonos sic tradit paterna benignitate, ut non deserat paterno iuuamine. Ac per hoc tradit eos ad patienda mala quibus ipsi perficiantur, non ad facienda quibus deteriores existant. Malos autem ad hoc tradit Dominus, et dimittit, ut, ipso deserente, dum non Dei uoluntatem, sed suam sequuntur, sua turpitudine delectentur, nec penam suam portent inuiti, sed sequantur illecti.

 CAP. III.---5. Hec est iniquorum corruptio, que sic est pena peccati, ut sit et ipsa peccatum. Alia corruptionis pars est que nec animam nec corpus fidelis hominis polluit, sed affligit: quia nec ad inquinandum hominem, sed ad humiliandum militat peccatorem. Hac itaque discretione retenta, dum corruptionem uoluntariam a corruptione penali discernimus, ipsiusque penalis corruptionis unam partem cum peccato, alteram sine peccato inesse hominibus inuenitur, talis autem corruptio cordis nichil aliud est, nisi priuatio sanitatis, quia nulla ex hac corruptione contrahitur iniquitas, licet insit infirmitas: facillime inuenimus quam partem corruptionis suscepit Christus in corpore. Nam quamuis carnem pro nobis susceperit, tamen accepit immunem ab omni  peccato originali et actuali. Ipsam tamen carnem, non solum infirmam, sed etiam ueraciter cognoscitur accepisse mortalem. Procul dubio in quantum corpori eius inerat suscepta mortalitas, in tantum ei potuit inesse corruptionis infirmitas. Illius scilicet corruptionis que abest ab omni peccato.

6. Ad talem corruptionem pertinet fames et sitis. Facile siquidem esuriendo et sitiendo corpus mortale corrumpitur, quando per hec etiam ad ipsius mortis exitum peruenitur. Per quam mortem uenitur ad corruptionem, dum, deserente anima, in tantum corpus corrumpitur, ut in putredinem ac puluerem redigatur. Hanc corruptionem caro Christi non uidit, que die tertia resurrexit. Famem tamen, sitim, fatigationem corporis ac dolorem ueraciter sensit: que  omnia pertinent ad illam partem penalis corruptionis quam sic ex peccati pena supplicio trahimus, ut ex ea nullum peccati supplicium contrahamus. Esurisse Christum, sitisse fatigationemque sensisse Euangelium docet , quem manifestum est esurisse, quando ad ficulneam uenit, nec in ea fructum inuenit. Fatigatus etiam ex itinere sedit super puteum . In cruce etiam dixit, Sitio . Dolorem etiam sustinuit, sicut dicit Esaias: uulneratus est propter iniquitates nostras; infirmatus est propter scelera nostra . Hanc infirmitatem in Domino non putatiuam, sed ueram docet Apostolus: Nam etsi crucifixus est, inquit, ex infirmitate, sed uiuit ex uirtute 326 Dei . Infirmitatem non aliud dicit, quam corruptibilitatem.

 CAP. Iu.---7. Restat itaque ut et Christum fuisse in aliqua corruptione ad quam non rediit, et non fuisse in ea quam non uidit, per sacram Scripturam diseamus. Ad corruptionem pertinet corporis animalis, et mors que precedit putredinem, et putredo que sequitur mortem. Proinde Christi corpus, quod est uere mortuum, et die tertio sine aliqua putredine suscitatum, unam partem corruptionis uidisse, aliam non uidisse dicendum est. Fuit quippe in corruptione mortis, sed non in corruptione putredinis: quando caro Christi sic est mortua, ut nulla fuisset membrorum putredo, uel dissolutio subsecuta. Christus ergo non reuertetur in corruptionem, quia surgens a mortuis, iam non moritur, et mors illi ultra non dominabitur  . Christus ergo non uidit corruptionem, quia nullam sensit caro eius putredinem. Hoc autem non eiusdem carnis incorruptibilitas, sed resurrectionis celeritas fecit. His omnibus in quibus nostre seminationis ac resurrectionis certissimam qualitatem uerbis apostolicis sanctus Augustinus ostendit, dicens: Constat itaque, neque ullo modo dubitandum est, corpus Christi, quod licet corruptionem putredinis in sepulcro non senserit, quia scriptum est, »Non dabis sanctum tuum uidere corruptionem ,« clauis tamen et lancea corrumpi potuit, nunc omnino in incorruptione persistere; et quod in contumelia passionis mortisque seminatum est, nunc esse in gloria uite eterne; et quod ex infirmitate potuit crucifigi, nunc in uirtute regnare; et quod erat corpus  animale, quoniam ex Adam sumptum est, nunc spiritale esse, quoniam spiritui nunc inseparabiliter copulatum est .

8. His uerbis Augustinus ostendit quale corpus Christi post resurrectionem sit, et quale ante passionem fuerit. Euidenter confirmat corpus Christi omnino nunc in incorruptione persistere, nunc etiam in gloria uite eterne, nunc in uirtute regnare, nunc spiritale esse. Sed corpus non est omnino incorruptibile, quod dolorem potest per uulnera sentire. Quocirca apparet Christum ante passionem, imo usque ad passionem et mortem, mortale atque animale corpus habuisse; et pro nobis in eodem corpore ueram famem, ueram sitim fatigationemque  sensisse, uera clauorum ac lancee percepisse uulnera; et ex hoc uerum dolorem non necessitate, sed uoluntate sensisse, uereque mortis acceptatione pro nobis animam suam propria potestate posuisse. Consequens est ut idem Christus ex infirmitate mortuus, ex uirtute autem Dei suscitatus, nostris inueniatur exemplum prebuisse corporibus. Humiliauit enim se Christus usque ad susceptionem totius infirmitatis nostre: ut, sicut ait Apostolus, reformetur corpus humilitatis nostre configuratum corpori claritatis sue .

9. Hinc ergo manifestissime apparet quid de animalis ac mortalis corporis qualitate debeat omnis Christianus firma credulitate sentire: impossibile ut corruptibilitas esse negetur, ubi animalis corporis  mortalitas inuenitur. Christus ergo in sola carne portauit nostram corruptionem, in qua ueraciter nostram portauit et mortem. In anima uero sic perfectam incorruptibilitatem seruauit, sicut peccatum nec propagine 327 traxit, nec contagione contraxit. Unde et infirmitates animarum nostrarum quas in sua rationali anima portauit Christus sine ulla corruptione portauit. Nullus quippe potuit defectus inesse uirtutis, ubi infirmitatis susceptione indefessa permansit perfectio caritatis, que Unigenitum Deum fecit usque ad mortem pro nobis accedere, et confusione contempta crucis opprobrium sustinere.

10. Propter quod tristitiam, merorem, uel quas nostrarum animarum infirmitates habuit Christus, ueras quidem, sed uoluntarias habuit. ueras scilicet,  ut manifestum in se anime rationalis monstraret affectum; uoluntarias, ut nostris infirmitatibus adfuturum ostenderet sue uirtutis auxilium; ut agnosceremus nos ipso adiuuante in infirmitatibus, quas necessitate patimur, fulciendos. Qui propterea uoluntate nostras infirmitates acciperet, ut et in hac uita infirmitatum necessitate turbatis auxilium contulisset, et post hanc uitam omnem a nobis infirmitatis necessitatem misericorditer abstulisset. Ac sic  omnis fidelis agnoscens Christum participem humane infirmitatis, certissime speraret participem se fore diuine uirtutis, nec se ambigeret illius uirtute firmandum, quem pro se cognouisset non necessitate, sed uoluntate turbatum; in ipso habiturum eternam letitiam, cui suam uoluntate uideret inesse tristitiam, qui sicut mansit in tribulatione tranquillus, in morte securus, sic in infirmitate fortissimus, et in humilitate altissimus.





S. FULGENTII AD FELICEM NOTARIUM, DE TRINITATE LIBER UNUS. 



328 CAPUT PRIMUM.


Quoniam me, fili carissime Felix, fidei calore succensus sepius percunctaris, quomodo de sancta Trinitate, que Deus est, credere debeas, uel qualiter possis fidem catholicam atque orthodoxam contra hereticorum errores, presertim quorum societate frueris, Domino auxiliante defendere, ac per hoc eorum insidias euitare; necessarium tibique commodum duxi tuis petitionibus respondere. Sed utinam tam congrue ac conuenienter, quam mihi est uelle, ipsa scilicet incommutabilis Trinitas, in cuius manu sunt et nos, et sermones nostri, ad annuntiandum se et sermonem rectum, et fidem sinceram tribuat, quatenus sancto desiderio tuo, studio discendi flagranti ad plenum satisfacere ualeam. Illam itaque fidem crede sincerissime menti tue nos uelle notescere,  per quam iustificati sunt patriarche, prophete, apostoli, martyres coronati, quam hactenus per totum orbem sancta tenet Ecclesia, cuius splendor credentium mentes illustrans eterne uite facit esse participes. Que usque nunc per successionum seriem in cathedra Petri apostoli Rome uel Antiochie, in cathedra Marci euangeliste Alexandria, in cathedra Ioannis euangeliste Ephesi, in cathedra Iacobi Hierosolyme, ab episcopis ipsarum urbium predicatur. Coge ergo Arianos, Donatistas, Nestorianos, Eutychianos, Manicheos, et reliquas hereseon pestes hisce communicare Ecclesiis quibus apostoli presederunt. Non consentiunt, quia per prauitatem fidei ab Ecclesie unitate diuisi in parte esse uoluerunt. Unde et Ioannes apostolus ait: Ex nobis exierunt;  329 sed non erant ex nobis. Quod si fuissent ex nobis, permansissent utique nobiscum . Ex nobis utique exierunt, quia se ab Ecclesie unitate corde insanissimo separauerunt. Non erant ex nobis, scilicet predestinatis, et ad eternam uidelicet uitam electis. Non erant quippe ex his de quibus Dominus dicit: Ego elegi, et posui uos ut eatis, et fructum plurimum afferatis, et fructus uester maneat . Sed nec in Abrahe semine benedicuntur, secundum quod Dominus ad Abraham ait: In semine tuo benedicentur omnes gentes ; et Apostolus subnectens adiungit: Non in seminibus  quasi in multis, sed in semine tuo, quod est Christus . Cum omnes gentes in Christo et per Christum in unitatem fidei benedici mereantur, heretici non sunt benedicti, quia non habent unitatem fidei, sed erroris pastu saginati, per superbiam facti sunt, non filii Dei, sed filii diaboli. Unde et obscuratos habentes cordis oculos, nequeunt cernere totum mundum sanguine Christi redemptum, et in fidei unitate concordem, secundum quod de primatiua Ecclesia designatur: Erat illis, inquit, cor unum et anima una in Deum . Sic totus mundus redemptus, sic totus mundus in cunctis gentibus nuncupatur redemptus. Et timebunt gentes, inquit, nomen tuum, Domine, et omnes reges terre gloriam tuam . Et iterum: Omnes gentes quascunque fecisti uenient, et adorabunt coram te, Domine , et rursum: Commemorabuntur, inquit, et conuertentur ad Dominum uniuersi fines terre; et adorabunt in conspectu eius uniuerse patrie gentium. Quoniam Domini est regnum, et ipse dominabitur gentium . Quid infelices dicant qui precisi ab Ecclesia Dei, corde impenitenti ipsi Ecclesie contradicunt; et dum eamdem, que tunica Domini est inconsutilis, scindere nituntur, ipsi facilius scissi sunt? Hi percunctentur sigillatim. Ille dicit sanguine Christi se esse redemptum. Ergo solum pro Arianis, aut tantum pro Donatistis effusus est sanguis Christi? Absit. Non sic dicit ueritas. Non sic dicit Deus ad Abraham: In semine, inquit, tuo benedicentur omnes gentes . Non una gens, sed omnis. Non illa et illa, sed cuncte. Sed  neque in diuersa fide, sed in una: dicente Apostolo, Una fides . In una scilicet fide saluantur credentes: per unitatem fidei Ecclesia catholica habet cor et animam unam in Deum. Hec fides recta, que facit diuersa corda credentium unum esse, Pauli apostoli ore laudatur. Gratias, inquit, ago Deo, quia fides uestra annuntiatur in uniuerso mundo . Fides una, que in totum mundum an nuntiatur, ipsa laudanda ac predicanda est.



CAPUT II.

Accipe fidem, in qua iam olim renatus es credens  in nomine Patris, et Filii, et Spiritus sancti. Pater Filius non est, Filius Pater non est, Spiritus sanctus nec Pater nec Filius. Et cum tres sint, quod est, rogo, nomen unum Patris et Filii et Spiritus sancti in quo nos oporteat baptizari, nisi illud scilicet nomen Deitatis, quod triplicari non potest? Quamuis enim dicamus Patrem Deum, Filium Deum, Spiritum sanctum Deum, tamen non dicimus tres deos, quia scriptum est: 330 Audi, Isrel, Dominus Deus tuus unus est . Unus est igitur Deus in natura, non in persona: quia alia est persona Patris, alia Filii, alia Spiritus sancti. Pater a nullo est genitus, Filius a Patre est genitus, Spiritus sanctus a Patre Filioque procedens est. Pater non sibi est, sed Filio; Filius non sibi est, sed Patri; Spiritus alicuius  est aspirantis: ergo ad Patrem Filiumque refertur. Ista itaque relatiua nomina Trinitatem faciunt; essentialia uero nullo modo triplicantur. Deus Pater, Deus Filius, Deus Spiritus sanctus. Bonus Pater, bonus Filius, bonus Spiritus sanctus. Pius Pater, pius Filius, pius Spiritus sanctus. Iustus Pater, iustus Filius, iustus et Spiritus sanctus. Omnipotens Pater, omnipotens Filius, omnipotens et Spiritus sanctus. Et tamen non dicimus nec tres Deos, nec tres bonos, nec tres pios, nec tres iustos, nec tres omnipotentes, sed unum Deum, bonum, pium, iustum, omnipotentem, Patrem et Filium et Spiritum sanctum: ubi est una natura, essentia, uel substantia. Quodlibet enim de his nominibus in illa sancta summaque Trinitate dixeris, unum idemque significat. Non est diuersa Patris et Filii et Spiritus sancti  essentia. Quod si esset, nec ueraciter Filius a Patre gigneretur, nec Spiritus sanctus a Patre Filioque procederet. Sed quia uerus est Filius, id est de essentia Patris genitus, uerus est et Spiritus sanctus, a Patre Filioque procedens. Quod si Filius aut Spiritus sanctus alterius generis sunt quam Pater, nec Filius ueraciter Patris est, quem extraneum facit differens essentia; similiter nec Spiritus sanctus a Patre Filioque procederet, quod dementis est dicere: quia sancta Scriptura, et Filium a Patre genitum, et Spiritum sanctum a Patre procedentem fideli manifestat narratione.



CAPUT III.

Ergo sunt tria quedam ceterna, consubstantialia,  cessentialia. Sed cum quereretur a Patribus, et diceretur: Quid tria? nec essentias, nec substantias, nec naturas dicere ausi sunt; ne aliqua forte diuersitas crederetur essentiarum, aut naturarum, aut substantiarum: sed dixerunt tres personas, unam essentiam: uti una essentia declararet Deum unum, tres autem persone sanctam Trinitatem ostenderent. Nec hoc dicimus, quod tantummodo Deus Trinitas sit, et non unaqueque persona. Nam et Pater solus Deus est, et Filius solus Deus est, et Spiritus sanctus solus Deus est. Solus dico, quia Pater non est Filius et Filius non est Pater, et Spiritus sanctus non est Pater aut Filius. Ceterum Trinitas inseparabilis, incommutabilis, infinita non recipit tres deos, sicut  non recipit tres essentias, aut substantias, aut naturas, et idcirco nullatenus dicendus est Filius in id quod equalis est Patri, aut creatus ex aliquo, aut de nichilo substitutus: quia quod est Pater hoc genuit, Deus Deum, lux lucem, incommutabilis incommuta bilem, infinitus infinitum, eternus ceternum. Similiter et de Spiritu sancto credimus quia hoc est quod ille a quo procedit. uideamus igitur deinceps utrum hec que diximus sanctarum Scripturarum 331 testimoniis approbemus. Primum etiam querendum est si Deus Trinitas sit. Faciamus, inquit, hominem ad imaginem et similitudinem nostram . Et rursum, uenite, descendamus, inquit, et confundamus ibi linguas eorum . Nostram uero, et descendamus, pluralitatem personarum,  non deorum insinuat. Similiterque Abrahe uisio trium uirorum et unius Domini deprecatio. Et: Pluit Dominus a Domino super Sodomam et Gomorrham sulphur et ignem a Domino . Et: Dixit Dominus Domino meo: Sede a dextris meis ; Et: uerbo Domini celi firmati sunt, et Spiritu oris eius omnis uirtus eorum . Quid aliud hec quam Trinitatem ostendunt? Apertiusque sane Dominus in Euangelio: Ite, baptizate omnes gentes in nomine Patris, et Filii, et Spiritus sancti . Et rursum: Facta est uox de celo dicens: Hic est Filius meus dilectus: ipsum audite . Identidemque ait, uidi Spiritum Dei descendentem, et manentem sicut columbam in ipso .



CAPUT Iu.


En habes in breui alium esse Patrem, alium Filium, alium Spiritum sanctum: alium et alium in persona, non aliud et aliud in natura; et idcirco Ego, inquit, et Pater unum sumus . Unum, ad naturam referre nos docet, Sumus, ad personas. Similiter et illud: Tres sunt, inquit, qui testimonium dicunt in celo, Pater, uerbum, et Spiritus, et hi tres unum sunt . Audiat Sabellius sumus, audiat tres, et credat esse tres personas, et non sacrilego corde blasphemet, dicendo ipsum sibi esse Patrem, ipsum sibi Filium, ipsum sibi Spiritum sanctum: tanquam modo quodam seipsum gignat, aut modo quodam a seipso ipse procedat; cum hoc etiam in naturis creatis minime inuenire  possit, ut aliquid seipsum gignere ualeat. Audiat scilicet et Arius, Unum, et non differentis Filium dicat esse nature, cum natura diuersa unum dici nequeat. Filius itaque clamat, Ego et Pater unum sumus ; et: Qui me uidet, uidet et Patrem . Et Apostolus de eo: Qui cum in forma Dei, inquit, esset, non rapinam arbitratus est esse se equalem Deo ; et: Propterea, inquit in Euangelio, querebant Iudei Iesum interficere, quia non solum soluebat sabbatum, sed et Patrem suum dicebat Deum, equalem se faciens Deo . Et Arius blasphemo spiritu contradicit: Non sunt unum, non sunt equales, quia ipse Filius de se dicit: Pater maior me est ; et missum sese  sepenumero a Patre testatur. O infelix error pestiferaque doctrina, ignorans dispensationem hominis ob salutem generis humani temporaliter factam! Rogo, secundum quid maior est Pater Filio? secundum substantiam, an secundum potentiam, an secundum bonitatem, an secundum incorporalitatem, an secundum eternitatem? Si innascibilis Dei Patris Unigenitus Deus imago est, perfecte atque absolute in eo substantie ueritas inest, per quam efficitur esse eum imaginem ueritatis. Potens est Pater, sed si infirmus est Filius, imago iam non est potentis. Bonus est Pater, sed si in diuersi generis diuinitate Filius est, boni imaginem mali natura non reddet. Incorporeus Pater est, sed si Filius secundum spiritum circumscriptus est corpore, iam incorporei non  est forma corporeus. Aeternus 332 est Pater, sed si Filius non est ceternus, temporaliter Patri nomen paternitatis accessit; et iam non omnia per uerbum facta sunt, quia reperitur tempus ante uerbum anterius, quando Pater fuerit sine Filio. Sed imaginem Dei Patris uerbum, et omnia per ipsum facta Scriptura euidenter declarat. An forte ad hoc impie professionis sue sensum propagat, ut Spiritum sanctum bonum quidem, sed Filium meliorem, et Patrem optimum esse credat, aut Spiritum sanctum potentem, sed Filium potentiorem, et Patrem potentissimum sensu sacrilego astruat; aut sanctum Spiritum iustum, sed Filium iustiorem, et Patrem iustissimum blasphemando edoceat? Ergo non tenetur sub unius Dei professione, sed ethnicorum more  plurimorum deorum cultui mancipatur, dum Deum Patrem maiorem, Filiumque minorem, et Spiritum sanctum plusquam minorem presumptione temeraria suspicatur. Deum maiorem, et Deum minorem habeat error eorum qui Isrel esse nolunt, nec obturatis auribus audiunt: Audi, Isrel, Dominus Deus tuus Deus unus est ; et illud: Dominum Deum tuum adorabis, et illi soli seruies .



CAPUT u.

Sed ne forte cecato corde Filium, aut Spiritum sanctum Deum esse non credant, et more Iudeorum blasphemantium Deum esse abnegent, sacrarum Litterarum testimoniis conuincantur. Quorum Patres, inquit Apostolus, et ex quibus Christus secundum  carnem, qui est benedictus Deus in secula . Et rursum Ioannes apostolus: Ut simus, inquit, in uero Filio eius Iesu Christo. Ipse est uerus Deus, et uita eterna . Et de Spiritu sancto Ioannes euangelista: Spiritus, inquit, Deus est . Et Apostolus dum Spiritum sanctum inhabitatorem Ecclesie diceret: Nescitis, inquit, quia membra uestra templum est Spiritus sancti? Glorificate et portate Dominum in corpore uestro . Et in Actibus apostolorum: Anania, inquit Petrus, cur tentauit cor tuum Satanas mentiri te Spiritui sancto ? Et paulo post subiungit: Non es hominibus mentitus, sed Deo . En habet Filium Deum, Spiritum sanctum Deum. De Patre quod Deus sit, non opus est approbare, quem  ille sine ambiguitate Deum credit. De Filio autem uel de Spiritu sancto omnis pene hoc sancta Scriptura resonat; sed pro breuitate sermonis pauca inde decerpsimus. Minorem autem, aut missum Filium secundum id credimus quod et Apostolus ait, Misit Deus Filium suum factum ex muliere, factum sub lege . Factum autem ex muliere, id est de uirgine Maria natum: quia ille qui erat natus ex Patre sine initio de matre nascendo accepit certum temporis initium. Qui etiam cum in forma Dei esset, inquit Apostolus, non rapinam arbitratus est esse equalis Deo, sed semetipsum exinaniuit formam serui accipiens, in similitudine hominum factus, et habitu inuentus ut homo, humiliauit se usque ad mortem, mortem autem crucis . Qui cum in forma Dei,  ait, esset, id est cum substantia Deus esset, non rapuit deitatem, quam naturaliter habebat cum Patre; sed semetipsum exinaniuit, id est, non in id quod Deus est, et equalis Patri, generi humano apparuit; sed homine assumpto, non Deo consumpto, in unitate persone, et in hoc 333 mundo apparuit, et passiones sustinuit, et affectiones humanas, quas decuit et uoluit, sine uitio transcurrit. Secundum hanc formam humanam non est equalis Patri, dicente ipso, Pater maior me est . Secundum illam uero qua equalis est Patri, ait: Ego et Pater unum sumus . Secundum formam humanam, uenit in mundum peccatores saluos facere ; secundum diuinam, in mundo erat, et mundus per ipsum factus est .  Et idcirco duas substantias siue naturas, siue formas , credere nos oportet in uno Filio Dei; unam profecto Dei, alteram hominis, ut credatur Deus uerus, et homo uerus unus Filius Dei: ne, sicut Nestorius, hominem ex uirgine Maria natum quartam personam introducentes, a Trinitate excidamus; neque, ut Eutyches, hominem uerum non credentes, Filium Dei sine hominis assumptione, id est unius substantie esse credamus; aut certe ex duabus substantiis unam fieri potuisse substantiam arbitremur. Quia Filius Dei, ut diximus, in unitate persone sue totum hominem assumpsit, id est animam rationalem, et carnem, secundum quod dictum est per Prophetam: Ecce uirgo in utero accipiet, et pariet filium, et uocabitur   nomen eius Emmanuel , quod est interpretatum, Nobiscum Deus . Homo igitur et Deus est, qui de Maria natus est; homo et Deus est, qui creuit etate; homo et Deus est, qui cruci affixus est, qui etiam resurrexit, celosque ascendit, sedetque ad dexteram Patris. Et quamuis propter unitatem persone Deus homo sit, et homo Deus sit, tamen secundum hominem Deus dicitur crucifixus, Deus dicitur passus, Deus dicitur mortuus. Nam secundum id quod Deus est, impassibilis immortalisque rite creditur.



CAPUT uI.

Ergo manet in Christo utraque natura ueritatem seruans, ita ut nec humana in diuinam translata desinat  esse homo, nec diuina in humanam transferatur, et desinat esse Deus. Sic igitur ut una genita, creata altera; una intemporalis, altera temporalis; una sine initio, altera cum initio. Et quamuis illa genita et intemporalis ad Patrem et Spiritum sanctum pertineat; temporalis tamen et creata nullo modo: quia reuera quidquid nature est Patri, gignendo dedit Filio; quidquid nature ex tempore aut extrinsecus accessit Filio, non redundat ad Patrem neque ad Spiritum sanctum. Et cum sit una substantia tota Trinitas, non ad totam Trinitatem homo Christus pertinet, nisi tantum ad Filium. Nec enim fas est credere Patrem aut Spiritum sanctum hominem assumpsisse, aut secundum hominem passos fuisse. Spiritus autem sanctus, quanquam minor nusquam in Scripturis reperiatur, tamen missus euidentissime reperitur scriptus.  Pro qua re sibimet heretici collum ligant, et coarctato ac potius suffocato intelligentie sue spiritu, creatorem suum sanctum Spiritum non agnoscunt, dum eum creaturam esse definiunt. Si creatura esset, creator utique esse non posset, quia creatura creaturam non format de nichilo. Et cum in Genesi hominem Deus ad imaginem suam dicat esse formatum , et Iob sese 334 a sancto Spiritu narret esse plasmatum: Spiritus, inquit, diuinus qui finxit me ; liquide claret cooperatorem esse Patri ac Filio Spiritum sanctum, et in hominis formatione, et in angelorum similiter substitutione, secundum illud Psalmographi: uerbo Domini celi firmati sunt, et Spiritu oris eius omnis uirtus eorum . Si Deus est, si creator est, si baptismum  consecrat, quare missus dicitur? Missus quippe in eo quod super Christum in columbe specie uenerit in flumine, quod supra apostolos uenerit in igne. Ipsa quippe apparitio missio est. Nam ubi mittitur, qui ubique est? Spiritus, inquit, Domini repleuit orbem terrarum . Et rursum: Domine, quo ibo a Spiritu tuo, et a facie tua quo fugiam. Si ascendero in celum, tu ibi es; et si descendero in infernum, ades. Si sumpsero pennas meas in directum, et habitauero in nouissimo maris: etenim illuc  manus tua deducet me, et continebit me dextera tua . Nihil scilicet pretermissum est mundi, ubi non presentiam totius Trinitatis esse monstraret. Quo modo Filium credimus missum secundum hominem, ita missum Spiritum sanctum propter columbam  uel ignem. Sed Filius assumptum hominem propter hominem ita sue persone coniunxit, ut esse semper habeat, nec unquam desinat, aut aliquando finem accipiat; Spiritus uero sanctus, ita columbam uel ignem, ut facte ille uisiones ex tempore esse postea desinerent.



CAPUT uII.

En habes propter quid dicatur missus Spiritus sanctus. Sed iam satis sint ad corroborandam fidem tuam hec pauca que diximus; quia Pater et Filius et Spiritus sanctus unus Deus sit. Non est certe creata natura, non terra, neque aqua, neque er, neque ignis. Ex his enim elementis animalium compacta sunt corpora.  Non est certe spiritus irrationalis, sicut est in pecoribus; neque spiritus rationalis, sicut est in hominibus aut angelis; sed est Deus Trinitas immutabilis, creans omnia per bonitatem suam, creatus a nemine. Quis itaque potest ut dignum est, et ut se habet illa infabricata forma, a quo formata sunt uniuersa, uel mente percipere, quanto magis eloquio proferre, nisi quod ita creditur ac dicitur Trinitas Deus? Hec autem Trinitas increata, creature sue indidit Trinitatis qualiacunque uestigia. Sic enim scriptum est, quod omnia in numero, in mensura, et pondere, disposuerit . Omne scilicet corpus, siue paruum, siue magnum sit, et numerum habet pro quantitate partium, et mensuram habet, et pondus; nec esse posset numerus sine pondere, aut mensura sine pondere et numero. Ubicunque enim fuerit unum horum, sine  duobus esse non potest. Sed ecce in corporeis rebus facile approbantur pondus, numerus, et mensura: quomodo in incorporeis rebus reperiri queat uideamus. Igitur in anima hominis memoria inest, consilium, et uoluntas. Hoc enim cogitas quod uis, quod etiam memoria tua continet. uoluntas enim tua amor tuus est. Hoc enim recordaris, quod amando in cogitatione tua adducis. Tria sunt, memoria, consilium, et uoluntas, quam diximus esse 335 amorem, et inseparabilia sunt, et unum sunt, et alterum sine altero esse nequit. Quidam etiam Patrum eleganter hec tria inesse dixit anime, cum Deum oraret: »Meminerim te, intelligam te, diligam te;« et in his Dei imaginem esse docuit. Imago quippe Dei humana anima, non genita,  sed creata; non equalis, sed similis.



CAPUT uIII.

Hec propterea breuiter insinuaui caritati tue etiam in rebus creatis aliqua signa esse illius summe Trinitatis, ut euidenti ratione pateat quantus sit error hereticorum, ut cum in rebus creatis et Trinitas et unitas sit, ipsam Trinitatem que Deus est in unitate nature esse non credant. Huius scilicet eterne atque incommutabilis Trinitatis potentia creata sunt omnia; sed excellentiorem ac primam in creaturis ortam reperimus rationalem angelorum naturam, de Dei sui dono beatam, et per liberum arbitrium beatificatam non iugiter adherentem. Ex quibus quedam pars angelorum, nolens sui creatoris facere uoluntatem, ab eius contemplatione deiecta seruatur  in iudicio punienda, Petro apostolo dicente: Deus angelis peccantibus non pepercit; sed catenis inferni detractos in tartarum tradidit in iudicium reseruari cruciandos . Merito quippe pena ignis eterni in perpetuum punientur: quia si uoluissent in sua perseuerare beatitudine, suffragabatur eis utique uoluntas libera. Per quam uoluntatem ad seipsos, non ad Deum conuersi, effecti per superbiam tenebrosi et in huius eris ima detrusi seruantur in iudicium puniendi: nullum in eis uoluntatis bone remansit uestigium. Illi autem qui seruauerunt id quod facti sunt per idem liberum arbitrium, Deo scilicet creatori suo incessanter adherentes, per id quod steterunt gratia Dei beatiores effecti sunt: sic etiam ut uoluntas  eorum, nec uelle habeat peccare, nec posse; quoniam quamuis mutabiles facti fuerint per naturam, immutabiles sunt facti per gratiam: stabiles etiam et certi de sua beatitudine nullatenus amittenda, fruuntur Deo, cuius contemplatione beati sunt.



CAPUT IX.

Plane ex duplici eos esse substantia asserunt magni et docti uiri, id est ex spiritu incorporeo, quo a Dei contemplatione nunquam recedunt, et ex corpore, per quod ex tempore hominibus apparent, approbantes hoc ex illo loco psalmi ubi dicit: Qui facit angelos suos spiritus, et ministros suos ignem urentem . Corpus ergo ethereum, id est igneum, eos dicunt habere; angelos uero malos, id est demones, corpus ereum. Ergo post lapsum malorum,  et stabilitatem bonorum, placuit omnipotenti Deo aliam condere creaturam rationalem, libero arbitrio exornatam, per quam numerus ille angelorum de celo labentium qui perierat suppleretur. Hominum dico primorum, secundum animam ex nichilo, secundum corpus ex limo substitutorum: secundum animam, rationalem et immortalem; secundum corpus 336 uero si non peccasset, immortalem; si autem peccasset, mortalem, talem scilicet quod mori posset, dicente Apostolo, Corpus quidem mortuum est propter peccatum : quoniam pena peccati mors inflicta est corpori. Excepta enim spiritus morte in id quod deseritur a Deo, hanc etiam accepit in carne: quia sicut uita est anime beate uiuere, id est frui Deo; ita mori est corpore ab anima deseri. Harum  mortium disparem penam expertus non esset, si non peccasset. Factus itaque homo rectus, et ad imaginem Dei sui secundum rationem et intellectum fictus atque formatus, legem accepit, quam non transgrediendo beatus esset, quoniam habebat liberum arbitrium, ut posset bonus esse si uellet, non quidem sine gratia Dei qua ipsa regebatur uoluntas, ut uellet; et tamen in potestate eius erat ipsam gratiam deserere cum uoluisset. Quia uoluit et peccauit, ob hoc etiam merito damnaretur in eternum, atque omnis stirps eius in perpetuum cum angelis preuaricatoribus puniretur, nisi gratia superueniret per Iesum Christum Dominum nostrum. Ipsius enim mors humanum genus a potestate diaboli liberauit, quod quadam iustitia Dei ei traditum fuerat possidendum, et  dominabatur in eis, ut in filiis diffidentie, sicut Apostolus ait . Ergo mors Christi quam sine peccato suscepit, uitam tribuit peccatori. Suscepit hominem Unigenitus Dei, et uerbum caro factum est, qui inter Deum et homines mediatoris fungeretur officio: ut quia per liberum arbitrium reuerti ad Deum minime poteramus, per Deum hominem factum reuerti possimus. Per hunc mediatorem a diabolo gratis occisum ipse diabolus auctor mortis amisit quos idem mediator iudicio iudicauit occulto.



CAPUT X.

Non igitur glorietur homo de meritis suis, sed qui gloriatur, in Domino glorietur ? Quid enim habet, quod non accepit? quod si accepit, quid  gloriatur quasi non acceperit ? Sic enim ipse Dominus ait: Si uos Filius liberauerit, tunc uere liberi eritis . Liberatio nostra in eius arbitrio, in eius sita est uoluntate. Quoniam ira in furore eius, et uita in uoluntate eius , ait Psalmographus. Unde quod damnatur reus, suis deputet meritis; quod liberatur, gratie Redemptoris. Nec hoc dicimus, quod liberum arbitrium perdiderit humanum genus. Habet enim, antequam liberetur gratia Saluatoris, ad malum, non ad bonum procliue. Quapropter ipsum liberum arbitrium gratia Dei liberatur, ut bonum uelit et possit. Ita enim quidam ex Patribus  ait, quod gratia Dei preueniat nolentem ut uelit; subsequatur uolentem, ne frustra uelit. Ac sic homo antequam sit fidelis, habet liberum arbitrium ad malum, habet fidelis liberum  arbitrium et ad bonum, gratia Dei scilicet liberatum. Non utique immerito, ut pro malo opere penam, et pro bono uitam consequatur eternam.



337 CAPUT XI.

Gratiam igitur quam primus homo habebat ante peccatum, et gratiam qua nunc redimuntur homines a massa damnata peccati, quidam discernens sic ait: Prima est enim ut habeat homo iustitiam si uelit; secunda ergo plus potest, qua etiam fit ut uelit, et tantum uelit tantoque ardore diligat, ut carnis uoluptatem contraria concupiscentem uoluntate spiritus uincat. Nec illa quidem parua erat qua demonstrata est etiam potentia liberi arbitrii: quoniam sic adiuuabatur, ut sine hoc adiutorio in bono non permaneret, sed hoc  adiutorium si uellet desereret. Hec autem tanto maior est, ut parum sit homini per illam reparare perditam libertatem; parum sit denique non posse sine illa uel apprehendere bonum, uel permanere in bono si uelit, nisi etiam efficiatur ut uelit . Quid igitur in hac gratia prius est nisi fides, que nos ductura est ad speciem, ut scilicet id quod credimus uideamus? Hanc etiam fidem non accipiet homo, nisi baptizatus fuerit in nomine Trinitatis: ut fidelis effectus, sciat quid uel unde petat, querat et pulset, ut inuenire ualeat, Domino in Euangelio admonente: Petite, et accipietis; querite, et inuenietis; pulsate, et aperietur uobis . Non introducuntur nisi fideles, nisi baptizati fuerint in nomine Trinitatis. Nec omnes tamen qui baptizantur  fideles salui erunt: quoniam reuera multe hereses hoc Trinitatis baptismo gloriantur, et eodem modo ut Ecclesia catholica baptizari uidentur; sed magno errore tenentur, dum fidei unitatem scindunt, et toto orbi communicare nolunt, ac per hoc merito damnabuntur. Nihil ergo eis prodest tingui in nomine Trinitatis, qui ipsum nomen deitatis indiuiduum diuidere temeraria presumptione nituntur. Sane cum compuncti corde ad Ecclesiam catholicam humili pietate reuertuntur, non in eis iteratur baptismus quem iam acceperunt, sed per impositionem manus Ecclesie catholice conciliantur. Quoniam sic custoditur illa sententia Domini, Ite, baptizate omnes gentes in nomine Patris, et Filii, et Spiritus sancti , ut quamuis foras Ecclesiam, aut certe in Ecclesia a malo et peruerso sacerdote secundum hanc regulam baptizentur, in eis nullatenus iteretur. Fides quippe, que per dilectionem operatur, a sancta Ecclesia catholica habetur. Quam heretici nullatenus habere probantur: quia reuera fides sola non sufficit, nisi Deum credens diligas Deum, preceptisque eius obedias. Obedire preceptis eius est non facere malum, et facere bonum, pugnare contra diabolum, qui cursum nostrum ad Deum tendentem impedire momentis singulis nititur. Unde iuxta Apostolum. tanquam leo rugiens circuit querens quem deuoret : cui resistendum est in fide fortiter.



338 CAPUT XII.

Et licet quandiu in hoc mundo mortaliter uiuimus,  sine peccato esse non possumus; tamen ne ullis criminibus implicemur, ut ad eius seruitium redeamus, et uasa eius effecti, rursum incipiat habitare in nobis; que sint criminalia peccata, et Scriptura diuina, et mundane leges publice puniunt; sed et conscientia tua que ab alio non uult pati, non nescit; sed si forte post baptismum aliquibus criminibus inuoluti sumus, non pigeat penitentiam agere, et contrito corde et corpore a Deo indulgentiam postulare. Nam qui sibi peccata impune uidentur committere, dum fortasse aliquas eleemosynas in pauperes faciunt, multum falluntur. Nesciunt enim quod opus misericordie primum sit seipsum Deo offerre, et sic in alio misericordiam facere. Sic enim Scriptura ait: Miserere anime tue placens Deo ; et iterum:  Qui sibi nequam est, cui bonus ? Ergo faciende sunt eleemosyne, sed ante sunt uitia relinquenda. Multum igitur differunt ab his qui uestem suam candidam seruauerunt, qui tales ut renati sunt, auxiliante Domino, usque ad finem exitus perseuerant: quibus quotidiana oratio sufficit ad soluenda minima delicta, que in hoc corpore mortali subrepunt; de quo se Apostolus liberari exoptat dicens: Infelix ego homo! quis me liberabit de corpore mortis huius? Gratia Dei per Iesum Christum Dominum nostrum . Nam et Dominus in Euangelio  tres fertilitates terre ostendit, id est tres gradus bonorum in Ecclesia demonstrauit, tricesimum, sexagesimum, et centesimum. Unde et arca Ne, que significauit Ecclesiam,  bicamerata tricamerataque fuit; significans, ut diximus, tres gradus, aut ordines, quos tractores Ecclesie ad coniugatos, continentes et uirgines retulerunt. Tricesimum scilicet ad coniugatos,  sexagesimum ad continentes, contestinum ad uirgines. Ita etiam Ecclesia catholica in his gradibus constituta est, ut quamuis tres sint gradus, multe tamen differentie meritorum. Neque enim aut omnes uirgines equaliter accipiunt premium regni celorum, aut omnes continentes, aut omnes coniugati: sed unusquisque propriam mercedem accipiet, ait Apostolus, secundum suum laborem . Et quantum amplius alius alio obediens Deo fuit, tantum amplius mercedis accipiet. Et que erit ista merces, uel premium, nisi ipse Deus premium uirtutis erit? Dixit quidam: Is qui uirtutem dedit, qui dedit certantibus uictoriam, ipse procul dubio erit corona. Quod intelligimus, tantum amplius alius alio in illa uita Deum uidebit, quantum amplius in hac uita eum dilexit,  preceptisque eius obediens fuit.



CAPUT XIII.

Sed et in ipsa carne resurgentium mortuorum multe erunt differentie claritatis, dicente Apostolo: Alia claritas solis, alia claritas lune, alia claritas stellarum. Stella enim ab stella differt in claritate, 339 ita erit et resurrectio mortuorum . Igitur quecunque corpora aut ignis consumpsit, aut bestia deuorauit, aut aqua absorbuit, illo momento temporis atque ictu oculi resurgent, in sexu unusquisque quo mortuus est; masculus itaque in masculino, et femina in feminino. Quod uero resurgant mortui, Dominus in Euangelio ait: Non legistis quod dicit Dominus ad Moysem de rubo: Ego Deus Abraham, et Deus Isaac, et Deus Iacob ? Et  subnectens adiungit: Non est Deus mortuorum, sed uiuorum. Omnia enim uiuunt ei ; et iterum: Tunc omnes, inquit, qui in monumentis sunt, audient uocem Filii Dei, et resurgent qui bona fecerunt in resurrectionem uite, qui uero mala egerunt in resurrectionem iudicii . Nam et alibi  misericordie opera numerans, bonos et malos redarguens, hos dicit ire in supplicium eternum. Bonos etiam suscipiet gaudium sempiternum; ubi cum Deo suo sine fine regnabunt, et de sua stabilitate securi, nichil eos indecens delectabit. Ubicunque enim eorum spiritus erit, protinus in celo nouo et terra noua. Malos autem suscipiet ignis eternus, quos in perpetuum cruciabit. Ubi uermis eorum non morietur, et ignis non exstinguetur . Ideoque.  carissime, satagendum est, et iugiter Dei misericordia imploranda, ut sobrie, pie, iuste uiuamus in hoc seculo, quatenus possimus celorum peruenire in regn[.....]





S. FULGENTII CONTRA SERMONEM FASTIDIOSI ARIANI, AD uICTOREM, LIBER UNUS. 



340 CAPUT PRIMUM.


Cum tuas litteras, carissime fili uictor, fidei et caritatis odorem suauissimum continentes, tota delectatione  atque alacritate animi recenserem, subiectum reperi, quem mihi refellendum destinasti, Fastidiosi sermonem. Quo recensito, tanto dolui perditum,  quanto magis sum compulsus exhorrere blasphemum; quem nouimus post Christianam fidem, post monachi professionem, post presbyterii honorem, quem in conspectu hominum cepit, et coram Domino non habuit, a uia ueritatis auersum, et sue prorsus redemptionis oblitum, factum fuisse fornicationis ac luxurie seruum, et ex hoc respuere maiestatis diuine seruitium. Inde est quod ex catholico factus hereticus, ac de malo thesauro cordis sui proferens mala, contra rectam fidem, contra catholicam ueritatem non immerito illum sermonem ueneno impietatis crapulatus euomat, quando panem uite respuit, et salubrem uere fidei cibum sui nominis indicio fastidiosus abiecit. In illo autem profano sermone uocans nos Homousianos, quod nos Ariani assolent  nuncupare, hec uerba posuit: Homousianis, inquit, asserentibus inseparabilem atque indiuiduam Trinitatem, nec Patri Filium fuisse minorem, nec Patrem ingenitum Filii sui esse factorem. Attende, queso, in istis Fastidiosi uerbis quedam sic male posita, ut nunquam possint bene asseri; quedam sic ab illo impie dicta, ut et bene possint, si tamen adsit pietas, et dici pariter et audiri. Illud enim quo nos arguendos putauit, quia inseparabilem atque indiuiduam Trinitatem dicimus, ita male atque impie protulit, ut hoc quisquam 341 bene proferre non possit. Quis enim non uideat, quanta impietate ab Arianis Trinitas separabilis asseratur? Beatus Apostolus de nobis dicit: Quis nos separabit a caritate Christi? Tribulatio, an angustia, an periculum, an fames, an persecutio, an  gladius ? Et paulo post: Certus sum quod neque mors, neque uita, neque angeli, neque principatus, neque instantia; neque futura, neque fortitudines, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro .



CAPUT II.

Cum ergo beatus Apostolus per gratiam Dei non nos posse ab ipsius separari caritate confidat, quomodo se non sentiant laqueo mortifero impietatis innexos, qui sanctam Trinitatem separatam predicare non dubitant, cuius opera in aliquo separabilia demonstrare non possunt? Nam in eo quod euangelista de Filio dicit: Omnia per ipsum facta sunt, et sine ipso factum est nichil ; et in eo quod beatus  Dauid canit: Quam magnificata sunt opera tua, Domine! omnia in sapientia fecisti ; Christum autem Dei uirtutem et Dei sapientiam beatus profitetur Apostolus, de quo dicitur: Quia in ipso condita sunt uniuersa in celis et in terra, uisibilia et inuisibilia, siue Throni, siue Dominationes, siue Principatus, siue Potestates, omnia per ipsum, et in ipso creata sunt ; manifestum est omnia opera Patris eadem esse opera Filii, eademque esse opera Spiritus sancti. Inseparabiliter quippe sancta Trinitas operatur: nec est opus quod fecerit Pater, et non fecerit Filius; aut quod fecerit Filius, et non fecerit Spiritus sanctus: Scriptum est enim, uerbo Domini celi firmati sunt, et Spiritu oris eius omnis  uirtus eorum . De sapientia quoque quam nos in angelis creatam dicimus, in Ecclesiastico libro scriptum legimus: Prior omnium creata est sapientia, et intellectus prudentie ab euo . Ut ostenderet uerbo Dei, per quod facta sunt omnia, etiam angelos factos, continuo sancta Scriptura subiunxit: Fons sapientie uerbum Dei, et ingressus illius mandata eterna . Et paulo post, ut ostenderet angelos ad opera Spiritus sancti pertinere, ita dicitur: Unus altissimus creator omnipotens est, Rex potens, metuendus nimis, sedens super thronum illius et dominans. Deus creauit illam Spiritu sancto . Quid igitur ab Spiritu sancto factum negabitur, a quo uirtus celorum firmata legitur, et cuius opera creata sapientia predicatur? Nam et de diuinis  donis que Deus Ecclesie sue tribuit, cum beatus loqueretur Apostolus et dixisset: Diuisiones autem gratiarum sunt, idem autem Spiritus; et diuisiones ministrationum sunt, idem uero Deus, qui operatur omnia in omnibus ; enumerata deinde donorum diuersitate celestium, intulit: Hec omnia operatur unus atque idem Spiritus diuidens singulis prout uult . Quid autem in omnibus creaturis, in quibus sapientia attingit a fine usque ad finem fortiter, et disponit omnia suauiter , ab operatione sancti Spiritus inueniri poterit alienum, cum se in Spiritu Dei eiicere demonia Christus, qui est Dei 342 uirtus, et sapientia, protestetur? Ipse enim dixit: Si autem ego in Spiritu Dei eiicio demonia, ergo peruenit in uos regnum Dei  . Quomodo ergo Fastidiosus Trinitatem inseparabilem negat, cum opera Trinitatis eadem atque inseparabilia esse in creaturis omnibus nemo negare audeat Christianus? Inseparabiliter quippe operatur unus Deus, uidelicet Pater, et Filius, et Spiritus sanctus. Eadem namque opera sua esse que Patris sui, Dei Unigenitus protestatur, dicens: Quecumque enim Pater facit, hec eadem Filius similiter facit . Et tamen que Filius facit, in Spiritu sancto facit, in quo demonia eiicit.



CAPUT III.

Ne uero, pro eo quod diximus quod et Filius ex  Spiritu sancto facit quecunque facit, aliquam diuersitatis uelint Ariani asserere questionem, putantes minorem debere accipi eum in quo aliquid fit ab  eo qui facit, audiant Saluatorem nostrum huic peruersitati omnimodo resistentem in eo quod dicit: Qui autem facit ueritatem, uenit ad lucem, ut manifetentur eius opera, que in Deo sunt facta . Hic eligant Ariani quomodo uelint accipere Deum in Filio nominato, utrum Patrem, an Filium, an Spiritum sanctum? Si enim Patrem putauerint accipiendum esse, in quo bona opera ab hominibus fiunt, ipsi destruunt quod persone Spiritus sancti blasphemantes obiiciunt. Neque enim Patrem audebunt minorem dicere, cui secundum diuinitatem nolunt equalem Filium predicare. Ac per hoc, cum in Patre homo bona opera facit, et in Spiritu sancto Christus eiicit demonia, cognoscant equalitatem Patris, et Spiritus sancti. Si uero Filium hic accipietium  dixerint ex hoc quod in Filio et in Spiritu sancto bona opera fiant, non solum compelluntur Filium et Spiritum sanctum equales fateri, uerum etiam fatebuntur eadem atque inseparabilia esse opera Patris, et Filii, et Spiritus sancti: Omnia enim operatur unus atque idem Spiritus , sicut beatus Apostolus testatur. Si uero Spiritum sanctum estimant Ariani, necesse est ut ex hoc loco compellantur Deum fateri Spiritum sanctum. Non enim dixit spiritus Domini, Qui facit ueritatem, ut manifestentur eius opera, que in Spiritu sancto sunt facta; sed, Que in Deo sunt facta, que nos non in solo Patre, nec in solo Filio, nec in solo Spiritu sancto facta dicimus, sed in ipsa Trinitate sancta, que unus Deus est, ueritatem ab homine fieri confitemur, in quo uirtutem a fidelibus fieri beatus Dauid insinuat  dicens: In Domino faciemus uirtutem, et ipse ad nichilum deducet tribulantes nos . Ipse enim est unus Deus de quo beatus Apostolus dicit, Quoniam ex ipso et in ipso omnia sunt: ipsi gloria in secula .



CAPUT Iu.

Quomodo igitur sancta Trinitas ab impiis separabilis dicitur, cum inseparabiliter operatur, a quibus, quantum datur intelligi, nec in spiritu quod dicitur separari, sicut rei ueritas exigit, cogitatur? A 343 Deo enim nostro, id est ab ipsa Trinitate sancta, nichil potest localiter separari, quia idem Deus summus, uerus et bonus, sicut omnia fecit, sic omnia continet et replet immensus. Non est autem corporalis, neque localis, et ideo nec ipsa corporalia possunt a Deo localiter  separari; quia in loco est omne corpus, et sine Deo nullus est locus. Deus enim sic nullo continetur loco, ut ipse contineat omnem locum; in quo moles est nulla, et cuius est uirtus immensa. Cum igitur corpora, que sine loco esse non possunt, non possint a Deo localiter separari, procul dubio neque spiritus quos Deus creauit a Deo localiter separantur. Omnis enim spiritus quem creauit Deus in quocunque loco sit, ibi est Deus: qui licet in spiritibus malis non sit per gratiam, per quam quibus ipse uult uitam sanctam beatitudinemque largitur, per potentiam tamen naturalem in omnibus creaturis suis sic semper est, ut nulla creatura uel particula creature inueniri possit in qua Deus per potentiam non sit. Illa igitur natura separari potest a Deo, que potuit aut potest  subiacere peccato. Nec est alia res que possit a Deo discedere, nisi substantia que potest aut potuit propria uoluntate peccare. Dicit enim Esaias: Ecce non est abbreuiata manus Domini, ut saluare nequeat, neque aggrauata est auris eius, ut non exaudiat; sed iniquitates uestre diuidunt inter uos et Deum uestrum . In libro quoque Sapientie ostenditur homines a Deo, non locis, sed prauis cogitationibus et iniquis actibus separari. Ibi enim dicitur: Peruerse enim cogitationes separant a Deo. Probata autem uirtus corripit insipientes: quoniam in maleuolam animam non introibit sapientia, nec inhabitabit in corde subdito peccatis; Spiritus enim sanctus discipline effugiet fictum, et auferet se a cogitationibus que sunt  sine intellectu . Hic autem quis non uideat trinitatem personarum proprietatibus intimatam? Dictum est enim quoniam peruerse cogitationes separant a Deo, quo nomine persona Dei Patris agnoscitur. Deinde adiectum est, quoniam in maleuolam animam non introibit sapientia, quo nomine Christus ostenditur, quem Dei uirtutem et Dei sapientiam Paulus appellat. Deinde dictum est quoniam Spiritus sanctus effugiet fictum, et auferet se a cogitationibus que sunt sine intellectu. Ne quis autem putaret quoslibet iniquos aut impios ab ista sancta Trinitate, que unus, uerus, et bonus est Deus, localiter posse separari, paulo post Scriptura sic loquitur: Humanus est enim Spiritus sapientie, et non liberabit maledictum a labiis suis, quoniam renum illius testis est Deus, et cordis eius inspector uerus, et lingue illius auditor.  Quoniam Spiritus Domini repleuit orbem terrarum . Immensitatem itaque sancte Trinitatis diuina non cessant eloquia profiteri. Hanc utique beatus Dauid certissime nouerat, et ideo dicebat: Quo ibo a Spiritu tuo, et a facie tua quo fugiam? Si ascendero in celum, tu illic es; si descendero in infernum, ades . De Sapientia quoque, id est Dei Filio, Scriptura dicit, quoniam attingit a fine usque ad finem, et disponit omnia suauiter . Quoniam igitur a sancta Trinitate, que ubique tota est, nulla res localiter separatur, sed sole separant a Deo, sicut iam diximus, iniquitates et peruerse cogitationes; quisquis Trinitatem 344 separabilem conatur asserere, necesse est dicat, aut Patrem, aut Filium, aut Spiritum sanctum  prauis cogitationibus et iniquitatibus posse naturaliter subiacere. Quis autem seipsum laqueo tante impietatis euoluat, ut aliquam separationem in illa Trinitate, ubi naturalis est unitas, suspicetur, cum per acceptam gratiam, sicut est superius a nobis demonstratum, confidat Paulus fidelis a caritate Dei, que est in Christo Iesu Domino nostro, posse nullatenus separari? Beatus autem Ioannes apostolus et caritatem ex Deo esse, et caritatem Deum esse confirmat his uerbis: Carissimi, diligamus inuicem, quoniam caritas ex Deo est, et omnis qui diligit ex Deo est ; et, Deus est caritas . A seipsa utique se arari non potest, quia inseparabilis est. Nam cum homines qui a se possunt inuicem separari, non solum ipsa inseparata possideat, sed ex multis  cordibus atque animabus unum cor unamque animam faciat; que dementia est ipsam caritatem separabilem dicere, que separatas mentes inseparabili solet amore sociare? Hinc est utique quod Paulus dicebat: Nam etsi corpore absens sum, sed spiritu uobiscum sum, gaudens et uidens ordinem uestrum . Et in Actibus apostolorum scriptum est quia multitudinis credentium erat cor et anima una ; quod utique non scit nisi spiritus fidei et caritatis. Caritas enim Dei diffusa est in cordibus nostris . Et per ipsum Spiritum fit ut omnes credentes, sicut Apostolus ait, sint unum corpus et unus spiritus. Unde ipse alio loco dicit: Etenim in uno spiritu omnes nos in unum corpus baptizati sumus, siue Iudei,  siue gentiles, siue serui, siue liberi et omnes in uno spiritu potati sumus . Baptizari autem omnes gentes in nomine Patris, et Filii, et Spiritus sancti unigenitus Dei Filius ore suo mandauit.



CAPUT u.

Cum ergo baptisma datur in nomine Trinitatis, in unum corpus fideles omnes baptizari facit, ut ex hoc unum corpus omnes efficiantur, dicente beato Apostolo, quia unum corpus sumus in Christo, singuli autem alter alterius membra . Multitudinis quoque credentium fuit cor et anima una per caritatem, que diffusa est in cordibus nostris per Spiritum sanctum, qui datus est nobis. Profecto apparet quanta impietate Trinitas ipsa separabilis dicatur, cum utique a Deo quelibet creatura, non loco, non tempore,  sed solis iniquitatibus separetur. Inde est quod de quibusdam dicit Deus: Populus hic labiis me honorat, cor autem eorum longe est a me . Et tamen ipse dicit: Ego sum Deus approximans, et eorum Deus [a 1Kb] de longinquo. Si absconditus fuerit homo, ego non uidebo eum? nonne celum et terram ego impleo ? Ipse tamen Dauid dicit: Ecce qui se elongant apte peribunt . Et ut ostendat quid sit elongare a Deo, adiecit, Perdidisti omnes qui fornicantur abs te . Corde igitur receditur a Deo, ad quem et corde acceditur. Nam manifestum est Deum ubique totum esse, sed loco 345 nullatenus contineri. Spiritus est enim Deus, creator utique, non creatus, omnium corporum omniumque spirituum factor incommutabilis, eternus,  immensus, iustus et bonus. Qui ab omnibus rebus quas fecit, nunquam discedit per immensitatem nature. Neque enim fieri potest ut alicui rei que habet a Deo ut sit, ipse Deus per potentiam desit. Et tamen per misericordiam et iudicium, quo ei cantare non desistit Ecclesia , non incongrue dicitur, et fidelibus adesse, et infidelibus longe abesse. Nam quod attinet ad naturam, quia totum quidquid creatum est, siue corporale, siue spiritale, sola sancta Trinitas, id est unus Deus, qui est Pater, et Filius, et Spiritus sanctus, una uoluntate, una operatione, una uirtute, una beneuolentia, unaque omnipotentia fecit: sicut totam creaturam implet Pater, utique uirtute, non mole; sic totam implet Filius, sic totam implet Spiritus sanctus. Neque enim totam creaturam  sic implet Trinitas, ut partem impleat Pater, partem Filius, partem Spiritus sanctus, nec tamen tota impleatur a solo Patre, neque a solo Filio, neque a solo Spiritu sancto. Quis enim sic de Trinitate, id est de uno Deo audeat sentire, non dico stultus, sed omnino sacrilegus; cum uirtus Dei atque diuinitas necesse est ita sit naturaliter immensa, sicut est naturaliter sempiterna? Sed homines carnalibus sensibus dediti etiam ipsum Deum non possunt nisi carnaliter cogitare. Et existimant Patrem, et Filium. et Spiritum  sanctum sic posse ab inuicem separari, sicut a se homines separantur; qui sicut distinguuntur modo et quantitate uniuscuiusque corporis, necesse est ita discernantur et locis. Tales autem dum in luto carnis animas uoluunt, creatis phantasmatibus suis, et grauati pondere uanitatis, quanto magis in illarum rerum cogitatione uersantur que corporeis oculis corpoream ingerunt molem, tanto minus possunt ad intelligendam conscendere deitatem. Nec attendunt a Domino Deo per sanctum Esaiam precipi, ne de illo sic cogitare uelimus, sicut de creaturis, quas ab eo factas nouimus; quia nec ipse sic cogitat, sicut nos homines cogitamus. Unde dicit Esaias: Non enim cogitationes mee cogitationes uestre, neque uie mee uie uestre, dicit Dominus: quia sicut exaltantur celi  a terra, sic exaltate sunt uie mee a uiis uestris, et cogitationes mee a cogitationibus uestris .



CAPUT uI.

Deus itaque Pater, et uerbum eius, et Spiritus sanctus, id est sancta Trinitas, solus, unus, uerus et bonus Deus, sicut non est in eo cogitatio, que temporis uolubilitate uarietur ; sic est inseparabilis, sicut incommutabilis. Trinitas enim unus Deus, nec corpus est, nec creatus spiritus; quia corpus loco concluditur, et omnis spiritus  qui creatus est, nature sue modulo terminatur. Trinitas autem unus Deus, sicut est eternus, et nulla illi ceterna sunt tempora; sic est immensus, quem nulla potest 346 concludere creatura; et quia immensus, ubique totus; quia nec continetur loco, nec distenditur, aut contrahitur spatio. Deus itaque sapientia est, Deus ueritas est, Deus caritas est. Hoc Pater, hoc Filius, hoc Spiritus sanctus, hoc ipsa Trinitas, qui unus, uerus et bonus est Deus. Si quis ergo docere potest, siue in sapientia, siue in ueritate, siue in caritate aliquam diuisionem esse, audeat indubitanter [b 1Kb] et asserere Trinitatem. Si uero nec sapientia, nec ueritas, nec caritas aliquatenus diuiditur, ex hoc utique Trinitas indiuisibilis atque inseparabilis agnoscitur. Apparet igitur magnam fuisse Fastidiosi impietatem, qua nos in eo putauit omnino  culpandos, quia fatemur inseparabilem atque indiuiduam Trinitatem: cum utique, sicut precedens disputatio docuit , nec loco contineri queat natura Trinitatis immensa, nec peccato subiacere possit quelibet in Trinitate persona: quia ipsa Trinitas est naturaliter eterna, perfecta, incommutabilisque iustitie. Minorem uero Filium heretica quidem prauitas male asserere nititur: pietate uero seruata, catholica ueritas equalem confitetur.  Heretici quippe incorpoream diuinitatem non nisi corporaliter cogitantes, cum secundum naturam dicunt Filium minorem, sub imagine Christiani nominis, quam fallaciter pretendunt, idololatrie nefando crimine semetipsos inuoluunt. Quid est enim deum maiorem, et deum minorem in singulis personis dicere, nisi diuersi generis diuerseque uirtutis idola, non in parietibus, sed, quod deterius est, in cordibus collocare? Hinc enim se duos deos colere Ariani euidenter ostendunt, dum equalem Patri Filium negant; et cum  minorem, non assumptione carnis , sed natura immense diuinitatis asseuerant, cum de ipso dictum sit, qui sapientia Dei est, qui candor est lucis eterne . De quo in Epistola ad Hebreos dicitur: Qui  cum sit splendor gratie [a 9Kb] , et figura substantie eius . Attendant autem candorem lucis eterne, et agnoscant quia, sicut illa lux eterna est et immensa, ita suum quoque candorem nec posteriorem naturaliter habet aliquatenus, nec minorem; sed eternitas immensitatem, eternitatem immensitas equalem.



CAPUT uII.

Fides igitur Christiana, que nouit Unigenitum Deum, et de Patris natura solum natum, et de uirgine Maria creatum, cognoscens in eo ueram manere utramque substantiam, sic eum uere de Patre Deo Patri confitetur equalem, ut sine mendacii atque impietatis crimine predicet et minorem. Nam quia una est illi naturalis cum Patre diuinitas, et una cum matre  naturalis humanitas, in eo est equalis Patri Filius in quo de Patre uerus est Deus, et in 347 eo est Pater maior Filio in quo ipse Unigenitus Deus uerus est homo. Ipsa est ergo fides uera, ipsa pietas sancta, ipsa credulitas Christiana, in uno eodemque Dei Filio, et naturam paterne diuinitatis credere, et materne humanitatis substantiam non negare; nec diuersam credere diuinitatem Filii a diuinitate Dei Patris, nec separari humanitatem Filii ab humanitate uirginis genitricis, sed in eodem uero Deo ueram totamque credere nostri generis humanitatem, in eodem uero totoque homine ueram plenamque paterne nature credere deitatem. Qui enim substantie Patris in Filio denegat unitatem, Ariana impietate polluitur; qui autem negat ueritatem carnis in Unigenito Deo,  Manichee pestis crimine profanatur; qui uero negat in eodem Dei Filio humanam, id est rationalem animam, Apollinaristarum sacrilegio protinus inquinatur.



CAPUT uIII.

Quocirca paterne materneque nature in Unigenito Deo ueritate ad plenitudinem credita, et in una Christi persona gemine substantie naturali proprietate seruata, pie uereque Patri Filius equalis et minor dicitur, pie uereque ceternus et posterior predicatur, pie uereque et semper natus, et in tempore natus, et semper incommutabilis et in tempore mutatus asseritur.  Est itaque Filius equalis Patri, quia hoc semper habet ex Patre. Est etiam Patre minor, quia hoc temporaliter accepit ex uirgine. Quocirca sicut pie Filius equalis dicitur Patri quando in eo humanitas, qua Patre minor est, non agnoscitur: sic impie minor idem Filius dicitur quando in eo naturaliter cum Patre diuinitatis unitas et equalitas denegatur. Dicimus ergo Filium naturaliter equalem, dicimus et minorem. Dicimus secundum formam Dei equalem natum, secundum formam uero serui habitu minoratum. Dicimus equalem Patri, in quo cognoscimus sine initio natum de Patre; dicimus et minorem, quia cum uenit plenitudo temporis, misit Deus Filium suum factum ex matre, factum sub lege . Proinde, sicut indubitanter predicamus natum, sic utique predicamus et factum. Dicimus enim sine  initio natum de corde Patris, dicimus in tempore factum opere Trinitatis. Filium enim suum proprium, et de sua natura Pater genuit, et de natura uirginis fecit. Quidquid autem fecit, cooperante Filio et Spiritu sancto fecit. Filium ergo suum solus quidem Pater genuit, sed non solus fecit. In Filio enim Unigenito solius eterna generatio Patris, et in eodem Filio facto una totius operatio est Trinitatis. Creator quippe hominis Unigenitus Deus, creatus est homo, et idem qui de uiro mulierem fecit, de muliere uir factus est. Unde apparet quia testimonia que de Euangelio et de Actibus apostolorum, ac Salomone, Fastidiosas impie protulit, non unitatem Paterne nature Filio adimunt, sed sacramentum diuine incarnationis ostendunt. Quod certissime sciens Ioannes  Baptista, dixit: Hic est de quo dixi: Post me uenit qui ante me factus est . Cuius sacramenti ueritatem predicans Petrus apostolus ait: Certissime 348 itaque sciat omnis domus Isrel quia et Deum illum, et Christum Deus fecit hunc Iesum quem uos crucifixistis . Digne utique dixit factum, quem predicat crucifixum, Deus quippe Unigenitus, incomprehensibilis et immortalis, a nullo factus, et rerum omnium factor eternus, suo dignatus est opere Christus fieri, ut Iudeorum posset opere crucifigi: quia Redemptorem mundi traditum crux nulla ratione portasset, nisi mundi factorem conceptum uirginis uterus edidisset. Ipse igitur etiam per Salomonem generationis creationisque sue insinuans ueritatem, dixit: Dominus creauit me initio  uiarum suarum in opere suo . Sed antequam hoc diceret, manifestum future incarnationis sue premisit indicium, dicens: Si nuntiauero uobis que quotidie fiunt, commemorabo que a seculo sunt . Enumerans deinde subiunxit: Dominus creauit me initio uiarum suarum in opere suo. Hec utique creatio a seculo est, non ante seculum. Nam postmodum dicit, Ante secula fundauit me; et paulo post: Ante omnes colles genuit me. Hic quod dicit, ante secula, et ante omnes colles, eternitatem uoluit intelligi natiuitatis diuine. Et ante secula, et post seculum eternitas est. Et sic eternitas Filii  Dei ante seculum non habet initium, sicut eternitas eius post seculum non habet finem. Sic autem pro tempore futuro tempus preteritum ponens, dicit Sapientia, Dominus creauit me, pro eo quod est, creaturus est me; et ita dixit tanquam factum quod utique erat faciendum: sicut per beatum Dauid dixit: Foderunt manus meas et pedes meos: dinumerauerunt omnia ossa mea. Ipsi uero considerauerunt et conspexerunt me. Diuiserunt sibi uestimenta mea, et in uestimentum meum miserunt sortem . Dicens itaque, Dominus creauit me, ostendit quemadmodum fuerit factus. Dicens etiam, Foderunt manus meas et pedes meos, ostendit quemadmodum fuerit crucifixus. Sicut autem hoc utique futurum erat, quod tanquam factum de sua passione per Dauid  Dei Filius cecinit; ita futurum erat quod tanquam factum de sua incarnatione per Salomonem ipse qui est Dei sapientia prophetauit. Nam ipse Salomon paulo prius ait: Sapientia edificauit sibi domum, et subdidit columnas septem , quod ad incarnationis Dominice pertinet ortum. Esaias quoque de Christi passione loquitur sic, ut quod futurum prophetat tanquam preteritum dicat. Ipse enim dicit de Christo: Sicut ouis ad immolandum ductus est, et sicut agnus coram tondente sine uoce, sic non aperuit os suum . Nam et ipsam Unigeniti Dei secundum carnem de uirgine natiuitatem, non solum aliquando tanquam futuram predicit, sed aliquando tanquam preteritam dicit. Denique quodam loco ait: Ecce uirgo in utero habebit, et pariet filium . Alio item loco tanquam factum atque transactum insinuans ait: Puer natus est nobis, et filius datus est nobis . Quis ergo non uideat illud totum quod de humanitate et passione Unigeniti Dei dictum est per prophetas, eodem tempore sic fuisse in ueritate futurum, sicut nunc est in ueritate preteritum. Ad ostendendam uero incommutabilitatem diuini consilii, factum est ut prophetica Scriptura tanquam preteritum sit diceret in sermone quod futurum exspectabatur 349 in opere. Deus enim, de quo hic dicit propheta, Qui fecit que futura sunt , ideo que facienda fuerant, tanquam facta narrare uoluit, quia que in tempore mutabiliter fiunt, incommutabili dispositionis eternitate firmauit. Itaque et his in quibus necdum est effectus operis, firma permanet in eternitate dispositio  creatoris. Sic ergo Dei Filius cum suo esset opere creandus, se dixit creatum, sicut crucifigendus non se dubitauit dicere crucifixum.



CAPUT IX.

Adhuc autem corde peruerso atque ore sacrilego Fastidiosus insaniens ex hoc uoluit asserere Filium a Patre et Spiritu sancto separatum, quia solum constat thalamum uteri uirginalis ingressum. De quo in libro Psalmorum dicitur: Et ipse tanquam sponsus procedens de thalamo suo . Cupiens deinde peruersitatis sue firmare sententiam, etiam  illam non dubitauit asserere blasphemiam, dicens quod se nullatenus potuit Trinitas separare, quam constat omnino non diuidi. Ergo tota Trinitas carnem assumpsit, tota Trinitas passionum iniurias sensit, tota Trinitas in sepulcro iacuit, tota Trinitas infernum penetrauit, tota Trinitas tertia die a mortuis resurrexit, tota Trinitas quadragesimo die in celos ascendit? Ad cuius dexteram tota Trinitas sedet, uel quem Spiritum die Pentecostes tota Trinitas in apostolos misit, aut cui Deo tota Trinitas in cruce dicere potuit, »Deus meus, Deus meus, quare me dereliquisti;« uel cui Patri tota Trinitas ait: »Pater, in manus tuas commendo spiritum meum,« si possunt, edicant. Quod si dicere nequeunt, ipsi se propriis iaculis perimunt, qui Trinitatem inseparabilem esse contendunt.



CAPUT X.


Hactenus in illo profano sermone contra catholicam fidem Fastidiosi uerba tenduntur. In quo tamen, exceptis his que in sancte Trinitatis contumeliam blasphemauit, pene omnia, siue precedentia, siue subsequentia, de aliorum dictis nequissimus usurpauit. Denique omnia que aduersus Donatistas posuit, de quibusdam duabus epistolis furatus est, in quibus contra Pelagianos atque Donatistas cum nobis in exsilio Sardinie constitutis ad religiosam Ecclesie filiam Stephaniam esset ab omnibus rescribendum, ipso prorsus uerborum ordine quo illa idem nequissimus fraudulenter sub nomine suo posuit, inueniuntur inserta. Ut autem tibi non deesset rei huius agnitio, [* 1Kb] duas epistolas quas ad nos memorata Stephania  destinauit, et quas ei nos rescripsimus, huic feci opusculo subiici. Ut agnoscas in illo sermone ea tantum fuisse Fastidiosi, quibus in ipsius sancte Trinitatis iniuriam ceco corde prosiliens catholicam oppugnare conatus est ueritatem.



350 CAPUT XI.

Nunc itaque blasphemiis eius, Domino adiuuante, respondeo. Non tota Trinitas carnem assumpsit, nec tota Trinitas passionum iniurias sensit, neque tota Trinitas in sepulcro iacuit, neque tota Trinitas infernum penetrauit, neque tota Trinitas tertio die a mortuis resurrexit, et si qua sunt alia que conuincantur in sacramento illo incarnationis ad solius Filii pertinere personam. Hec enim que catholice ueritati  Fastidiosus plena falsitatis et peruersitatis obiecit, non nisi Sabellianis, id est Patripassianis possunt ueraciter obiici, in quibus reuera illi conclusi atque conuicti deficiunt, qui sancte Trinitatis, sicut unam naturam, sic unam personam predicare contendunt. Ubi eos sua peruersitas consequenter ad hanc absurditatem precipitat, ut natiuitatem quidem diuinam nullatenus credant; naturam uero secundum carnem, nichilominus passionem ac mortem, resurrectionem quoque ab inferis, et ascensionem in celum, et omnia illa que in sacramento incarnationis ad personam unius Filii pertinent, Patri consequenter assignent. Catholica uero Ecclesia diuinitus inspirata,  tenens fidei ueritatem, sicut nouit unam naturam sancte Trinitatis asserere, ita cautissime sua tribuit unicuique persone. Filius ergo Dei nos misericorditer redempturus, in eo recte creditur solus assumpsisse, quia humanam naturam non ita suscepit, ut una in eo fieret natura diuinitatis et carnis. Neque enim in Christo hoc deitas potuit esse, quod caro, quia utraque natura retinente proprietatem suam, fieri non potuit ut quelibet earum aut esse desineret, aut in alteram omnimoda prorsus abolitione transiret. Quod si fieret, digne diceretur a tota Trinitate carnem susceptam, quando carnem suam Filius in illam conuerteret diuinitatem, quam ei cum Patre et Spiritu sancto profitemur manere communem.



CAPUT XII.


Nunc uero, quia in Christo alteram diuinam, et alteram humanam dicimus esse naturam: propterea utique humanam naturam, id est carnem rationalemque animam, non a tota Trinitate, sed a solo Filio credimus confitemurque susceptam. In unitatem quippe persone, non in unitatem nature Deus Unigenitus carnem suscepit et animam: quia utique persona Filii non est eadem que Patris est aut Spiritus sancti. Unitas ergo persone, manente duntaxat utriusque proprietate substantie, sicut in Christo personam non fecit duplicem, sic humane nature susceptionem non fecit sancte Trinitati communem. Filio enim Dei non sicut est una communisque cum Patre et Spiritu sancto natura, sic et una communisque  persona.



351 CAPUT XIII.

Proprium est itaque solius Filii seruilem formam misericorditer accepisse. Ad personam quippe Dei uerbi  acceptio illa seruilis forme pertinuit, que non in diuinam naturam confusione transiuit. Ideo illius forme seruilis acceptio, secundum quam Dei Filius, qui est omnium rerum Dominus, et in quo inhabitat omnis plenitudo diuinitatis, uerus et plenus factus est homo, nichil ei diuine plenitudinis abstulit, nichil dominationis ademit: quia in ipsa una persona sine confusione mansit diuina humanaque natura. Hinc est quod in uno eodemque Christo, et humane nature ueritas claruit, et diuine nature incommutabilitas  eterna permansit. Neque enim uel imminutum est in illo aliquatenus, uel mutatum, quod naturaliter habuit in eternitate, per illud quod accepit ex tempore. Factus est quippe habitu seruus, sed Dominus rerum omnium naturaliter esse non destitit. Et factus est secundum carnem pauper: nichilominus tamen secundum diuinitatem ditissimus mansit. Hinc est quod beatus Apostolus Christianos asserit paupertate ditatos, dicens: Nostis gratia Domini nostri Iesu Christi, quia propter nos egenus factus est cum esset diues, ut illius paupertate uos diuites essetis . Nos autem diuites sua paupertate nullatenus faceret, si pauper factus naturalis  diuinitatis in se diuitias non haberet. Pauper ergo factus est secundum formam serui, diues permansit secundum formam Dei. Paupertas itaque forme seruilis non est illi cum Patre et Spiritu sancto communis; quia post nature humane paupertatem in unitate persone susceptam, diues in eo permansit diuina substantia. Que fuit autem diuitis Filii Dei paupertas, nisi nostra infirmitas nostraque mortalitas? Quidquid autem in infirmitate ac morte secundum carnem Deus Unigenitus pertulit, diuinitas non sensit. Misit enim Deus Filium in similitudinem carnis peccati , in quo fuit uera caro, sed nulla fuit peccati pollutio. Similitudo ergo carnis peccati illa fuit in carne Christi, cum illa non esset caro peccati, quod fuit infirma, quod passibilis et  mortalis, quod uulneri subdita dolorique subiecta. uerumtamen hec omnia non substantialiter, sed personaliter diuinitati Christi humanitatique communia. Persona uero Christi a persona Patris et Spiritus sancti omnino discernitur. Que una persona diuinitatis atque humanitatis in Christo sic permanet, ut nec alteram naturam separari ab altera sinat, nec confundi utramque permittat. Christus igitur, qui est uia, ueritas et uera uita, uia nobis est, quia ueram infirmitatem in ueritate carnis habuit; et uera uita nobis est, quia uera uirtus in eius uera diuinitate permansit. Hoc Apostolus discernens ait, Nam etsi crucifixus est ex infirmitate, sed uiuit ex uirtute Dei .



352 CAPUT XIu.

 In uno ergo eodemque Christo, sicut humane carnis infirmitas non sibi potuit uitam uel dare, uel reddere, quia potestas illa ponendi animam et sumendi non uit ex infirmitate humana, sed ex uirtute diuina; ita diuine uirtutis eternitas, cui proprium naturaliter est incommutabiliter atque indeficienter uiuere, nichil infirmitatis aut mortis potuit in cruce sentire. Unigenitus itaque Dei Filius in eo ex Patre natus Deus uerus, et de matre factus homo uerus cognoscitur, quia et indicia infirmitatis in ueritate carnis ostendit, et documenta uirtutis in diuinitatis ueritate monstrauit; ostendens scilicet in unitate persone aliud sibi nobiscum, aliud cum Patre et Spiritu sancto naturaliter esse commune. Christo enim nobiscum naturalis est communio anime et carnis; cum  Patre autem Spirituque sancto naturalis est ei communio deitatis. Quomodo igitur que carnis sunt, cum Patre et Spiritu sancto communia Dei Filius habere potuit [a 1Kb] , qui carnem suam nullatenus cum sua diuinitate confundit: ita non preiudicat catholice fidei, quod credimus nostram naturam in unitate persone ab unigenito Saluatore susceptam, cum fateamur unam sancte Trinitatis manere substantiam. Illam quippe humanitatem Filii tota Trinitas fecit, sed non sicut tota Trinitas fecit, sic Trinitas tota suscepit, quia persona, que non est Filio cum Patre et Spiritu sancto communis, ipsa in Christo una est diuinitatis et carnis. Ubi autem siue personarum, siue substantiarum  inuenitur ulla discretio, non semper ad communionem acceptionis refertur quidquid in communione operis inuenitur. Quod quia obscurum uidetur, dum solo profertur eloquio, melius est ut intelligendi facilitas apto, quantum res permittit, prebeatur exemplo.



CAPUT Xu.

Est quidem similitudo ad cognitionem fidelibus prompta, quam in sua Deus similitudine collocauit. Imago autem ista mens humana est. Legitur enim dixisse Dominum: Faciamus hominem ad imaginem et similitudinem nostram . In quo sermone multum dolendi sunt heretici Ariani, qui Scripturas sanctas legunt, nec intelligunt; et cordis cecitate confusi, unitatem naturalem in sancta Trinitate  non agnoscunt, in qua personas Patris, et Filii, et Spiritus sancti, predicatione discernunt. Cum utique in eo testimonio, quod supra posuimus, ipsa Trinitas, que est Deus unus, uerus, et bonus, et unitatem sue diuinitatis ostendat, et trium personarum euidenter demonstret indicium. Dixit enim, Faciamus hominem ad imaginem et similitudinem nostram, ne in tribus personis unitas substantie negaretur; nec dixit: Faciam hominem ad imaginem et similitudinem meam, ne in illa diuina natura una tantum crederetur esse persona; sed singulari 353 numero pluralem salubriter miscuit, et cum Deum dicentem, Faciamus hominem ad imaginem et similitudinem nostram legimus, hoc quod singulariter dicimus esse nature, pluraliter in personis esse definimus. Hec itaque imago, id est interior homo, tria quedam secum habere naturaliter inuenitur, memoriam, intelligentiam,  et uoluntatem. Memoria igitur est uis anime qua reminiscimur. Intelligentia est, qua illa que memoria concepimus cogitatione uersamus. uoluntas est, qua uel appetimus aliquid, uel uitamus: hoc est, qua inuenimur uel diligere aliquid, uel odisse. Hec itaque tria, licet proprias personas in homine non habeant, discretione tamen ab inuicem distant; et sic in tribus istis est unius hominis una persona et humane mentis una substantia, ut tamen in ipsa natura rationalis anime, in qua Dei constat esse imaginem, aliam inueniamus memoriam, aliam intelligentiam, et aliam nichilominus uoluntatem. Nam licet nichil cogitare, uel diligere, uel odisse possimus, quod in memoria non habeamus, quia quod obliuio abstulerit  de corde, non ibi potest cogitatio aut uoluntas aliquatenus inuenire; tamen ad agnoscendam discretionem memorie, cogitationis, et uoluntatis, plerumque reminiscimur quod nec uersamus cogitatione, nec appetimus uoluntate; item cogitamus aliqua que non diligimus. Cogitatio itaque nostra, que in memoria nascitur et formatur, digne uerbum interius dicitur. Quid enim est cogitatio, nisi interna locutio? Propter quod scriptum est: Que dicitis in cordibus uestris, et in cubilibus uestris compungimini . Nam et in Euangelio, cum Dominus iehsu illi paralytico quem sanauit, dixisset, Remittuntur tibi peccata tua ; Lucas euangelista subiunxit, dicens: Et ceperunt cogitare scribe et Pharisei dicentes:  Quis est hic, qui loquitur blasphemiam? Quis potest dimittere peccata, nisi solus Deus? Ut cognouit autem iehsu cogitationes eorum, respondens dixit ad illos: Quid cogitatis mala in cordibus uestris ? Quod autem Lucas dixit, Ceperunt cogitare scribe et Pharisei dicentes; hoc Mattheus ait, Et ecce quidam de scribis dicebant intra se: Blasphemat. Et cum uidisset iehsu cogitationes eorum, dixit: Ut quid cogitatis mala in cordibus uestris ? In libro quoque Sapientie dicitur de quibusdam: Dixerunt intra se cogitantes non recte . Manifestum est ergo hoc esse cogitare, quod est intra se dicere. Ibi ergo inuisibiliter cogitatur. Sine strepitu ergo uocis corporee unusquisque quod cogitat dicit, quod tamen ad alterius auditum non  nisi corporea locutione perducit.



CAPUT XuI.

Illud itaque uerbum quod ex memoria natum est, secundum solam naturam, qua de memoria inuenitur nasci, non potest ad aures cuiuslibet hominis sine corporea uoce perduci. Proinde ut proferri ad alios possit, habitu corporee uocis induitur. Cui uerbo ex ore uox corporea copulatur. Atque ita fit ut illud uerbum, quod totum in mente spiritaliter fuit, et ad alios per corporalem uocem ueniat, et ab 354 animo, de quo et in quo spiritaliter permanet, non recedat. Totum enim necesse est ut permaneat in mente, etiam quando totum profertur in uoce. Nec tamen possumus dicere illam prolationem solius uerbi a memoria uel a uoluntate non fieri. Omnis enim qui  loquitur, et meminit utique, et cogitat quid loquatur; et propterea loquitur, quia illam locutionem cum memoria et cogitatione uoluntas pariter operatur. Nam in tantum quidquid homo loquitur sciens, non utique loquitur nisi uolens, ut quidquid homo inuitus dicere compellitur, non dicat, quandiu uoluntas ad loquendum nullatenus inclinatur. Inde est quod non solum illi, qui nunc rerum temporalium, tribulationum, uel tormentorum timore siue dolore compressi, ueritatem catholice fidei relinquentes, ad impietatem ac perfidiam transierunt, nullam excusationem inuenire poterunt, ut dicant quod inuiti negauerint ueram fidem, cum hoc eos propria fecisse appareat uoluntate. Etsi enim uel tribulatione, uel tormento ad negandam fidem perductus est animus, non eam tamen negauit  inuitus. Ut enim fidem negaret, prius cogitauit et uoluit, et sic illam negationem protulit: quia hoc ut fieret, cogitatio simul cum uoluntate decreuit.



CAPUT XuII.

Ut ergo ad illud quod agebam redeam, in ipsa imagine Dei, hoc est in ipsa mente hominis, cogitatio que ex memoria nascitur atque formatur, et recte uerbum dicitur, solam corpoream uocem accipit, ut audiri corporeis auribus possit. Sic ergo in illa sancta ac diuina Trinitate, solum Patris uerbum, quod est Speculum sine macula, et Imago bonitatis Dei , splendor scilicet et figura substantie eius , cum in forma Dei esset, non rapinam arbitratus est esse se equalem Deo; sed semetipsum  exinaniuit, formam serui accipiens . Solus ergo Filius accepit carnem, ut possit corporeis oculis uideri, manibus contrectari; solus humanam naturam sic accepit, ut suam faceret, et per illam diuinitatis quoque sue notitiam misericorditer infunderet. Qui tamen reuelans seipsum, in seipso utique reuelauit et Patrem. Tribuens quippe agnitionem sue diuinitatis, simul agnitionem donauit et Patris. Diuinitas enim que una est Patris et Filii, facit et Filium sine Patre, et Patrem sine Filio non agnosci. Inde est quod ait: Tanto tempore uobiscum sum, et non cognouistis me? Philippe, qui uidet me, uidet et Patrem . Sic ergo Filius, qui carnem solus accepit, in seipso Patrem iure unius diuinitatis naturaliter ostendit; sicut sermocinator, dum ueritatem  quam meminit loquitur, quod a se prolatum indicat, hoc intus in mente repositum monstrat. uox autem illa corporea qua spiritale uerbum induitur, ut ad audientium notitiam proferatur, simul fit a memoria, et a cogitatione, et a uoluntate; sed a sola cogitatione, id est interiore suscipitur uerbo, ut ad corporeas circumstantium aures interioris cogitationis procedat augurio. Illud autem uerbum, sicut habitu corporee uocis accepto totum ad audientes egreditur, sic in corde totum cum memoria et uoluntate spiritaliter inuenitur. 355 Proinde quisquis hanc imaginem in mente hominis conspexerit, hereticorum uaniloquia citius irridebit; qui carnaliter de spiritalibus sentientes, nolunt credere in illa sancta Trinitate aliquid a tribus factum, quod ab una persona tantum  fuerit diuina dispositione susceptum: cum illa humana natura totius quidem Trinitatis opere sit facta, a solo tamen Filio fuerit in unitatem persone suscepta. Sicut enim certum est quia In principio erat uerbum, et uerbum erat apud Deum, et Deus erat uerbum ; ita certum est quia uerbum caro factum est, et habitauit in nobis . Quid autem accepimus? Domini uerbum et Deum apud quem erat uerbum, non Patrem et Filium.



CAPUT XuIII.

Nomine itaque uerbi ostenditur discreta Patris Filiique persona: sed quia Deus erat, docetur una Patris Filiique substantia. Non ergo Patris, neque Spiritus sancti, illa que solius uerbi est caro: quia Deo  uerbo non est cum Patre et Spiritu sancto unius persone communio. Secundum operationem quippe diuinitatis communem, in qua est trinitas personarum, sicut eam accepit Filius, sic accepit Pater, et Spiritus sanctus. Illum enim Filium qui secundum diuinitatem naturaliter solus de solo natus est Patre, ipsum utique secundum carnem naturaliter nasci decebat ex uirgine. At in illa Trinitate, sicut non sunt duo Patres, neque duo Spiritus sancti, sic non erunt etiam duo Filii. Illa enim Trinitas unum habet in se Patrem, unum Filium, unum Spiritum sanctum. Sed unum Patrem, et unum Spiritum sanctum secundum diuinam naturam; unum uero Filium, secundum diuinam humanamque substantiam. In personis itaque discreta est Trinitas, quamuis in natura non sit diuisa  uel separata Trinitatis una diuinitas. Ideo in solius Filii persona humanitas inuenitur assumpta. Propter naturam ergo una semper est sancte Trinitatis operatio; propter personas autem, solius Filii est humana susceptio. uerumtamen dum ista ad instructionem fidelium disputamus, debemus cogitare etiam hereticos utique carnales atque animales, et ob hoc rerum spiritalium incapaces, de qualibus dicit Apostolus: Animalis autem homo non percipit que sunt spiritus Dei. Stultitia enim est illi, et non potes intelligere, quia spiritaliter examinatur . Carnales autem, siue animales maxime hereticos esse apostolica testatur auctoritas. Beatus enim Paulus inter opera carnis et hereses ponit. Beatus quo que Iudas apostolus eos qui se ab Ecclesia segregant  animales appellat, dicens: Hi sunt qui segregant seipsos, animales, spiritum non habentes . Hoc est utique quod beatum Paulum dixisse monstrauimus: Animalis autem homo non percipis que sunt spiritus Dei. Non sit ergo mirum quia intelligere diuina non ualent qui spiritum Dei non habent. Scriptum est namque in libro Sapientie: Sensum autem tuum quis sciet, nisi tu dederis sapientiam, et miseris Spiritum sanctum tuum de altissimis ? Inde est quod etiam sanctus Apostolus ea que Dei sunt, non nisi a Spiritu sancto asserit reuelari, dicens: Nobis enim reuelauit Deus 356 per Spiritum suum . Et paulo post ait: Nos autem non spiritum mundi accepimus, sed spiritum qui ex Deo est, ut sciamus que a Deo donata sunt nobis  . uerumtamen bonum est ut et nos, in quantum diuinitus adiuuamur, beatum imitantes Apostolum, omnibus omnia fieri studeamus, ut omnes lucrifaciamus .



CAPUT XIX.

Quoniam igitur non capiunt Ariani quod diximus, in illa una natura diuina aliquid a tota Trinitate factum, quod non a tota Trinitate fuerit susceptum, nec creditur possibile quod carnem illam tota Trinitas fecerit, quam tamen una ex Trinitate persona suscepit, efficiamur, sicut Apostolus ait , tanquam paruuli in medio eorum, et hoc illis proponamus exemplum, ad intelligentie spiritalis latitudinem nutriendam, quod heretici cordis non fatiget nec perturbet angustiam. Scimus illam solam  esse diuinam, inseparabilem atque indiuiduam Trinitatem, cuius neque una natura possit personarum Trinitate diuidi, neque tres persone possint nature indiuisibilis unitate confundi. Nam et ipsa mens hominis, in qua imaginem Dei esse diximus, sic accepit ut habeat in se quoddam sancte Trinitatis indicium, ut distinctionem in se trium non habeat per sonarum. Hoc enim sibi proprium Trinitas diuina seruauit. Unde quamuis sit in hominis mente memoria, intelligentia, et uoluntas; tria quidem illa sunt, sed tamen persone tres esse non possunt: quia in unoquoque homine, in cuius mente, uel cuius mens est imago diuina, non solum ipsius mentis, sed anime simul et carnis una inuenitur naturaliter esse persona. In creatura igitur, quantum tante rei de  qua loquimur magnitudo permittit, requirentes exemplum, in naturis tale aliquid forsitan inuenimus, quod in personis inuenire non possimus. Diximus enim quod humanitatem Filii Dei tota Trinitas fecit, quam tamen non tota Trinitas, sed solus Filius in suam personam accepit. A tota quippe Trinitate, id est a Patre uerbo, et Spiritu sancto, facta est illa caro; sed solum uerbum factum est caro. Quoniam igitur, sicut superius diximus, quantum attinet ad creaturam, tres personas in una mente, id est in una carne inuenire non possumus, duas saltem naturas in una persona non laboramus ut inuenire possimus. Uniuscuiusque enim persona uiuentis hominis ex anima rationali constat et corpore: a quo tamen multa ita fiunt, ut quamuis ab anima et corpore simul  fiant, ad solam tamen animam aut ad solum corpus aliquando pertineant. Quis enim nesciat solum corpus cibo carnali refici atque nutriri, in cuius comestione communis operatio est carnis et anime? Anima enim per corpus, imo cum corpore facit, quando corpus comedit; et tamen solum corpus accipit, quod ut accipiatur, anima simul cum corpore facit. In illa itaque comestione, una est anime carnisque operatio, sed solius est carnis acceptio. In tantum quippe sola caro cibo corporali pascitur, ut sola, si eum acceperit, pinguescat. Anime autem refectio atque pinguedo, non in pane corporali, sed in pane spiritali 357 consistit. Non enim in pane solo uiuit homo, sed in omni uerbo quod procedit de ore Dei . In cuius tamen uerbi perceptione,  ut cibo suo anima pascatur, caro illi in opere sociatur. Hoc enim agitur, quando aut aures corporales admouet anima uerbis, ut audiat, aut oculos corporales admouet scripturis, ut legat. Ecce et in hoc simul est carnis et anime operatio, ubi est anime solius acceptio. Ista in creaturis uideant Ariani, et non dubitent sancte Trinitatis unam esse diuinam naturam, et fieri potuisse, imo factum esse, ut illa caro totius Trinitatis uno atque inseparabili opere fieret; in sacramento uero incarnationis ad solam personam Dei Unigeniti pertineret.



CAPUT XX.

Non ergo tota Trinitas carnem assumpsit, nec tota Trinitas passionum iniurias sensit, neque tota Trinitas  tertio die a mortuis resurrexit, neque tota Trinitas quadragesimo die in celum ascendit; sed, sicut superius ostendi, unus solus Filius carnem assumpsit: in quo quia una utriusque nature manet inconfusa proprietas, ideo unus idemque est, qui et secundum ueram diuinitatem impassibilis omnino permansit. Naturaliter enim diuinitas illa nichil patitur, sicut naturaliter non mutatur. Mutabilis autem nature est subiacere passionibus. Nulla ergo illi nature passio accidere potuit, cui mutatio naturalis inesse nequiuit. Solus etiam Filius iacuit in sepulcro, sed illa Unigeniti Dei natura potuit sepeliri, que potuit mori. Secundum naturam itaque carnis Deus Unigenitus iacuit sepultus in lapide, secundum quam clauis affixus pependit in cruce.  Quomodo enim diuinitas eius poterat concludi sepulcro, que nec terra potest concludi, nec celo? Illam ergo passionem illamque sepulturam unitas personalis unam in Christo fecit esse diuinitatis et carnis; sed proprietas utriusque in Christo substantie fecit solam carnem Christi passioni et morti naturaliter subiacere, permanente impassibilitate atque immortalitate diuine incommutabilisque substantie. Christus itaque, qui non est Trinitas, sed una ex Trinitate persona, sic secundum ueritatem carnis uere in cruce pependit, et in sepulcro mortuus iacuit, Apostolo dicente quia Christus mortuus est pro peccatis nostris, secundum Scripturas, et quia sepultus est, et quia resurrexit a mortuis tertia die, secundum Scripturas . Que omnia secundum  persone unitatem totus Christus pertulit, secundum naturalem proprietatem, ad solam carnis pertinent ueritatem. Ita secundum solam animam ad infernum descendit. Uno quippe eodemque tempore quod inuenitur inter mortem Christi resurrectionemque distare, unus idemque Christus, et secundum ueritatem carnis uere in sepulcro iacuit, et secundum ueritatem anime rationalis, uere in infernum descendit. Ac per hoc secundum ueritatem humane nature, ex quo Christus in cruce suspensus inclinato capite emisit spiritum, quoadusque recepto spiritu resurrexit a mortuis, non ubi fuit secundum carnem, ibi fuit secundum animam. Secundum carnem quippe in sepulcro mortuus iacuit; secundum animam uero rationalem ad 358 infernum descendit, secundum diuinitatem  uero, qua cum Patre et Spiritu sancto unus est Deus, totam creaturam repleuit immensus. Secundum carnem ergo sic fuit in solo sepulcro, ut secundum animam in solo fuisset inferno; secundum diuinitatem uero, qua nullo loco concluditur, sed ubique  totus ineffabiliter inuenitur, ita carnem suam non dereliquit in sepulcro, neque animam suam deseruit in inferno, sicut nec terre potest aliquando deesse, nec celo. Idem quoque Dei Filius qui secundum carnem in sepulcro iacuit, et secundum solam animam in infernum descendit, quoniam ipse dixerat de anima sua: Potestatem habeo ponendi eam, et potestatem habeo iterum sumendi eam , posteaquam posuit animam et resumpsit, secundum totam humanitatem suam in celum  ascendit, et in dextera sedis Dei sedet, sicut Marcus euangelista testatur dicens: Dominus quidem iehsu, postquam locutus est eis, assumptus est in celum, et sedet a dextris Dei . Hec autem omnia, que partim secundum solam animam, partim secundum solam carnem, partim uero secundum animam simul et carnem, in Unigenito Deo temporaliter facta sunt, sicut digne referuntur ad unam, que in Dei Filio est diuinitatis humanitatisque personam, sic ad illius diuinam nullatenus possunt referri substantiam. Ac per hoc nichil horum potest persone Patris, uel sancti Spiritus deputari, quia non est una persona Patris, et Filii, et Spiritus sancti.

Nec quisquam potest passionem assumptionemue carnis Patri siue sancto Spiritui ascribere, quia nefas  est diuinam naturam mutabilem in aliquo aut passibilem predicare: secundum quam Christus et sine initio semper natus de Patre permansit, quando de matre initium conceptionis et natiuitatis accepit; et incomprehensibilis, quando se comprehendi permisit; et impassibilis, quando passionis iniurias sensit; et immortalis, quando morti subiacuit; et indiuisus, quando secundum carnem in sepulcro iacuit, et secundum animam in inferiores partes terre descendit; et immensus, quando ad altitudinem celi de huius terre humilitate conscendit.



CAPUT XXI.

Istam fidem si miser Fastidiosus non negaret, sine dubio non periret. Sed quoniam et factis eam negauit et dictis, mirum non est, quia opere pessimus  factus est, et iam sermone peruersus, et ambulans in tenebris inimicus exstitit lucis. Fornicatio quippe corporalis, que illius primo mentem carnemque possedit, ipsa eum consequenter ad precipitium spiritalis fornicationis attraxit. Tulit enim membra Christi, et fecit membra meretricis. Et ideo non dubitauit castitatem fidei perdere, quia non se doluit castitatem corporis amisisse. Ecce quantum malum luxuria carnis, que illum miserum usque ad negationem potuit perducere ueritatis! Hec fuit, hec fuit tempestas, que paleam de area dominica rapuit, et uepribus heretice impietatis infixit. Hec illum fecit contra suam conscientiam loqui, et in contumeliam ipsius Trinitatis peruerso sermone uersari. Neque enim uerum credebat esse quod dixit, sed iam duplici corde  maluit 359 aliud dicere quam credebat. Qua desperatione possessus, ut ipse sibi auferret spem remissionis, uoluit per licentiam implere delectamenta libidinis. Ex ore itaque suo quo iustificari debuit, augmentum condemnationis accepit, quando lingua eius, que debebat penitentie uerba proferre, protulit uerba blasphemie. Illuc itaque miser Fastidiosus maluit transire, ubi et contra Deum sacrilega procacitate latraret, et in suis fornicationibus, quia timorem Dei non habuit, etiam hominem non timeret. ue illi misero, qui ad hoc ecclesiastico uoluit priuari  consortio, ut nunquam possit carere supplicio; et ad hoc se uoluit sine aliquo timore peccare, ut sine fine mereretur ardere.



CAPUT XXII.

Ubi sunt nunc duo anni illi quos Fastidiosus quasi felices habuit, quia eos, sicut uoluit, libidinosus in fornicatione consumpsit? Quam celeriter transierunt! Qui etiam non solum ducenti, sed etiam duo millia si essent, cum celeritate transiissent. Quid autem miser faciet, cum ad iudicium illius uenerit, quem negauit? quid recipiet pro talibus factis et dictis? quid ille recipiet, ille corpore luxuriosus, corde cecus, errore blasphemus? qui prius in se templum Dei fornicatione uiolauit, deinde corpore quoque ab  Ecclesia separatus exiuit. Quid recipiet ab illa sancta Trinitate, qui maluit seruus esse luxurie atque perfidie? Quid utique nisi ignem eternum, quem talibus constat operibus preparatum? Et in hoc quidem tempore cito finita est Fastidiosi fornicatio, cuius tamen in illo igne non finietur eterna combustio. Fugiant ergo Christiani utramque fornicationem, quam miser Fastidiosus incurrit; ut custodientes animas suas, castitatem seruent et cordis et corporis. Teneant intra Ecclesiam catholicam fidem. Credant et confiteantur inseparabilem atque indiuiduam Trinitatem; que in sua diuina natura nichil habet factum, nichil aliquatenus inchoatum; cuius uno atque inseparabili opere facta sunt omnia in celis et in terra, uisibilia et inuisibilia. Credant nichilominus et confiteantur  Unigenitum Deum, solum secundum ueram diuinitatem natum de Patre, solum secundum ueram humanitatem creatum ex uirgine; ac per hoc, opere Trinitatis carnem atque animam rationalem in unitate persone pro mundi salute susceptam. Hoc firmissime retinentes proferant et perseuerent in operibus bonis. In Christo enim Iesu sola ualet fides que per caritatem operatur , a qua si quis discesserit, ipse sue anime reus erit. Omnis autem qui in ea perseuerauerit usque in finem, hic saluus erit .





S. FULGENTII DE REMISSIONE PECCATORUM, AD EUTHYMIUM LIBRI DUO. 



LIBER PRIMUS.



360 CAPUT PRIMUM.


Explicare nequeo uerbis, Euthymi carissime, quantum studio tuo congaudeam: quod non solum in domo tua positus celestibus animum Scripturis indulges, sed etiam sanctam uigili corde frequentas ecclesiam, ut cum diuinis eloquiis corporis exterior pulsatur auditus, interior anime tue pascatur affectus. Gratie quippe diuine opus agnoscitur, quod in domo  Dei illorum colloquio spiritaliter frueris quos in amore diuine legis feruere cognoscis; nec cum quibusdam delectaris inutilem miscere sermonem, qui ad uitale celestis uerbi conuiuium sine sua utilitate conueniunt, et, secundum ueracem coarguentis apostoli Pauli sermonem, a ueritate quidem auditum auertunt, ad fabulas autem conuertuntur . Quos non immerito dixerim similes illis quorum stomachus,  mortifero superatus fastidio, inedia magis inuenitur delectari quam cibo; et ob hoc frustra sibi medicinales diuitias appositas cernunt; quas dum recusant percipere, nec uirtutis aliquid inde, nec sanitatis acquirunt; atque in domo medici spernentes oblatum medele spiritalis sibi antidotum, ad hoc cum infirmitatibus suis intrant, ut deterius infirmi recedant. Quibus tamen potens est Dominus uerbi sui [a 1Kb] delectationem cognitionemque largiri, ut bonorum inflammentur exemplis. Quibus admoniti negligentiam sue cunctationis abiiciant, et effectum salutis in ipsius medici salubribus preceptis querant: ut cum his qui, perscrutantes testimonia Domini, exquirunt eum, ipsi quoque pro salute sua non desistant querere quod possit a querentibus inueniri.



361 CAPUT II.


Epistola itaque quam mihi misisti, licet de corde tuo non aliquid nobis intimarit incognitum, cordi tamen nostro magnum incrementum letitie in Domino subrogauit. Cognitum quippe nobis est, diuinam in te gratiam misericorditer operari, te sepe ac multum de remissione peccatorum cogitare. uerumtamen ideo nostram dixi creuisse letitiam, quia sic adipisci remissionem peccatorum desideras, ut eiusdem remissionis effectum frequenter ac uigilanter inquiras. Dicis igitur inter uos natam esse questionem, quam licet ipse recolas, malui tamen uerba que in tua continentur epistola, ipso quo a te sunt tenore posita huic opusculo inserere: ut non solum tu ex propria  dictatione recognoscas, sed etiam quisquis alius legerit, dum cognitionis percunctatione imbuitur, ad intelligentiam responsionis commodius instruatur. Queris itaque utrum rerum conditor Dominus in hoc seculo tantummodo quibus uoluerit peccata dimittit, et sic [b 1Kb] hinc quisquam solutus exeat; an per omnipotentiam suam quibus in seculo presenti non dimisit, exeuntibus de corpore ante diem iudicii peccata dimittat, uel in eodem die futuri seculi. Hec nempe uerba que posui recordaris profecto tuis, ut iam dixi, contineri



CAPUT III.

In huius absolutione questionis flagitare uos uideo paruitatis nostre sententiam. Proinde spero in abundantia bonitatis Dei, qua sic est ille semper  diues, ut exinde nostra quoque possit ditari pauperies, et ex qua ceteris quantum uult sic donat, ut in ea plenius ipse permaneat; quia talia nostro cordi spiritaliter dignabitur infundere, que et nobis dicere prosit, et uobis audire. Sermo enim quem uobis in Dei gratia ministramus, tunc etiam nobis prodest, si quod uobis pro salute uerbo styloque foris dicimus, nos intus mites et humiles audiamus. Non enim frustra Dauid sanctissimus dicit: Audiam quid loquatur in me Dominus Deus . Qui auditus proprie ad humiles pertinet. Propter quod alio loco idem propheta dicit: Auditui meo dabis gaudium  et letitiam, et exsultabunt ossa humiliata . Alio loco maiestas ipsa sic loquitur: Super quem requiescet Spiritus meus, nisi super humilem et quietum, et trementem uerba mea ? Nec uero iste Spiritus Dei sic super humilem et quietum requiescit, ut non ipse quietum humilemque faciat, sed tanquam humilem quietumque requieturus inueniat. In eo quippe super humilem et quietum dignatur requiescere, quia super quem requiescit, quietum et humilem facit. Hoc ergo Spiritus sanctus operatur, ut uitium superbie atque inquietudinis ab homine in quo requiescit, expellat; ac sic preueniente sancti 362 Spiritus operatione, hominis uoluntatem misericorditer immutante, omne preterite humane iniquitatis uinculum gratis data soluat remissio peccatorum.



CAPUT Iu.


Non itaque de re parua disserimus, nec uile aliquid querimus, cum de remissione peccatorum, quantum diuina largitas adiuuat, disputamus. Per hanc enim de potestate tenebrarum eripiuntur quos Deus transferet in regnum filii dilectionis sue . Per ipsam  liberantur ab eterna pena, ut potiantur eterna letitia. Per illam deponitur onus, seu quod natiuitas uitiosa traxit, siue quod iniquitas uitiose iuuentutis [c 1Kb] adiecit. Per eam Christus eos qui laborant et onerati sunt uenientes ad se reficit, quibus lene  iugum leuemque sarcinam sue caritatis imponit . Per ipsam gratis iustificatur  impius, ut reputetur  fides eius ad iustitiam. Per illam caret mala uita, qua fuerat implicatus; et accipit gratis bonam, qua fuit indignus. Per ipsam fit ut in bona uita [d 1Kb] deinceps, dono misericordie preuenientis illuminatus ambulet, et in ea deductus misericordie subsequentis munere perseueret: ut indebita gratia bene uiuendi donum inchet in homine, peccatorum remissione donata; quod perficiat perseuerandi uirtute concessa. Per remissionem peccatorum gratis homines discernuntur ab illis qui cruciabuntur in eternum cum diabolo, et adiunguntur his qui sine fine regnabunt cum Christo. Postremo talis est remissio peccatorum, ut pro ipsa fieret homo Unigenitus Dei, pro ipsa etiam sanguis eius fuisset effusus. Unum horum uox angelice uisionis aperuit; alterum uero ipse Dominus indicauit.  Nam cum desponsata esset Maria mater eius Ioseph, et, sicut euangelista testatur, priusquam conuenirent, inuenta esset in utero habens de Spiritu sancto, conceptionis illius causa nescienti Ioseph istis est uerbis ab angelo nuntiata: Ioseph fili Dauid, noli timere accipere Mariam coniugem tuam: quod enim in ea natum est, de Spiritu sancto est. Pariet autem filium, et uocabis nomen eius Iesum. Ipse enim saluum faciet populum suum a peccatis eorum . Quid uero aliud est a peccatis saluare, nisi peccata dimittere? Nam et ipse Saluator noster, qui uenit saluum facere quod perierat , ob hoc se uenisse testatur, ut uocaret peccatores in penitentiam.



CAPUT u.

uocationis autem huius ad penitentiam principale est beneficium, gratuita remissio peccatorum. Pro qua idem Redemptor noster, peracto paschalis cene conuiuio, sanguinem suum enuntiat effundendum. Bibite, inquit, ex hoc omnes. Hic est enim sanguis meus noui Testamenti, qui pro multis effundetur in remissionem peccatorum . 363 Hanc igitur, sicut arbitror, aut omnes, aut pene omnis qui quolibet modo appellatur Christiano nomine, inuenire desiderat; sed interest ubi quisque, uel quando, uel qualiter querat. Neque enim ad remissionem peccatorum poterit peruenire, si quis aut ueram non  teneat fidem, aut negligat bone operationis officium, aut recte credulitatis bone operationi concessum diuinitus tempus mortifera preoccupatus uanitate contemnat. Hec namque tria, id est, fides, opus et tempus, ita sunt simul hominibus in hac uita necessaria, ut si cui unum ex his tribus in presenti seculo defuerit, eterne uite particeps esse non possit; ac per hoc nec remissionem peccatorum consequetur, per quam ad eterne uite premium peruenitur. Quod necesse est, Domino adiuuante, diuinorum testimoniorum attestatione monstremus.



CAPUT uI.

Pre omnibus itaque, nobis est firma credulitate retinendum, misericordem et iustum esse Dominum  Deum nostrum. Hinc enim facile potest inquirentibus apparere, qualibus peccata Deus dimittat, ubi dimittat, quando dimittat. Quibus cognitis, nec prauam quisquam retineat de Deo sententiam, nec conuersionem suam negligat, nec a catholica Ecclesia discedat; aut si quis discessit, celeriter reuertatur; nec de tempore sibi uelit insulsa cogitatione blandiri, si ad Deum in hac uita quisquam conuerti nolens, et usque ad mortem iniquitatibus seruiens, post hanc uitam se credat adepturum remissionem peccatorum, quando iam preiudicatus tempore tribulationis  diuine non peccatum possit uitare conuersus, sed supplicii maneat eternitate damnandus. Multis enim multiplicibusque fraudibus uiam celestis itineris diabolus claudere nititur et celare, cuius hoc est incessabile studium, ut ad cruciatus  sui societatem miserorum turbam, quantumcunque potuerit, uel trahat illectam, uel cogat inuitam. Nonnullos quippe facit, abiecta consideratione diuine iustitie, solam Dei misericordiam cogitare; ut conuersionem suam negligant, existimantes se, etiamsi usque in finem criminosam duxerint uitam, remissionis beneficio potituros esse. Alios autem  cogit aut illicit, Ecclesie catholice gremio derelicto, ad hereses uel schismata deprauati cordis cecitate transire. Quorum animos deceptione false promissionis illaqueat, ut uel putent se recto fulciri dogmate, uel sperent sibi pro sola cordis credulitate futurum remissionis beneficium, etiamsi ficto animo, pro temporis uel commoditate uel metu, mortifero  hereticorum consortio usque ad mortem teneantur innexi; minus considerantes illam Saluatoris nostri sententiam dicentis: Qui me confessus fuerit coram hominibus, confitebor et ego eum coram Patre meo, qui in celis est; et qui me negauerit coram hominibus, negabo et ego eum coram Patre meo, qui in celis est . Et alio loco: Qui me erubuerit, et sermones meos, hunc Filius hominis erubescet, cum uenerit in maiestate sua, et Patris, et sanctorum angelorum . Plerisque uero humani generis inimicus ad hoc peccatorum 364 suorum recordationem molitur ingerere, ut uel obduratis desperationem remissionis iniiciat, et eos remedio conuersionis excludat. Hec autem omnia non ob aliud fraudulenta semper agit obtectus fallacia, nisi ut opportunitatem  temporis adimat, qua conuersis potest donari remissio; ac sic, quantum ad eius attinet malignitatem, si fieri possit, nemo perueniat ad salutem. Deum namque misericordem iustumque esse cognoscit, nec ignorat quod peccatorum remissionem sola de Deo possit elicere cordis uera conuersio. Scit etiam quod non alibi quam in solo gremio Catholice Matris dimitti possint peccata conuersis; nec eum latet in presenti tantum seculo remissionem omnium peccatorum conuersis posse concedi: ubi humanum genus, per constitutum diuinitus ordinem decessione morientium, successioneque nascentium, carnalis natiuitatis nexu non iniuste constringitur, atque spiritali natiuitate gratis enodatur: ubi etiam omnem reatum aut soluit conuersio, aut insolubilem  facit, seu uane spei neglectio nutrita, siue desperatione roborata et usque in finem retenta cordis obdurati nequitia.



CAPUT uII.

Sed iam suscepti operis compellit instantia ut omnia que superius intimaui, debita disputatione atque Scripturarum sanctarum attestatione perdoceam. Enimuero utriusque ueridica series Testamenti cuncta que ad prouentum pertinent humane salutis non tacet; ut nichil sit quod in posterum contemptor damnandus excuset. Principaliter igitur omnis Scriptura diuinitus inspirata unum uerum ac solum Deum, illam scilicet Trinitatem, id est, Patrem, et Filium, et Spiritum sanctum, tam misericordem predicat  esse quam iustum. Ipsi enim ex persona Ecclesie dicitur: Misericordiam et iudicium cantabo tibi, Domine . De illo etiam canitur: Misericors Dominus et iustus, et Deus noster miserebitur . Alio quoque loco: Quoniam iustus Dominus et iustitias dilexit, equitatem uidit uultus eius . Denuo dicitur: Uniuerse uie Domini misericordia et ueritas . Et rursus: Quoniam misericordiam et ueritatem diligit Dominus . In primo quoque decalogi precepto iustum se idem Dominus  misericordemque sic intimat: Ego sum Dominus Deus tuus, Deus zelans, qui reddo peccata patrum in filios, in tertiam et quartam progeniem, in his qui oderunt me; et faciens misericordiam in millia millium his qui  amant et custodiunt precepta mea . Propterea Moyses dicit: Dominus Deus indulgens et misericors, patiens et multe misericordie et uerax, iustitiam custodiens et misericordiam in millia, auferens iniquitates et iniustitias et peccata. Et non purificabit reum, adducens peccata patrum in filios filiorum in tertiam et quartam progeniem . Per Esaiam quoque suam Dominus misericordiam iustitiamque commemorat, dicens: Ego Deus, et non alius preter me, iustus, et saluans: non est alius preter me. Conuertimini ad me, et salui eritis .



365 CAPUT uIII.

His igitur atque innumeris huiusmodi testimoniis, quibus Dominus Deus noster misericors predicatur  et iustus, ostenditur quantum diligenda sit eius misericordia, quantumque iustitia metuenda monstratur. Misericors enim et miserator Dominus, patiens et multum misericors et uerax, sicut nouit a conuerso submouere supplicium, sic in eo qui conuerti noluerit, nullatenus sinit inultum remanere peccatum. Idcirco si quos in presenti seculo pia Dei bonitas a dominatione peccati non liberat, ipsos in futuro seueritas iusta condemnat. Hinc est quod diuinis indesinenter eloquiis mali salubriter admonentur, ne remaneant in seruitute peccati, sed misericordiam iusti Dei, dum sunt in hac uita, requirant. Bonis quoque precipitur , ut seruientes Domino in timore, et exsultantes ei cum tremore, apprehendant disciplinam; ne quando irascatur Dominus  et pereant de uia iusta. Ipse itaque Deus qui est misericors et iustus, sicut admonet, ut propter iustitiam et misericordiam timeatur et diligatur a malis, ut conuersi careant pena quam iustitia minatur, et accipiant indulgentiam quam misericordia pollicetur, sic admonet ut propter iustitiam et misericordiam diligatur et timeatur a bonis, quo possint qui eius preuenti misericordia boni sunt, et dilectione misericordie in bonis operibus permanere, et timore iustitie a peccatis semetipsos sollicite custodire; et consideratione proprie infirmitatis instructi nunquam de suis uiribus confidant, sed diuine uirtutis auxilium iugiter et humiliter poscant.



CAPUT IX.

 Debet ergo et a bonis et a malis tam misericordia diligi quam iustitia formidari: ne uel boni diligentes misericordiam Dei, iustitiam non timeant, et laqueos diaboli seducentis incurrant; uel mali solam iustitie seueritatem considerantes, non querant, cum inuenire possunt per conuersionem, misericordie beneficium, ac sic obdurati non solum remissionem peccatorum denegent, quin etiam peccata multiplicare non cessent. Hoc enim bicipiti laqueo frequenter diabolus captiuat incautos; ut aut spe uana future remissionis obtusi, nolint iustitie timore conuerti; aut remissionem omnimodis desperantes, conuersionem negligant,  et habenas iniquitatibus relaxantes, dum desperant indulgentiam, currant precipites in gehennam. Ac sic ille callidus humani generis inimicus, alios desperationis temeritate precipitat, alios autem fallacis spei deceptione supplantat. Propter quod beatus Paulus , in quo locutus est Christus, bene uiuentibus scribens, sic eorum commendat obedientiam, ut cum metu et tremore salubris operationis iubeat talibus inesse cautelam. Dicit enim Philippensibus: Itaque, carissimi mei, sicut semper obedistis, non ut in presentia mea  tantum, sed multo magis nunc in absentia mea, cum metu et tremore uestram salutem operamini. Deus est enim qui operatur 366 in uobis et uelle et perficere, pro bona uoluntate . His uerbis beatus Paulus  iustum utique Deum insinuat, cum metum tremoremque seruandum fidelibus precepit in operibus bonis. Misericordem quoque predicat, quem in eis operari dicit et uelle et perficere, pro bona uoluntate. Neque enim a bene operantibus iuste timeretur, si iustus non esset; nec omne bonum uoluntatis et operis ipse in eis operaretur, si misericors non fuisset. Hunc iustitie diuine timorem terribili denuo predicatione iustis uehementer apostolus Paulus inculcat, dicens: Qui se existimat stare, uideat ne cadat . Et rursus: Fratres, si preoccupatus fuerit homo in aliquo delicto, uos qui spiritales estis, instruite huiusmodi in spiritu lenitatis, considerans teipsum, ne et tu tenteris . Ipsis quoque apostolis cum magisterio celesti denuntiatur infirmitas propria,  cum [a 1Kb] congrui timoris demonstratur in humilitate cordis cautela retinenda, dicente Domino: uigilate et orate, ne ueniatis in tentationem. Spiritus quidem promptus, caro autem infirma est [b 1Kb] .



CAPUT X.

uerumtamen quia cuncta que diuinis continentur eloquiis, ad custodiam uel reparationem dicuntur humane salutis; prouidit sermo diuinus, ne dum iustis diuine metus indicitur equitatis, econtrario mortifera peccatoribus desperatio nasceretur, si spes indulgentie minime monstraretur. Ipsa enim errantes ad uiam ueritatis reuocat, dum propitiatione diuina conuerso relaxandum promittit, quidquid mali, priusquam conuerteretur admisit. Ideo apostolus Paulus  in Epistola quam ad Romanos scripsit, sicut fideles et bonos ad insinuationem seueritatis diuine terrificat, sic infideles et malos ad conuersionem spe certissima superne bonitatis inuitat, ut scilicet tam boni discerent non altum sapere, sed timere, quam mali possint remedium salutis eterne sine quolibet impedimento dubitationis acquirere. Dicit igitur beatissimus Paulus: uide ergo bonitatem et seueritatem Dei: in eos quidem qui ceciderunt, seueritatem; in te autem bonitatem, si permanseris in bonitate: alioquin et tu excideris; et illi, si non permanserint in incredulitate, inserentur. Potens est enim Deus iterum inserere illos  . Itaque cum dicat Apostolus illum excidendum qui in bonitate non permanserit, et illum qui in incredulitate non permanserit inserendum; quis homo iustus non tremefactus iustitiam metuat, uel quis iniquus non ad Dei misericordiam confirmatus accurrat? [a 1Kb] Quis non compellatur bono cuilibet impii, si toto corde conuersus fuerit, audeat desperare, cum celestis medicina preceptis salubribus equaliter sanis consulat et infirmis; illis timorem iustitie indicens, tanquam salutis accepte custodem; istis misericordie beneficium pollicens, ut, spei remedio subleuati, recipiant quam perdiderant sospitatem. Timor enim iustitie precipitur sanato, cui 367 dicitur: Ecce sanus factus es, iam noli peccare, ne deterius tibi aliquid contingat . Spes  quoque misericordie demonstratur infirmis, cum dicitur: Non est opus sanis medicus, sed male habentibus: non ueni uocare iustos, sed peccatores in penitentiam . Sermo quoque propheticus misericordiam Dei iustitiamque commendare non desinit, sic Deo per Ezechielem prophetam dicente: Iniquus si se conuertat ab omnibus iniquitatibus suis quas fecit, et custodierit omnia mandata mea, et fecerit iustitiam et misericordiam, uita uiuet, et non morietur. Omnia delicta eius quecunque fecit, non erunt in memoria. In sua iustitia quam fecit, uiuet. Nunquid uoluntate uolo mortem peccatoris, dicit Dominus, quam ut auertatur de uia sua mala, et uiuere eum ? Ostenso itaque ad impios conuertendos diuine longanimitatis ac benignitatis beneficio, ad iustos  quoque deterrendos ita propheticus sermo dirigitur: Cum se autem auerterit iustus a sua iustitia, et fecerit iniquitatem, secundum omnes iniquitates quas fecit ille iniquus, omnes iustitie eius quas fecit, non erunt in memoria. In delicto suo quo deliquit, et in peccatis suis quibus peccauit, in ipsis morietur .



CAPUT XI.

Innumerabilia sunt diuinarum testimonia Scripturarum quibus Deus misericors predicatur et iustus, nec est aliud quod omnis textus agat celestis eloquii, nisi ut malos admoneat timore iustitie Dei celeriter malis operibus finem ponere, et bonos in bonis operibus sollicite atque humiliter permanere. Ut scilicet  et omnis iniquus equitatem Dei metuens, ad misericordiam currat iuste bonitatis, et omnis iustus, de Dei misericordia gaudens, iudicium benignissime non negligat equitatis. Quia ubi est misericordia iustitiaque perfecta, nec fauorem potest iustus peccatis impendere, nec indulgentiam conuersis misericors abnegare. Ex hoc igitur quod iustus et misericors predicatur, facillime cognoscitur  non nisi conuersis remissionem tribui peccatorum, nec nisi permanentibus in peccato supplicium sempiterne damnationis inferri. Propter quod Psalmista sic canit: Nisi conuertamini, gladium suum uibrauit, arcum suum tetendit, et parauit illum, et in eo parauit uasa mortis  . Per Esaiam quoque non dissimilis aduersus contumaces et diuine clementie contemptores lata reperitur ore diuino sententia, in qua cognoscitur, nec inaniter quemquam diuinis imperiis obedire, nec impune in iniquitatibus permanere. Sic ergo dicit: Lauamini, mundi estote, auferte nequitias uestras ab animis uestris e conspectu oculorum meorum; desinite a malitiis uestris, discite bonum facere, inquirite iudicium, eripite iniuriam accipientem, iudicate pupillo, et iustificate uiduam, et uenite disputemus, dicit Dominus. Et si fuerint delicta uestra ut phenicium, ut niuem dealbabo. Si autem ut coccum, ut lanam candidam efficiam. Et si uolueritis et obaudieritis me, que bona sunt terre, edetis. Si autem nolueritis, neque obaudieritis me, gladius uos comedet. Os enim Domini  locutum est hoc . Quis rogo est tam durus aut omnino stolidus, qui in hoc sermone monitionis superne, si ad conuersionem non inuitatur 368 delectatione promissi, non saltem compellatur terrore supplicii? Contemptorem quippe diuini sermonis non excipiet salus, sed comesturus est gladius. Hinc est quod alio loco in eiusdem prophete uolumine demonstratur, quia nisi per conuersionem nemo perueniet ad salutem. Sic enim dicitur: Si conuersus fueris et ingemueris, saluus eris . In hoc testimonio conditionali Deus et precepto utitur, et promisso. Dicens quippe, Si conuersus fueris et ingemueris, saluus eris, ostendit ex conuersionis conditione promissionem salutis omnino pendere. Hec est igitur inter Deum hominemque conditio,  id est, inter precipientem Dominum seruumque poscentem, inter iudicem qui sine iustitia misericordiam prerogat, et peccatorem qui misericordiam iuste iudicantis exspectat. Dicit igitur iste Dominus, misericors et iustus, seuerus et pius: Si hoc feceris, hoc habebis; si quod dico custodieris, dabo quod poscis; ego tibi precipio conuersionem, tu poscis a me salutem; si parueris precepto, potieris beneficio; si iussa fieri uideam, postulata concedam: Si conuersus fueris et ingemueris, saluus eris.



CAPUT XII.

Cum dicitur ergo peccanti beneficium salutis accipere cupienti, quia si conuersus fuerit et ingemuerit, saluus erit; consequenter intelligitur quia, ETIAMSI INGEMUERIT,  tamen conuersus non fuerit, saluus non erit. Non enim frustra utrumque diuinus sermo complexus est, nisi ut hec duo, id est conuersionem et gemitum, necessaria cognosceremus ad consequendum salutis effectum. Nonnulli enim scelerum suorum consideratione perterriti, pro iniquitatibus quidem suis in oratione gemunt, nec tamen ab iniqua operatione discedunt. Fatentur se male fecisse, nec ullum finem uolunt malis factis suis imponere. Accusant humiliter in conspectu Dei peccata quibus tenentur oppressi, et eadem peccata que humilitate sermonis accusant, corde peruerso contumaciter cumulant. In dulgentiam quam lacrymosis gemitibus poscunt, ipsi  sibi prauis operibus adimunt. Medelam postulant a medico, et in perniciem suam subrogant adiutorium morbo. Ac sic inaniter uerbis querunt placare iustum iudicem, quem factis iniquis magis irritant ad furorem. Tales enim nunquam diluunt gemendo peccatum, quia non desinunt peccare post gemitum. Pro criminibus namque gemunt; et post gemitum ad crimina redeunt. De talibus in libro Ecclesiastico Scriptura diuina sic loquitur: Qui baptizatur a mortuo, et iterum tangit illum, quid proficit lauatio eius? Sic homo qui ieiunat pro peccatis suis, et iterum eadem faciens, quid proficit humiliando se? Orationem eius quis exaudiet ? Rectissime igitur dicit Deus homini: Si conuersus fueris et ingemueris, saluus eris. Apud Deum quippe seuerum et bonum tunc oratio gementis auditur, tunc poscentis fletus  attenditur, tunc flenti conceditur salus, si fuerit ad Deum contriti cordis humilitate conuersus. Necesse est enim ut Deus peccatori misertus ignoscat, si tamen peccator iniquitatem suam conuersus agnoscat. Denique diuinam misericordiam 369 propterea Dauid sanctus efficaciter inuenit, quia conuersus per humilitatem contriti cordis, quod male fecerat agnoscendo damnauit, nec distulit punire penitendo mali operis cupiditatem in qua fuerat lapsus; quia si non puniret unde reus tenebatur, procul dubio ipse puniretur. Suum ergo facinus agnouit conuersus in penitentiam, metuit ne damnatus agnouisset penam. Ipse in se penitens uindicabat agnoscendo, quod ignosci sibi uolebat a Domino. Denique cum dixisset: Miserere mei, Deus, secundum magnam misericordiam tuam,  et secundum multitudinem miserationum tuarum dele iniquitatem meam; Magis magisque laua me ab iniustitia mea, et a delicto meo munda me ; statim secutus adiunxit: Quoniam iniquitatem meam ego agnosco, delictum meum coram me est semper . Agnoscebat iniquitatem suam, non ut peccando magis augeret, sed ut penitendo dilueret; atque ita dominationem peccati, quam delectatio culpabilis inuexit, conuersio uera submouit. Et quia ingemuit Dauid ex toto corde conuersus, continuo saluus est factus, atque ita in eo completum est quod per prophetam precipitur: Si conuersus fueris et ingemueris, saluus eris.



CAPUT XIII.

 Porro conuersio et ab impietate et ab iniquitate precipitur. Utraque enim aduersum se iram Dei prouocant: quia utrumque Deus exsecratur et damnat, dicente Paulo: Reuelatur enim ira Dei de celo super omnem impietatem et iniustitiam hominum . Et Salomon ait, quod etiam beatus Petrus suis dictis inseruit: Si iustus uix saluabitur, peccator et impius ubi parebunt . Unde non immerito uas electionis, quod diuine plenum erat caritatis, sicut pro his qui in fide  peccabant tristitia magna concutiebatur et dolore cordis, sic illos qui, intra Ecclesiam constituti, et impudice luxurioseque uiuentes penitentiam non agebant, lugere se testatus est. De Iudeis enim quos increduli cordis impietas possidebat ita dicit: ueritatem dico in Christo, non mentior, testimonium mihi perhibente conscientia mea, in Spiritu sancto, quoniam tristitia mihi est magna, et continuus dolor cordi meo. Optabam enim ego ipse anathema esse a Christo pro fratribus meis, qui sunt cognati mei secundum carnem, qui sunt Isrelite . De illis uero qui intra Ecclesiam positi malis operibus insistebant, sic ad Corinthios loquitur medicinali sermone: Ne iterum cum uenero humiliet me Deus apud uos, et lugeam multos ex his qui ante peccauerunt, et non egerunt penitentiam, super immunditia et fornicatione et  impudicitia quam gesserunt . Nec istos utique tristis doleret, nec illos humiliatus doleret Apostolus, si impiis et iniquis exacerbantibus diuinam iustitiam sine conuersione cordis remissionem peccatorum crederet conferendam; cum ipsa remissio peccatorum non nisi in conuersione cordis sortiatur effectum; in illis duntaxat qui proprie iam uoluntatis utentes arbitrio, diuini muneris opitulatione conuersi mutata in melius uita, non desistunt ad poscendam remissionem peccatorum currere, ad quorum 370 perpetrationem siue nescientes ignorantia impulit, seu, quod est deterius, scientes contumacia uoluntatis illexit. Propter quod Propheta orat Deum: Delicta iuuentutis et ignorantie mee  ne memineris . Et  Saluator noster ait: Seruus nesciens uoluntatem domini sui, et faciens indigna , uapulabit paucis, et seruus sciens uoluntatem domini sui et faciens indigna, plagis [a 1Kb] uapulabit multis . Unde et Apostolus in ignorantia se peccasse confitetur his uerbis: Gratias ago ei qui me confortauit Christo [b 1Kb] Iesu Domino nostro; quia fidelem me existimauit, ponens in ministerio, qui prius fui blasphemus, et persecutor, et contumeliosus; sed misericordiam consecutus sum, quia ignorans feci in incredulitate . Ne quis ergo sibi de ignorantia blandiatur, attendendus est Apostoli sermo, qui se ignorantia quidem fecisse pronuntiat, sed tamen se peccasse non negat; imo primum se dicit  omnium peccatorum:  primum scilicet, non temporis cursu, sed iniquitatis excessu. Misericordiam itaque in hoc consecutus est, ut peccata que in ignorantia fecerat, illuminatus agnosceret, et conuersus protinus abdicaret. Hoc autem fit, ut, sicut nos docet apostolus Iacobus, omne datum optimum, et omne donum perfectum, desursum descendere a Patre luminum  cognoscamus. Qui cum in peccatore hoc inueniat pro quo debeat iuste damnari, conuersionem ipse gratis tribuit peccatori, per quam iuste damnationis possint tormenta submoueri.



CAPUT XIu.


In omni ergo peccatore qui arbitrio iam proprie uoluntatis utitur, per conuersionem cordis beneficium diuini muneris inchoatur. Ceterum paruulos nouimus non propria uoluntate, sed fidelium pro eis confitentium recta credulitate saluari. Conuenit enim iudicio ueritatis paruulos ministerio aliene confessionis absolui, quos uinculo constat aliene iniquitatis obstringi: ut, aliis spiritaliter confitentibus, accipiant iustificationis beneficium, qui, aliis carnaliter generantibus, portant originale peccatum; et sicut ad primam natiuitatem obfuit nondum natis nec aliquid agentibus parentum carnalis concubitus, sic eis nescientibus prosit ad secundam natiuitatem fidelium pro eis confitentium spiritalis affectus. Quantum  ergo ad illos attinet qui propriorum iam possunt actuum reddere rationem, nullus efficietur beatus, nisi qui malis actibus renuntians, ad Deum fuerit tota cordis humilitate conuersus. Beati enim quorum remisse sunt iniquitates, et quorum tecta sunt peccata . Quisquis igitur proprie uoluntatis et operationis iniquitatem portat, non potest aliquam accipere beatitudinem, nisi fuerit ad ipsum conuersus beatitudinis largitorem.



371 CAPUT Xu.

Peccatis enim excecatur cor, remissione uero illuminatur. Quia sicut nichil est aliud excecari quam lumine priuari, ita curatus oculus in quantum potiri ualet uisione luminis, in tantum caret uitio cecitatis. Qui tamen oculus uidere lumen nullatenus ualebit,  nisi se illi lumen infuderit. Oculus igitur per luminis infusionem potest percipere luminis uisionem. Sic et remissio peccatorum cum hominibus datur, procul dubio cecitas cordis expellitur, ut lumen iustitie oculo interiore cernatur. Ceterum quomodo fieri potest ut obscuritas tenebrarum remoueatur, si luminis infusio non donetur? Deus ergo quibus propria peccata dimittit, lumen uere conuersionis [a 1Kb] infundit. Quocirca sicut cecus quilibet, quandiu cecus est, non potest lumen uidere; sic iniquus quilibet aut impius remissionem non accipit peccatorum, nisi preuentus gratuite iustificationis munere toto corde conuertatur ad Deum: ipsius enim remissionis effectus in cordis conuersione consistit. Ceterum cui conuersionis gratia non conceditur, peccatorum remissio  non donatur. Quid est enim aliud peccatorum remissionem consequi, nisi a peccati dominatione liberari? Omnis enim  qui facit peccatum, seruus est peccati . Quomodo autem potiri creditur splendifico liberationis munere, qui peccati non caret teterrima seruitute? Propter quod eorum qui dicunt: Faciamus mala, ut ueniant bona , iustam esse damnationem, Magistro gentium docente, cognouimus, quo predicante similiter audiuimus: Quia neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces,  regnum Dei possidebunt . Galate quoque sic idem doctor eximius monet: Manifesta autem sunt  opera carnis. Que sunt fornicatio, immunditia, luxuria, idolorum seruitus, ueneficia, inimicitie, emulationes, ire, rixe, dissensiones, hereses, inuidie, homicidia, ebrietates, comessationes, et his similia, que predico uobis, sicut predixi, quoniam qui talia agunt, regnum Dei non consequuntur . Quia igitur iustus est Deus, quandiu isti talia agunt, regnum Dei non consequuntur; quoniam uero idem Deus misericors est, propterea mali, si talia agere desinant in quibus Deum contumaciter exacerbant, et humiliati atque correcti ad Deum conuertantur, regnum Dei sine dubio consequentur. Sicut enim opus iustitie non uincitur,  sic nec opus misericordie submouetur. Et ideo sic Deus possessionem regni sui disposuit, ut eam, quia iustus est, impio et iniquo non donet; quia uero misericors est, omni ueraciter conuerso non deneget.



372 CAPUT XuI.

Conuersio autem tunc uera probatur in homine, si impietas et iniquitas pellatur ex corde. uerumtamen inter impietatem et iniquitatem hec solet pronuntiari differentia, quod impietas, aut prauam in Deum fidem gerit, aut nullam; iniquitas autem malis moribus polluit uitam. Blasphemat impietas Deum, ledit iniquitas proximum. Impietas autem ex humilitate carnis mentitur  altissimum, nitens sacramentum pietatis inuicte ad diuine nature  contumeliam predicare, aut in humana carne Deum Dei Filium conceptum natumque denegat, et Deo uero non carnis ueritatem, sed ostentationem solam false uisionis assignat; aut ita carnem Christi fatetur de carne uirginis, ut eam neget in carnis susceptione conceptam; aut eumdem Patrem quem Filium Spiritumque sanctum dicit confusione impia; aut Patris, et Filii, et Spiritus sancti diuersas naturas inducit separatione peruersa, aut non credit carnem Filii Dei de carne Marie uirginis sumptam, sed de celo non dubitat asseuerare depositam; aut aliquid humane nature uult Christo subtrahere, ut accepta humana carne animam rationalem, id est animam plenam hominis Unigenitum Deum deneget accepisse. Impietatis est crimen, si quis dicat, non omnem spiritalem  corporalemque a Deo bonam conditam naturam; sed ex aduerso propriam mali uelit assignare substantiam: cum omne malum, non ex ortu neque statu naturalis proprietatis existat, sed ex defectu uoluntarie cogitationis eueniat: non quia bona natura malam naturam recipit, cum mala natura nulla sit, sed quia dilectionis ordine derelicto, creatura rationalis, que ad dilectionem Creatoris facta est, dum contempto Creatore, aut rebus inheret creatis, aut cogitationibus falsis, deterior facta, temporalia sempiternis, ima summis, mutabilia immutabilibus anteponit. Similiter illi qui iustos et iniquos, non ex operum diuersitate, sed ex sacramentorum dicunt  communione censendos, nichil uolentes unicuique prodesse, si inter iniustos iuste uiuat in Ecclesia catholica tanquam unumquemque non pro qualitate facti, sed pro societate sacramenti eterna retributio, siue supplicii sit exceptura, seu regni. Hec ergo que sunt a nobis superius intimata, et alia multa que aduersum catholicam et apostolicam fidem ab hereticis atque schismaticis proferuntur, impietatis uitio deputantur. Ipsa enim separatio impios ostendit, que tales ecclesiastico corpori, non socios, sed aduersarios facit. Neque enim a conuentu ecclesiastice unitatis corpore separarentur, ac loco, nisi prius ab ecclesiastica fide descenderent  corde corrupto; neque a legitimo uerbi Dei coniugio aperta impietate seiungerentur, nisi perfidas ac peruersas cogitationes adulterina diabolice constuprationis  seminatione conciperent; quas nequiter interno fouentes assensu, ad hoc postmodum nefaria locutione parerent, ut uiperea similitudine propriis disrupti fetibus interirent. uiperis quippe hoc est parere, quod perire. Quarum filii, sicut fertur, disruptis quibus sunt concepti uisceribus, sic egrediuntur 373 in lucem, ut parentibus inferant mortem. Cum igitur impia quelibet prauitas, uel assensu concipitur, uel etiam professione generatur, eterna morte animam interimit. Que corruptioni consentiens, ob hoc interne conceptu infidelitatis inflatur, ut suo postmodum rupta partu moriatur. Tales apostolica his uerbis designat auctoritas: Sicut autem Iamnes et Mambres restiterunt Moysi; ita et his resistunt ueritati, homines corrupti mente, reprobi circa  fidem . Si quis igitur contraria disputans, et a bonitate semetipsum segregans, ecclesiastice fidei peruersus obsistit, iste procul dubio impius dicitur. Si quis autem in corpore unitatis catholice perseuerans sacramentorum societate coniunctus, flagitiis et criminibus deditus, is solet iniquus uocari, non impius. Unde nobis nunc non est disputandum. Hoc tamen dicimus, quia non omnis iniquus est impius, licet omnis impius sit iniquus.



CAPUT XuII.

Conuersio ergo illa in conspectu Dei grata est et accepta, in qua simul et fidei rectitudo seruatur, et uite bone regula custoditur: id est, ut principaliter recta teneatur de Deo sententia, deinde proximo exhibeatur  caritas diuinitus imperata. Tunc enim se homo recte diligit, cum dilectionem Dei sibi deuotus et humilis anteponit. Tunc etiam diligit proximum, si proximo, quantum potest, consulat, ut ad Deum recta fide et bona conuersatione perueniat. Proximi autem caritas duplici est ratione seruanda, ut scilicet nec alii inferat quidquam quod sibi nollet inferri; nec indigenti opem boni operis in quantum potest deneget, quia nec sibi uellet negari, si similiter indigeret. Unde Saluatoris nostri sic nos agnoscimus informari  sermone dicentis: Que uultis ut faciant uobis homines, eadem et uos facite eis. Hec est enim lex et prophete . Non dixit Christus, que uobis fecerint homines, eadem et uos facite eis; ne malum crederemus pro malo reddendum ei qui nobis mali aliquid fecit, aut cuiquam negandum putaremus beneficium, a quo nobis nichil beneficii sciremus impensum: cum debeat Christianus omni homini beneuolentie adiutorium, uel prerogare, uel reddere; ut et bono bonum reddat, et malum bonitate preueniat. Dicitur enim nobis a Domino: Diligite inimicos uestros, benefacite his qui uos oderunt, et orate pro persequentibus et calumniantibus uos, ut sitis filii patris uestri qui in celis est, qui solem suum facit oriri super bonos et malos, et pluit super iustos et iniustos . Boni autem fideles, non solum  ab illis persecutionem patiuntur qui foris positi latratibus perfidis ac peruersis Ecclesie catholice dogmatibus obnituntur; sed etiam ab illis qui uidentur quidem intra Ecclesiam esse, sed male uiuentes inueniuntur ecclesiastice traditioni non ore, sed opere repugnare. Quos cum boni conspiciunt, grauiter gemunt, et sancto affectu permotus cruciatur bonus animus, quando aliene peruersitatis non fugit sensum, quamuis tenere non possit assensum.



374 CAPUT XuIII.

Intra catholicam quippe Ecclesiam in presenti seculo iusti et iniqui [a 1Kb] tenentur admixti sacramentorum scilicet communione, non morum, id est societate credulitatis, non similitudine conuersationis.  Non ergo corde, sed corpore [b 1Kb] ; quia professione, non opere. Nunc igitur quandiu, secundum beati Pauli predicationem, in magna domo non solum sunt uasa aurea, sed et lignea et fictilia, et quedam quidem sunt in honorem, quedam uero in contumeliam [c 17Kb] ; intra Ecclesiam quidem sunt iniquus et iustus, extra Ecclesiam uero nullus est iustus. Et intra dominicam aream, donec uentilatoris metuendus exspectatur aduentus, et discretio uentilationis nouissime differtur, palea frumento locali communione miscetur. Quisquis autem extra dominicam aream locus est, quamuis ibi uocabulum nominetur agricole, sola ibi potest que uento raptatur palea residere. uerum quia tanta est agricole nostri omnipotentia, ut nullus ualeat eius uincere uoluntatem; quisquis in presenti  uita conuersus recurrerit ad aree dominice locum legitimum, si perseueranter teneat in fide recta bone uite propositum, non erit palea, sed frumentum, nec ignibus tradetur arsurus, sed in horreo congregabitur placitis Deo fructibus opimatus.



CAPUT XIX.

In sola ergo Ecclesia catholica datur et accipitur remissio peccatorum, quam ipse sponsus unam dicit esse columbam suam, unam electam suam, quam super petram fundauit, cui claues regni celorum dedit,  cui etiam potestatem ligandi soluendique concessit, sicut beato Petro ueritas ipsa ueraciter repromittit, dicens: Tu es Petrus, et super hanc petram edificabo Ecclesiam meam, et porte inferorum non preualebunt aduersus eam; et tibi dabo claues regni celorum, et quodcunque alligaueris super terram, erit ligatum et in celo; et quodcunque solueris super terram, erit solutum et in celo . Ab hac Ecclesia que claues regni celorum accepit, quisquis foris est, non celi uiam graditur, sed inferni; nec tendit ad eterne uite domum, sed currit ad mortis eterne supplicium; non solum si remaneat sine baptismo paganus, sed etiam si in nomine Patris, et Filii, et Spiritus sancti baptizatus perseueret hereticus. Neque enim per baptismi meritum adipiscitur  ueram uitam, si quis in nomine Patris, et Filii, et Spiritus sancti, siue intra Ecclesiam, siue extra Ecclesiam baptizatus, non tamen intra Ecclesiam catholicam terminarit hanc uitam; nec uiuet per ecclesiastici baptismatis sacramentum, qui non tenuerit ecclesiastice 375 fidei caritatisque consortium. Ille enim saluatur sacramento baptismatis, quem intra Ecclesiam catholicam usque ad obitum presentis uite tenuerit unitas caritatis.



CAPUT XX.

Ceterum si quis aut de Ecclesia baptizatus egreditur, aut extra Ecclesiam in Patris, et Filii, et Spiritus sancti nomine baptizatus, si ante finem presentis uite non fuerit catholice restitutus Ecclesie, non  carebit morte, sed requie: quia et tempore diluuii si quis in arcam Ne  non est ingressus, non est saluatus diluuio, sed necatus, nec salutem inuenit in aqua, sed mortem. Aqua quippe illa, in qua prefigurabatur baptismatis sacramentum, quoscunque in arca reperit, a terra suspensos ad celestia sublimauit; residuos autem oppressos occidit, quos foris inuenit. Et pereunte Hiericho, si quos domus Raab meretricis inclusit, incolumes iehsu seruare precepit ; reliquos uero quos illa non continebat domus, unius mortis consumpsit interitus. In illa igitur arca, et in illa domo una eademque prefigurabatur Ecclesia; sed in his qui extra arcam diluuio perierunt, et in eis qui extra illam domum gladio mortui sunt, gemine significationis potest  considerari mysterium. Existimo enim quantum mihi nunc interim uidetur, non incongrue credi in diluuii significatione precessisse baptisma Christiane confessionis; ut agnoscamus hereticos, si extra Ecclesiam permanserint, baptismo penam mereri, non uitam, et eos qui Christum negantes de Ecclesia catholica discedunt, eterno supplicio perituros. Arce quippe sacramentum beatus Petrus his uerbis exponit: In diebus quando exspectabat Dei patientia in diebus Ne, cum fabricaretur arca, in qua pauci, id est octo anime salue facte sunt per aquam: quod et uos nunc similis forme baptisma saluos facit, non carnis depositio sordium, sed conscientie bone interrogatio  in Deum . Ubi est autem conscientia bona, nisi ubi est et fides non ficta? Docet enim apostolus Paulus: Quia finis precepti est caritas de corde puro, et conscientia bona, et fide non ficta . Quid ergo aqua diluuii non saluauit extra arcam positos, sed occidit? Sine dubio prefigurabat omnem hereticum, licet habentem baptismatis sacramentum, non aliis, sed ipsis aquis ad inferna mergendum, quibus arca subleuatur ad celum. Neque enim ob aliud eis interitus per aquam nascitur, nisi quia eos arce non continet sinus: in quo solo potest uiuere quisquis non uult aquis uitalibus interire.



CAPUT XXI.

 Huius arce mysterium Cyprianus beatissimus martyr scribens in libro de Simplicitate prelatorum, uel potius secundum uetusta exemplaria de Unitate catholice Ecclesie, exponit: Adulterari non potest sponsa Christi: incorrupta est [a 1Kb] et pudica; unam domum nouit, 376 unius cubiculi sanctitatem casto pudore custodit. Hec nos Deo seruat, hec filios regno quos generauit assignat. Quisquis ab Ecclesia segregatus, adultere iungitur, a promissis Ecclesie separatur: nec perueniet ad Christi premia, qui relinquit  Ecclesiam Christi: alienus est, profanus est, hostis est. Habere non potest Deum patrem, qui Ecclesiam non habet matrem. Sicut non potuit euadere quisquis extra arcam Ne fuit, sic et qui extra Ecclesiam foris fuerit, non euadet. Certum est igitur tam predicatione beati apostoli Petri quam expositione sancti martyris  Cypriani, in arca Ne figuram Ecclesie, et in aquis diluuii figuram baptismatis exstitisse. In illa quoque domo Raab meretricis, que, pereunte Hiericho, sola est iubente Iesu cum omnibus quos intra se habuit incolumis reseruata, in sacramento Christiane confessionis, quantum mihi uidetur, catholica ex gentibus significabatur Ecclesia. Que scilicet reiecta pristine fornicationis illuuie, duos exploratores Iesu latenter excepit: hoc est, siue utriusque Testamenti castam cognitionem, siue Dei et proximi caritatem: quia et in illis duobus Testamentis Dei et proximi caritas intimatur, et in his duobus preceptis tota lex cum prophetis pendere cognoscitur . Hec que prius idolis prostituta fuit meretrix impia, suscipiens exploratores Iesu, facta est fidelis  et casta: quos custodiens a persequentibus inimicis, non in inferioribus depositos obruit, sed in solario domus sue leuatos latenter abscondit. Solarium uero propterea dicitur, eo quod solis lumine perfundatur. Quis est autem sol humani cordis, nisi ille de quo dictum est per prophetam: Timentibus autem nomen meum orietur sol iustitie, et sanitas in pennis eius ? De ipso sole oriente Zacarias in Euangelio sic prophetat: Quia uisitauit nos oriens ex alto, illuminare his qui in tenebris et in umbra mortis sedent . Nam et Abacuc propheta Christi ascensionem et ordinis ecclesiastici firmitatem  sub nomine solis luneque sic predicat: Eleuatus est sol, et luna stetit in ordine suo . Cor ergo uniuscuiusque fidelis non incongrue spiritale solarium dicitur, quod solis illius superni radiis salubriter illustratur. Raab itaque meretrix quos exploratores Iesu in solario sue domus abscondit, utique in superioribus, hoc est spiritali scientia illuminati cordis intima dilectione continuit, ut propheticum illud eloquium operis ueritate cantaret: In corde meo abscondi eloquia tua, ut non peccem tibi . uera itaque fides, que diuinis eloquiis intimatur, tunc persequentibus non traditur, tunc in corde fidelium inuiolata et incolumis custoditur, si non terrenis, et caducis, atque carnalibus, sed celestibus et spiritalibus promissis animus perseueret  affixus, nec contempletur que uidentur, sed que non uidentur: Que enim uidentur temporalia sunt, sicut ait Apostolus; que autem non uidentur, eterna sunt . Ceterum quisquis propterea Christianam fidem tenet, ut res terrenas et transitorias acquirat, iste exploratores Iesu, non in superioribus domus sue, sed in inferioribus collocat; ubi cum fuerint positi, facilius et inueniri possunt ab inimicis et perimi. Omnis enim persecutor et inimicus 377 Ecclesie illos spiritaliter interimit, et ipsis ingerit eterne mortis interitum, quorum cor inuenerit terrenis et caducis rebus innexum. Hi enim dum terrenas diuitias, aut perdere metuunt, aut acquirere concupiscunt, precepta Christi, hoc est exploratores Iesu non abscondunt in solario cordis, sed tradunt persequentibus  inimicis, aut metu scilicet territi, aut igne praue cupiditatis accensi. Nec funiculum coccineum, in cuius signo domus illa saluata est, habent per fenestram domus sue suspensum, qui fidei sue non confitentur, sed denegant sacramenta. Funiculus enim coccineus sanguinis Christi mysterium preferebat: quem ille per fenestram domus sue suspensum habet, qui fide contra paganos seu contra quoslibet hereticos Deo protegente firmatus, ac fidem suam sollicite custodiens, Christi se redemptum sanguine confitetur. Propter quod ipse Saluator ait: Qui me confessus fuerit coram hominibus, confitebor et ego eum coram Patre meo, qui est in celis; qui autem negauerit me coram hominibus, negabo et ego eum coram Patre meo, qui est in celis . Quamuis  igitur inimicus persecutor exploratores Iesu in inferioribus conetur occidere, id est robur Christiane fidei terrenis moliatur promissionibus siue terroribus eneruare; si quis tamen Trinitatis fidem, qua Patrem, et Filium, et Spiritum sanctum unum Deum substantialiter credit, in superioribus habuerit collocatam, omnes persequentis atros errores  omnesque seductoris insidias non timebit.



CAPUT XXII.

Proinde non solum quos iterati baptismi tenet reatus innexos debent celeriter ad Ecclesiam recurrere, et Deum lacrymis ac eleemosynis pro tanto scelere deprecari; uerum etiam si qui forsitan sine iteratione baptismatis delectatione munerum seu timore penarum  negantes catholice fidei sacramentum, ad hereticorum sunt mortiferum dilapsi consortium, resumant fidem quam negauerunt, et ad Ecclesiam celeriter reuertantur, ut Iesu ueniente, intra illam domum possint inueniri extra quam nullus potest ab interitu liberari: quia sicut in Hiericho quisquis extra illam domum fuit nullum potuit adipisci uite subsidium, sic extra Ecclesiam catholicam nullus accipiet indulgentiam peccatorum; et sicut intra Ecclesiam catholicam corde creditur ad iustitiam, ore autem confessio fit ad salutem , sic extra eamdem Ecclesiam mala credulitas non reputatur ad iustitiam, sed ad penam, et praua confessio non ac quirit salutem confitenti, sed ingerit mortem. Extra hanc Ecclesiam nec Christianum nomen aliquem  iuuat, nec baptismus saluat, nec mundum Deo sacrificium offertur, nec peccatorum remissio accipitur, nec eterne uite felicitas inuenitur. Una est enim Christi Ecclesia, una columba, una dilecta, una sponsa: in qua Trinitas unus Deus, unius nature atque substantie creditur; in qua nec Filio, nec Spiritui sancto contumelia minorationis ingeritur; in qua unus atque idem cultus, et honor unus uni Trinitati, que Deus uerus est, exhibetur. Hec est una uera 378 Ecclesia, que sic credit et predicat unam Trinitatis essentiam, ut in tribus unam quamlibet non audeat alteri preferre personam. Sic enim nichil se diuersum colere in substantia diuinitatis ostendit, ut Patrem et Filium, et Spiritum sanctum, hoc est ipsam Trinitatem unum uerum et solum confitens  Deum, nec in unitatis nomine Sabelliane confusionis incurrat errorem, et in Trinitatis uocabulo meminerit Ariane diuersitatis mortiferam uitare perniciem. Apostolice quippe predicationis retinens normam, quemadmodum Trinitatem cognoscit in personis Patris, et Filii, et Spiritus sancti; sic unius Dei rectam predicat fidem, quia in Patre, et Filio, et Spiritu sancto naturalem predicat unitatem.



CAPUT XXIII.

Ab hac Ecclesia si qui foris sunt in diuersis erroribus constituti, tunc accipient indulgentiam peccatorum, si ad eamdem Ecclesiam, dum sunt in hoc seculo constituti, recta credulitate fuerint et contriti cordis humilitate conuersi. Ergo currant, dum tempus  est, ad legitimam matrem, que, sicut ex utero suo natos filios continet diligenter et nutrit, sic ex ancilla natos, non solum redeuntes non respuit, quin etiam misericordie uisceribus errantes inquirit, et pro affectu incessanter inuitat, quos in societatem paterne hereditatis inducat. Neque enim in eis attendit ancillaris uteri conditionem, sed paterni recognoscit seminis ueritatem. Que est enim ueritas paterni seminis, nisi baptisma perceptum in nomine Trinitatis? Hoc illa in quocunque repererit, tanquam legitima mater sui iuris esse cognoscit. Nouit enim, sicut Rachel , non solum proprio utero filios parere, uerum etiam ex ancilla progenitos suo nomine tanquam genitrix legitima uindicare. Hoc opus est, ut illi non negligant fraternam societatem  repetere, si uolunt paterne hereditatis munere non carere. Igitur heresim relinquentes ad catholicam Ecclesiam celeriter reuertantur; nec de hereditatis possessione dubitent, nec de peccatorum remissione desperent. Qui enim non credit intra Ecclesiam catholicam cuncta relaxari posse peccata, ipse sibi remissionem peccatorum denegat, si de hoc seculo in eadem cordis impenitentis duritia perseuerans, alienatus ab ecclesiastica societate discedat.



CAPUT XXIu.

Talis igitur aduersus Spiritum sanctum dicit uerbum, quod neque in hoc neque in futuro sit seculo remittendum . Caritas enim Dei, que cooperit multitudinem peccatorum , diffusa est, sicut Apostolus dicit, in cordibus nostris  per Spiritum sanctum, qui datus est nobis . Hec caritas, quia incorruptum tenet unitatis fraterne consortium, propterea multitudinem peccatorum cooperit, et in unitate spe certissima perseuerantes perire non sinit. Si quis igitur tenens fidem, que per caritatem operatur , sic agit penitentiam 379 pristini cuiuslibet erroris, ut eum nec erroris ulterius societas teneat, nec catena mortifere desperationis obstringat, liber erit ab illo uerbo quod aduersus Spiritum sanctum dicitur, quod dicenti non dimittitur, neque in hoc seculo neque in futuro. Hoc enim uerbo Dominus et Saluator noster non aliqua peccata insinuauit in futuro seculo dimittenda que in hoc seculo dimissa non fuerint; sed bene intelligentibus ostendit non alia, sed illa tantum in futuro  seculo dimittenda que in hoc seculo in una et uera Ecclesia catholica fuerint unicuique dimissa. Soli enim illi Dominus ligandi soluendique tribuit potestatem, dicens: Tibi dabo claues regni celorum; et quodcunque ligaueris super terram, erit ligatum et in celis; et quodcunque solueris super terram, erit solutum et in celis . Quod ergo sancta Ecclesia in hoc seculo non soluerit ita insolubile permanet, ut etiam in futuro seculo solui nullatenus possit. Ligatus est autem omnis homo quem ista non soluerit; nec consequetur aliquod solutionis beneficium, qui non conuersus ad penitentiam in Ecclesia sibi dandam sperauerit indulgentiam peccatorum. Ille igitur dicit irremissibile uerbum aduersus Spiritum sanctum, qui diuitias bonitatis Dei, et patientie, et longanimitatis  contemnens, secundum duritiam suam et impenitens cor thesaurizat sibi iram in die ire et reuelationis iusti iudicii Dei, qui reddet unicuique secundum opera sua .



CAPUT XXu.

Etenim siue caritas, et ea de corde puro [a 1Kb] , siue unitatis fraterne communio, siue hereditatis celestis paterna possessio, in sancti Spiritus donatione consistunt. De caritate quippe Doctor gentium dicit: caritas Dei diffusa est in cordibus nostris per Spiritum sanctum, qui datus est nobis . Unitatem quoque Spiritus cum eadem caritate commendat, dicens:  Obsecro itaque uos ego uinctus in Domino, ut digne ambuletis uocatione qua uocati estis, cum omni humilitate et mansuetudine, cum patientia supportantes inuicem in  caritate, solliciti seruare unitatem Spiritus in uinculo pacis . Ipsam quoque communionem Spiritus sancti esse confirmat, dicens: Gratia quoque Domini nostri Iesu Christi, et caritas Dei, et communicatio Spiritus sancti sit cum omnibus uobis . De hereditate quoque nostra sic loquitur: Signati estis Spiritu promissionis sancto, qui est pignus hereditatis nostre . Spem quoque ipsam, que uitium desperationis expellit, sancto Spiritui beatus assignat Apostolus dicens: Deus autem spei repleat uos omni gaudio et pace in credendo, ut abundetis in spe et uirtute Spiritus  sancti . Ille itaque celestis hereditatis adipiscitur perenne consortium, qui intra Ecclesiam catholicam fraterne caritatis custodiens unitatem, priusquam presentem finiat uitam, deponit mortiferam cordis impenitentis duritiam, nec desperat in Ecclesia una et uere catholica remissionem omnium peccatorum conuersis dari per Spiritum sanctum. 380 Quod etiam ipse Saluator noster ostendit. Postquam enim resurrexit, insufflans in discipulos, et eis donum sancti Spiritus tribuens, remittendorum eis potestatem tribuit peccatorum, dicens: Accipite Spiritum sanctum. Si cuius peccata dimiseritis, dimittentur ei; cuius retinueritis, retinebuntur .



CAPUT XXuI.

 Non itaque aduersus se mortifera desperatione claudant ostium indulgentie, qui, ab Ecclesia catholica segregati, cuiuslibet heresis siue schismatis tenentur errore obstricti. Deponant duritiam cordis, si nolunt malis interminabilibus cruciari. Scriptum namque est quia Cor durum male habebit in nouissimo, et qui amat periculum in illo peribit . Quid autem periculosius quam diuinis obedientiam non exhibere sermonibus, et uocantis Dei spernere uoluntatem? Propter quod in libro sancti Iob, sicuti his qui conuertuntur eternitas promittitur gloriosa, sic impiis, pro eo quod non obediunt, salutis munera denegantur. Sic enim scriptum est: Qui conuertuntur ab iniquitate, si audierint et seruauerint, complebunt dies suos in bonis, et annos suos in gloria. Impios uero non  facit saluos, eo quod noluerunt scire Deum, et cum monerentur, inobedientes erant . Non ergo spernant obedientie tempus indultum, sed ad Ecclesiam catholicam reuertantur; in qua sola per sancti Spiritus donum caritas cooperit multitudinem peccatorum . Si qui etiam in Ecclesia catholica sunt, et male uiuunt, priusquam istam uitam finiant, festinent ut a mala uita discedant; nec sibi putent ad salutem sufficere catholicum nomen, si Dei non faciant uoluntatem. Dicit enim Saluator noster: Non omnis qui dicit mihi, Domine, Domine, intrabit in regnum celorum; sed qui fecerit uoluntatem  Patris mei, qui in celis est, ipse intrabit in regnum celorum . Nam et in libro Psalmorum scriptum est: Quia prope est Dominus omnibus inuocantibus eum in ueritate; uoluntatem timentium se faciet, et preces eorum exaudiet, et saluos faciet eos . Propter quod et in Prouerbiis unusquisque nostrum et timere Dominum iubetur, et a malo discedere. Ibi quippe dicitur: Time Dominum, et declina ab omni malo, et erit pax corpori tuo, et diligentia ossibus tuis . Nam et in libro Ecclesiastico, ne mala faciat unusquisque fidelium sic admonetur: Noli facere mala, et non apprehendent te. Discede ab iniquo, et discedent mala ab te. Ne semines mala in sulcis iniurie, et non metes illa in septuplum . In eodem libro rursus ne quisquam  peccata peccatis adiiciens de misericordia Dei uelit sibi uana cogitatione blandiri, huiuscemodi uerbis doctrina salutaris occurrit: Ne adiicias peccatum super peccatum, et dicas: Miseratio Dei magna est; misericordia enim et ira ab illo, et in peccatores respiciet ira illius . Et rursus sanctus Iob dixit: Nonne perditio erit iniquo, et alienatio facientibus iniquitatem ? In Prouerbiis scriptum est: Iniquitates sue capient impium; funiculis autem peccatorum suorum unusquisque constringitur. Hic moritur cum indisciplinatis, 381 de multitudine autem uite sue proiectus est, et perit pro insipientia .



CAPUT XXuII.

Et ne quis putet aliqua peccata hominum latere  Deum posse, sancti Iob sermonibus instruamur dicentis: Cogitationes meas dinumerasti, et nichil te latuit peccatorum meorum. Signasti quasi [a 1Kb] in sacculo iniquitates meas, adnotasti si quid inuitus erraui . Ne uero aliquis impunitum se futurum putet, si conuerti noluerit, eiusdem sancti uiri uerbis intentus auscultet dicentis: Imo uero nullus confidat cum sit nequam, se impunitum futurum, quidquid in iracundia prouocet Deum, tanquam inquisitio in eo non sit futura. Propter hoc in Ecclesiastico salubris deprompta monitio, ut nec conuersio nobis desit qua uitentur peccata, nec deprecatio, qua possint dimitti preterita. Sic enim dicitur: Fili, peccasti? Ne adiicias iterum; sed et de pristinis deprecare, ut tibi dimittantur. Quasi a facie  colubri fuge peccata. Si accesseris ad illa, suscipient te, et quasi dentes leonis in uorando interficient te . Sed nec illud siletur, quod impii et peccatores qui penitentiam impietatis siue iniquitatis agere noluerint, eternis sint in fine deputandi suppliciis, misericordiam uero his qui penitentiam gesserint Dominus noster largiatur. Quippe in libro Ecclesiastico sic positum est: Quoniam et Altissimus misertus est penitentibus, et impiis et peccatoribus reddet uindictam . Rursus in eodem uolumine sic dicitur: Memento quoniam ira non tardabit. Humilia ualde spiritum tuum, quoniam uindicta  carnis impii ignis et uermis . Esaias quoque dicit: Quia ignis eorum non exstinguetur, et uermis eorum non morietur . Rursum in Ecclesiastico positum est: Stuppa collecta synagoga peccantium, et consummatio eorum flamma ignis. uia peccantium plena offensis, et in fine illorum inferi, et tenebre, et pene .



CAPUT XXuIII.

Hec est mors, que secundum carnem uiuentes excipiet, sicut beati Pauli predicatio sancta testatur, ita dicentis [b 1Kb] : Ergo, fratres, debitores sumus non carni, ut secundum carnem uiuamus. Si enim secundum carnem uixeritis, moriemini; si autem spiritu facta carnis mortificaueritis, uiuetis . Facta autem carnis sequitur, si quis aut obsequitur  desideriis secularium, aut in impietate uult remanere captiuus: cum nos non aliud doctrina spiritalis erudiat, nisi ut abnegata impietate, desideria quoque secularia deponamus. Quod gentium Doctor his uerbis insinuat: Apparuit autem gratia Domini omnibus hominibus, erudiens nos, ut abnegantes impietatem et secularia desideria, sobrie et iuste et pie uiuamus in hoc seculo, exspectantes beatam spem, et aduentum glorie magni Dei, et Saluatoris nostri Iesu Christi . Illorum 382 est igitur spes beata, illorum exspectatio certa, illorum felicitas futura, qui abnegantes impietatem et secularia desideria, sobrie et iuste et pie uixerint in hoc seculo. Sobrietas itaque et iustitia et pietas debent a Christianis intentissime custodiri. Sobrietatem autem  custodit quisquis mores suos uitamque componit. Et ille iuste uiuit, qui proximo nec mali aliquid ingerit, et in quantum potest, adiutorium bone operationis impendit. Ille etiam pie uiuit, qui peruersum aliquid nec credit de Deo, nec dicit. Quisquis ergo uult ad regnum peruenire celorum, uiuat sobrius in semetipso, iustitiam seruet in proximo, pius perseueret in Deo.



CAPUT XXIX.

Hec autem tunc in futura uita proderunt, si in uita seculi presentis habeantur. Hoc enim beatus et sciebat et docebat Apostolus, qui precipiebat ut sobrie et iuste et pie uiuamus in hoc seculo : docens scilicet illos adepturos in iudicio misericordiam, qui ante iudicium in hoc seculo iustam gesserint  uitam. Propter quod nos in libro Ecclesiastico diuina premonet Scriptura, dicens: Ante iudicium para iustitiam tibi, et in conspectu Dei inuenies propitiationem . Debet itaque hic sibi iustitiam preparare, quisquis in conspectu Dei propitiationem desiderat inuenire. Quod enim in presenti seculo sibi homo non thesaurizauerit, future retributionis tempore non habebit. Quod ut diuinarum testimoniis Scripturarum quantum sat est possit ostendi, primum terminemus librum, ut consequenter parti residue questionis congruum dare possimus exordium.



LIBER SECUNDUS.



383 CAPUT PRIMUM.


Non ignoro libri superioris initio sic nos questionem de remissione peccatorum tractandam in Dei nomine atque adiutorio suscepisse, ut trina fieret disputationis inchoate partitio. Etenim cum Domino nostro, hoc est Deo uero, nec misericordiam deesse, nec iustitiam diceremus , hinc diximus facilius ueritatem posse querentibus apparere, qualibus Deus peccata dimittat, ubi dimittat, quando dimittat. Huius tripartite diuisionis cum iam geminam persoluerim partem, tertie me non nescio debitorem. Qualibus etenim Deus peccata dimittat, et ubi dimittat, quantum nobis Deus sue pietatis condonauit auxilium,  arbitror superiore libro competenter ostensum. Constat [a 1Kb] namque peccatorum remissionem non tribui nisi conuersis intra Ecclesiam catholicam constitutis. Ibi enim potest conuersio esse uera, ubi fides uera comitatu sancte conuersationis ornatur, et bene uiuendi studium nulla praue credulitatis maculatione polluitur. uita enim bona non ueraciter dicitur, que peruerse credulitatis uitio deprauatur; neque sufficit ad salutem fides recte credentis, si conuersatio moribus atque operibus turbatur obscenis. Propter quod sicut mortuam sine operibus fidem beatus Iacobus predicat , sic omne quod non est ex fide peccatum esse Paulus sua predicatione confirmat .



384 CAPUT II.

 Nunc autem in quantum nobis a luce uera, que illuminat omnem hominem uenientem in hunc mundum , donatur illuminationis auxilium, aggredimur ostendere quando penitentibus detur remissio peccatorum. Sterilis enim penitentia remissionis fructu priuabitur, si diuinitus indulti temporis opportunitas omittatur. Propter quod beatus Petrus dicit: Non tardat Dominus promissum suum, sicut quidam tardantem existimant [b 9Kb] , sed patienter fert propter uos, nolens aliquem perire, sed omnes ad penitentiam conuerti . Obsecro, Euthymi carissime, ne te pigeat intenta consideratione pensare quantum sit ponderis in hac apostolici uirtute sermonis. Neque enim debet tanquam leue contemni quod beatus Petrus ob hoc dicit Deum patienter  ferre, quia non uult aliquem perire, sed omnes in penitentiam conuerti. Hic enim prodest penitentia peccatori, ubi Deus peccantem damnare non festinat, ut remissionem peccatorum ad penitentiam conuerso concedat. Quia si etiam post hanc uitam iniquorum penitentia possit esse aliquatenus fructuosa, non diceret beatus Petrus, propterea Deum patienter ferre, quia non uult aliquem perire, eorum scilicet  quos presciit et predestinauit conformes fieri imaginis Filii eius . Istorum nemo perit. uoluntati autem eius quis resistit? Isti ante finem presentis uite Dei misericordia gratis preueniuntur, ipsi corde contrito et humiliato salubriter compunguntur, et omnes ad penitentiam diuino munere conuertuntur, ad quam sunt diuinitus predestinati per gratuitam gratiam, ut conuersi non pereant, sed habeant uitam eternam. Hi procul dubio sunt omnes quos secundum beati Pauli preconium Deus uult saluos fieri, et in agnitionem ueritatis uenire . Quia enim ille hoc uult qui omnia quecunque uoluit fecit, quod uult semper insuperabiliter facit. Hoc utique in eis impletur quod omnipotentis Dei uoluntas incommutabilis et insuperabilis habet; cuius  sicut mutari uoluntas non potest in dispositione, ita nec prohibetur nec impeditur potestas in opere: quia nec equitatem illius ualet quisquam iuste reprehendere, nec misericordiam ipsius potest aliquis obuiare. Unde Saluator noster incredule ciuitatis maleuolentiam talibus uerbis obiurgat: Hierusalem, Hierusalem, que occidis prophetas, et lapidas missos ad te [c 1Kb] , quotiens uolui congregare filios tuos sicut gallina congregat pullos suos sub alas suas, et noluisti ! Hoc autem dixit Christus, ut illius malam uoluntatem ostenderet qua insuperabili uoluntati diuine frustra resistere nitebatur, cum bona uoluntas Dei nec ab eis possit uinci quos deserit, nec aliquid non possit operari quod uelit. Illa igitur Hierusalem, quantum ad eius attinet uoluntatem,  suos filios ad Saluatorem congregari noluit, sed tamen ille omnes quos uoluit congregauit. Ac per hoc illa resistere uoluit Omnipotenti, nec ualuit: quia Deus qui, sicut scriptum est, Omnia quecunque 385 uoluit fecit , quoscunque uoluit ad se gratuita iustificatione conuertit, preueniens scilicet superabundantis gratie munere quos posset utique si uellet iuste damnare. Ergo cum Petrus apostolus dicit quia Deus patienter fert, nolens aliquem perire, sed omnes in penitentiam conuerti , non sic accipiamus omnes dictos, tanquam nullus sit qui congrue penitentiam non sit acturus; sed illos hic omnes accipere debemus, quibus sic Deus penitentiam hic donat, ut etiam perseuerantiam donet: hoc est, qui sic diuina preueniente  misericordia conuertuntur, ut eadem misericordia subsequente ad crimina quibus renuntiant nullatenus reuertantur. Hi sunt quibus, sicut Paulus ait, dat Deus penitentiam ad cognoscendam ueritatem, ut resipiscant a diaboli laqueis, a quo captiui tenentur ad ipsius uoluntatem . Hanc penitentiam quisquis curauerit in hoc seculo gerere, ipse apud Deum penitentie sue fructum poterit inuenire.



CAPUT III.


Ceterum legimus in libro Sapientie quosdam in die iudicii habituros quidem penitentiam, non tamen indulgentiam diuinitus accepturos. Scriptum denique sic habetur: Tunc stabunt iusti in magna constantia aduersus eos qui se angustiauerunt, et qui abstulerunt labores eorum. uidentes turbabuntur timore horribili, et mirabuntur in subitatione insperate salutis, dicentes inter se, penitentiam habentes, et per angustiam spiritus gementes: Hi sunt quos habuimus aliquando in derisum, et in similitudinem improperii; nos insensati uitam illorum estimabamus insaniam, et finem illorum sine honore. Quomodo computati sunt inter filios Dei, et inter sanctos sors illorum est ? Nemo autem, cum legit dictum quia mali mirabuntur  in subitatione insperate salutis, existimet illis qui in criminibus presentem finiunt uitam, quandoque insperatam salutem diuino munere conferendam. Iustorum namque insperata salus, que licet desperatur ab iniquis danda, tamen permanet sperantibus iustis. Unde beatus Dauid unam psalmi loco spem iustorum cecinit et salutem, dicens: Salus autem iustorum a Domino, et protector eorum est in tempore tribulationis: et adiuuabit eos Dominus, et liberabit eos, et eripiet eos a peccatoribus, et saluos faciet eos, quoniam sperauerunt in eum . Hinc est quod iniqui eternis deputandi tormentis dicturi sunt de iustis: Hi sunt quos habuimus aliquando in derisum et in similitudinem improperii; nos insensati uitam illorum estimabamus insaniam, et  finem illorum sine honore. Hec est insperata salus, quoniam uitam iustorum insaniam estimabant; et cum ipsi essent insani, sanos se esse credebant, nec sperabant retributionem diuine iustitie, et propterea uitam suam corrigere negligebant. Etenim delectabantur hic luxuriose uiuere diebus paucis, nec se credebant postmodum [a 1Kb] eternis cruciandos esse suppliciis. Propterea cum iustos uiderint in illa gloria filiorum Dei de qua dicit beatus Paulus: In qua stamus et gloriamur in spe glorie filiorum Dei ; tunc iniqui mirabuntur in gloria iustorum, hoc est filiorum 386 Dei; quia ipsi iusti sunt filii Dei. Propterea iniqui penitentiam steriliter quia intemporaliter habentes, et per angustiam spiritus gementes: Quomodo computati sunt inter filios Dei, et inter sanctos sors illorum est? Insperata ergo salus, id est que  sperata non est ab iniquis, profecto iustis dabitur, non iniquis. Non enim dabitur illis qui eam desperando male uiuunt, sed illis qui eam bene sperando, et a desideriis carnalibus abstinendo, beati Petri salubria mandata custodiunt, dicentis: Carissimi, obsecro tanquam aduenas atque peregrinos abstinere uos a carnalibus desideriis, que militant aduersus animam; conuersationem uestram inter gentes habentes bonam . Per ipsam bonam conuersationem iusti exhibent corpora sua hostiam uiuentem, sanctam, Deo placentem , quia per bonam conuersationem  ipsi sunt etiam templum Dei. Quod esse fideles testatur Apostolus dicens: Nescitis quia templum Dei estis, et spiritus Dei habitat in uobis ? Hoc templum ne malis operibus polluatur, non solum diligenter premonet, sed etiam uehementer nostros animos terret, dicens: Si quis autem templum Dei uiolauerit, disperdet illum Deus. Templum enim Dei sanctum est, quod estis uos. Nemo se seducat . Quis enim, rogo, male uiuens, cum audit ab Apostolo, quia si quis templum Dei uiolauerit, disperdet illum Deus, si conuersus in hoc tempore non fuerit, aliquam sibi spem remissionis future promittere audeat? Quis non tremefactus concidat? Quis non ante finem uite presentis ad penitentiam compunctus et humiliatus accurrat? Clamat  Apostolus: Quia si quis templum Dei uiolauerit, disperdet illum Deus, et uanus homo seducit sese cogitatione nequissima, dicens: Etiamsi templum Dei uiolauero, et usque in finem male uixero, saluus ero. Nunquid non talibus dicit Apostolus, quia dicunt: Faciamus mala, ut ueniant bona, quorum damnatio iusta est . Nonne hi sunt quos sancta Scriptura infelices appellat, spemque illorum uacuam omnino pronuntiat, dicens: Sapientiam et disciplinam qui adiicit infelix est, et uacua est spes illorum, et labores sine fructu ?



CAPUT Iu.

Salus illa igitur non dabitur iniquis, sed iustis: ante finem scilicet huius uite correctis atque conuersis.  Salus illa bonis dabitur, qui ad amicitiam Dei cucurrerint per conuersionem, non malis, qui permanentes amici mundi, apostolica increpatione inimici Dei merentur congrue nuncupari. Tales enim beatus Iacobus subiurgat: Adulteri, nescitis quia amicitia huius mundi inimica est Deo? Si quis ergo uoluerit amicus esse huius mundi, inimicus Dei constituetur . Quisquis igitur declinans a malo et faciens bonum, pro suis iniquitatibus in presenti uita penitentiam gesserit, et conuersus ad Deum toto corde malis operibus renuntiauerit, spes ipsius uana non erit. Ceterum frustra seipsum seducit, quisquis per latam et spatiosam uiam se peruenturum arbitratur ad uitam: cum Dominus per arctam uiam nos iubeat ambulare, atque anguste porte nobis demonstret  introitum, 387 per quem uenitur ad regnum. Dicit enim: Intrate per angustam portam. Quam lata porta et spatiosa uia que ducit ad perditionem, et multi sunt qui intrant per ipsam! Quam angusta porta et arcta uia que ducit ad uitam, et pauci sunt qui inueniunt eam ! uia nostra presens uita est, in qua si quis positus uerbo Dei non consenserit, non accipiet remissionem peccatorum; sed in fletu et stridore dentium lugebit sine fine supplicium [b 1Kb] : nec immerito nunquam merebitur carere tormento, qui quandiu hic uixit, noluit renuntiare peccato.



CAPUT u.


Propter hoc unumquemque nostrum Saluator premonet, dicens: Esto consentiens aduersario tuo cito dum es in uia cum eo, ne forte tradat te aduersarius iudici, et iudex tradat te ministro, et in carcerem mittaris. Amen dico tibi, non exies inde donec reddas nouissimum quadrantem . Aduersarium sibi quippe facit homo Dei uerbum, quandiu illa facit que diuinus sermo prohibet. Cui dicitur in psalmo: Tu uero odisti disciplinam, et proiecisti sermones meos post te . Huic sermoni diuino si quis in uia, hoc est si quis in hac uita cito consentiens non fuerit, missus in carcerem ignis eterni ultra requiem non habebit. Bonus enim aduersarius iste, qui salubri aduersitate iugiter instat, ut a nobis aduersitatem mortifere iniquitatis expellat. Hinc est quod nos in alio loco Scriptura  diuina, ut celeriter conuertamur, hortatur, ne tarditas mortifera perditionem differenti pariat, non salutem. Ait igitur: Ne tardaueris conuerti ad Deum, et ne differas de die in diem; ne subito ueniat ira eius, et in tempore uindicte disperdet te . Ostendit utique sermo diuinus quia cum uindicte tempus aduenerit, non iam conuersio malum punitione subtrahet, sed ira uindex debita condemnatione disperdet. Illud etenim tempus non erit remissionis, sed retributionis; nec indulgentie, sed uindicte. Que idcirco diuina longanimitate differtur, ut sanctorum numerus impleatur. Hanc enim uindictam beatus Ioannes in Apocalypsi sanctos memoratur postulasse, quorum hec uerba sunt: Quousque, Domine, sanctus et uerus, non iudicas, et non uindicas sanguinem  nostrum de his qui in terra habitant ? Et ut doceret pro his qui eorum sunt consortio copulandi, tempus uindicte superna ordinatione differri, sequitur dicens: Et date sunt singulis stole albe, et dictum est eis ut requiescerent breui adhuc tempore, donec impleatur numerus conseruorum et fratrum eorum . Nouerat etiam beatus Paulus presentis seculi futurique distantiam. Sciebat in presenti posse tantum beneficium salutis acquiri; in futuro autem non nisi mercedem iustitie singulis, pro bonorum seu malorum operum qualitate restitui. Unde cum propheticum posuisset testimonium quod dicit Deus: Tempore accepto exaudiui te, et in die salutis adiuui te ; continuo ipse subsecutus adiungit: Ecce nunc tempus 388 acceptabile, ecce nunc dies  salutis . De futuro autem dicit: Omnes enim nos manifestari oportet ante tribunal Christi, ut recipiat unusquisque propria corporis, prout gessit, siue bonum, siue malum .



CAPUT uI.

Non ergo in futuro tribuitur uita eterna, nisi fuerit in hoc seculo peccatorum donata remissio; neque hic accipiet remissionem peccatorum, nisi qui suis peccatis renuntiat, et ad Deum summum ac uerum cordis uera conuersione festinat. Illud etenim tempus non erit remissionis, sed retributionis. Non ibi misericordia  iustificabit impium, sed iustitia discernet iustum et impium. Scriptum namque continetur in psalmo: Dominus interrogat iustum et impium . Et ut ostenderet in iniquitatibus perditionem esse anime, non salutem, sequitur dicens: Qui autem diligit iniquitatem, odit animam suam. Ne uero aliquam sibi misericordiam repromittant qui usque in finem presentis uite in iniquitate perdurant, subsequenter de Deo sic loquitur: Pluit super peccatores laqueos, ignis, sulphur et spiritus procellarum, pars calicis eorum: quoniam iustus Dominus iustitias dilexit, equitatem uidit uultus eius . Quisquis igitur hec audiens in presenti tempore misericordiam Dei noluerit per conuersionem querere, in futuro eam nunquam poterit inuenire. Hoc enim iustus iudex per beatum nobis apostolum Iacobum denuntiari  precepit, eodem dicente: Iudicium sine misericordia illi qui non fecerit misericordiam . Ordo autem misericordie continet, ut misericordiam quam homo impendere iubetur alteri, prius exhibeat sibi, dicente Scriptura: Miserere anime tue placens Deo . Proinde si quis placere Deo non uult, anime sue misericordiam denegat; et qui anime sue misericordiam in presenti seculo noluerit donare, nullatenus apud Deum misericordiam poterit inuenire. Iudicium enim sine misericordia illi qui non fecit misericordiam. Ac per hoc, quod subsequenter dicitur: Superexaltat autem misericordia iudicium  [a 1Kb] , in illo fiet qui nunc miseretur anime sue placens Deo. Ipse namque Dominus dicit: Beati misericordes, quoniam ipsi misericordiam  consequentur . Nam cum beatus Apostolus moneat, ut omnia honeste et secundum ordinem fiant , propter quod et in Cantico canticorum dicitur: Ordinate in me caritatem : quomodo dicendus est aut caritatis aut misericordie ordinem tenere, qui, non dico quemlibet hominem alium, sed ipse corpus suum reficit cibo, ne deficiat; munit indumento, ne algeat; dum est sanum, cauet ne infirmetur; dum est infirmum, satagit ut sanetur; carni sue alimentorum incessanter, uestimentorum, medicaminum ministrat sollicita intentione subsidium; et anime sue male uiuendo conquirit interitum: carnem suam necessariis cibis nutrit, et animam suam operibus malis interficit; carni sue noxios cibos negat, et anime sue  opera mala, tanquam uenena mortifera subministrat; carni sue uitam prolongare desiderat, que finitur diebus paucis, et anime sue procurat mortem, 389 cuius in supplicio non erit finis? Ac per hoc qui animam suam odisse conuincitur, etiam anime sue crudelis aduersarius inuenitur: quia sicut boni actus faciunt carnem cum anima celesti beatitudine perfrui, sic opera mala faciunt eterno igni animam cum carne torqueri. Ipse sibi ergo est perniciosissimus inimicus, quisquis male uiuens, uitam non mutat antequam finiat.



CAPUT uII.


Ex huius enim uite fine illius uite pendet initium, in qua quidquid retribuitur non finitur. Cum autem digne ab apostolo Ioanne dicatur: Qui odit fratrem suum, homicida est, et scitis quia omnis homicida non habet uitam eternam in se manentem . Cumque sanctus Dauid dicat: Qui autem diligit iniquitatem, odit animam suam : si homicida est qui fratrem suum odit, quid est qui diligit iniquitatem et odit animam suam? et si ille qui odit fratrem non habet uitam eternam in se manentem, quomodo ille qui in dilectione iniquitatis odio anime sue finit istam uitam, peruenire poterit ad indulgentiam peccatorum, per quam uenitur ad uitam? cum ipse Dominus noster euidenter ostendat qualiter ad uitam unusquisque perueniat, dicens: Si  uis uenire ad uitam, serua mandata . Ille igitur ueniet ad uitam qui mandata seruat. Quis autem seruat diuina mandata, nisi qui ad Deum conuersus ante finem uite presentis discesserit ab iniquitatibus pristinis? Propter quod beatus Paulus nos admonet, ut discedat ab iniquitate omnis qui inuocat nomen Domini . Hoc autem dicebat, sciens quia in hoc tempore penitentia fructuose agitur, in quo penitentibus indulgentia condonatur. Ceterum in futuro erit iniquorum penitentia, sed fructuosa non erit: quia iniquorum conuersio nulla erit. Mittentur enim in tenebras exteriores, ubi erit fletus et stridor dentium. Ibi sine fine cruciabuntur non solum gehennali supplicio anime simul et corpora, sed etiam ipsis tenebris pessime uoluptatis.  Hic erit enim talibus mala ipsa uoluptas ad supplicii cumulum, pro qua manet eorum sine fine tormentum. Spernunt enim nunc opportunitatem temporis accepti; et in die salutis non querunt diuinitus adiuuari. Quod tempus ita Deus prophetico nobis insinuauit, eloquio, dicens: Tempore accepto exaudiui te, et in die salutis adiuui te: Hoc testimonium in Epistola sua cum beatus Apostolus indidisset, secutus adiunxit: Ecce nunc tempus acceptabile, ecce nunc dies salutis . Hoc tempus alio loco sic euidenter idem commendat apostolus, ut quisquis diuino illuminatus munere intente legerit et competenter intellexerit, non se decipiat, nec aliud sibi tempus conuersionis aut remissionis inquirat: sciens quia quisquis in hoc tempore indulgentiam noluerit  querere, nullatenus post istam uitam poterit inuenire. Scribens ergo beatus Paulus ad Galatas hec loquitur: Nolite errare: Deus non irridetur. Que enim seminauerit homo, hec et metet. Quoniam qui seminat in carne sua, de carne metet corruptionem; qui autem seminat in spiritu, de spiritu metet uitam eternam. Bonum autem facientes, non deficiamus: tempore 390 enim suo metemus non deficientes. Ergo dum tempus habemus, operemur bonum ad omnes; maxime autem ad domesticos fidei . His Apostoli uerbis quis piger ad operis boni non excitetur affectum? Quis errans a Deo non rectam uiam tremefactus inquirat? Quis non seminationi bone delectetur insistere, quando se non aliud quam quod seminat recepturum cognoscit in messe?



CAPUT uIII.


Oportet igitur ut hunc apostolice predicationis sermonem paulo diligentius attendamus. Neque enim frustra cum tanto pondere premonet dicens: Nolite errare; ac deinceps adiecit: Deus non irridetur. Postmodum uero aperuit, in quo nonnullos errare cognouit, inquiens: Que enim seminauerit homo, hec et metet. Errat ergo quisquis se in retributione futura messurum putat quod in huius temporis operatione non seminat. uerum quia ipsius seminationis ac messis diuersitas fuit euidentius intimanda, idcirco eam subsequentibus uerbis peritus discernendi agricola subiungens, hec ait: Quoniam qui seminat in carne sua, de carne metet corruptionem: qui autem seminat in spiritu, de spiritu metet uitam eternam. Ille est  ergo error quem in huius sermonis interdixit exordio, quo se unusquisque aliud existimat messurum esse quam seminat. Errat igitur quisquis in carne seminat, de qua corruptio metitur, existimat messurum se uitam eternam, que in spiritu seminantibus reseruatur. Sequitur uero Apostolus dicens: Bonum autem facientes, non deficiamus: tempore enim suo metemus non deficientes. Hec  euidenter ostendit seminis nomine uniuscuiusque opera designari. Superius enim dixerat: Que enim seminauerit homo, hec et metet. Nunc dicit: Bonum autem facientes, non deficiamus: tempore enim suo metemus non deficientes. uere ueritatis discipulus, et ob hoc magister egregius gentium, qui sicut iustitiam non defuturam in retributione operum docuit, sic tempus  seminationis et messis, id est operationis retributionisque discreuit: ne quis inepta cogitatione tempus seminationis et messis confundens, aut tempore seminationis deposcat future messis effectum, aut tempore messis concedendum sibi speret bone seminationis initium; ac sic iners operarius et ignauus pigritie uinculis irretitus, imo, quod est deterius, studio mortifere seminationis intentus, non gaudeat in messe, sed lugeat, dum ceperit sue seminationis condigna tunc metere, quando iam non poterit qualitatem mali seminis immutare. Est preterea diligentius attendendum tria quidem nobis in hoc loco apostolice doctrine sermonis ostendi: hoc est, ut bonum faciamus, et ut non deficiamus, quia tempore suo metemus non deficientes. Horum trium duo in precepto sunt operis, tertium in promissione mercedis.  Duobus labor operariis indicitur, tertio spe future messis laborantium animus subleuatur. Assolet enim qui certam sperat pro sui laboris qualitate mercedem, sumere magis ex labore uirtutem. Bone igitur operationi Apostolus perseuerantiam iungit, ut non deficiat in semine quisquis in messe delectatur sine fine gaudere. Proinde secundum dictum beati Apostoli ille necesse est ad 391 future messis gaudium perueniat, qui presenti tempore in bone operationis semine perseuerat. Ceterum multum seipsum seducit, siue qui nulla mittens usque in finem presentis uite semina operum bonorum, putat bona quandoque messurum; seu qui deprauatus caret perseuerantia bone operationis, et letitiam sperat in  retributione mercedis: cum beatus Apostolus hoc unumquemque recepturum testetur in messe quod perseueranter premittit in semine. Talis namque est ille peritissimus uentilator  qui permundabit aream suam, ut in discretione tritici atque palearum nulla subreptione fallatur; nec in horreum mittit paleas ignibus dandas, nec tradit flammis frumenta que sunt horreo deputanda. Future quippe messis tempore boni seminatores, illi scilicet qui nunc perseueranter seminantes in lacrymis in gaudio metent, quique nunc euntes flent mittentes semina sua, tunc autem uenientes uenient in exsultatione portantes manipulos suos . Sicut ille priuabitur gaudio consortioque messorum qui, licet aliquando bona seminauerit, perseuerantiam tamen  bona seminandi non tenuit: sic etiam ille nec indulgentie nec letitie poterit participatione gauere, quem seminatori nocturno, id est diabolo, in tantum famulari fauereque delectat, ut usque in mortem non quiescat illa seminare que angelorum metentium discretione collecta et in fasciculos colligata, Domini iudicio, sine commutabili precepto, inexstinguibili deputentur incendio : quia et subsequentis uitio iniquitatis preteritus iusti frustratur omnis labor bonus, et iniquitatis meritum permanet, cuius labor est omnis malus. Dicit enim Apostolus: Quia unusquisque propriam mercedem accipiet, secundum suum laborem . Illum scilicet in quo unusquisque inuenitur, quando de presenti seculo transire precipitur. Proinde sicut Apostolus  monet: Dum tempus habemus, operemur bonum ad omnes, maxime autem ad domesticos fidei .



CAPUT IX.

Nam et in Epistola que ad Hebreos scripta est, non solum conuersio in presenti tempore significatur necessaria, uerum etiam precipitur usque in finem perseuerantia retinenda. Ait enim: uidete, fratres, ne forte sit in aliquo uestrum cor malum incredulitatis discedendi a Deo uiuo, sed hortamini uosmetipsos per singulos dies, donec Hodie cognominatur, ut non obduretur quis ex uobis fallacia peccati. Participes enim Christi effecti sumus, si tamen initium substantie usque ad finem firmum retineamus . Quis autem non ipsius exemplo terreatur Apostoli, ut a malis operibus discedens, in penitentia et conuersione  currat ad Deum, et sollicitus caueat ne tenore perseuerantie derelicto, reprobus fiat? Considerandum namque est cunctis fidelibus qua sollicitudine ipse beatus Paulus cucurrerit, qua uigilantia pugnauerit, qua seueritate corpus suum castigauerit. Ait ergo: Ego igitur sic curro, non quasi in incertum; sic pugno, non quasi erem uerberans: sed castigo corpus meum, et in seruitutem redigo; ne forte cum aliis predicauerim, ipse reprobus efficiar . Hec autem dicebat, sciens per 392 Ezechielem diuinitus dictum: In eo cum conuerterit se iustus a sua iustitia, et faciat delictum, et moriatur; in suo delicto quod fecit, in ipso  morietur . Frustra igitur sibi peccatorum remissionem uanis cogitationibus somniat, quisquis non usque in finem presentis uite in mandatis Domini perseuerat, uel quisquis ante finem uite presentis non discedit ab itineribus pessimis. Oportet enim ut omnis iustus cum timore et tremore suam salutem operetur ; et omnis iniquus desinat exhibere membra sua arma iniquitatis peccato; sed exhibeat semetipsum tanquam ex mortuis uiuentem, et membra sua arma iustitie Deo , ac desinat talia operari, quorum stipendium mors est, dicente Paulo apostolo: Stipendium enim peccati mors . Hec mors, etiam futura ira Dei dicitur, que iniquis et in malo perseuerantibus inferetur. Unde et Ioannes Baptista Phariseos  Sadduceosque sic increpat, ut etiam Christianos male uiuentes sua increpatione perstringat. Dicit namque: Genimina uiperarum, quis uobis demonstrauit fugere ab ira futura? Facite ergo fructus dignos penitentie : et ne uelitis dicere: Patrem habemus Abraham. Dico enim uobis quia potens est Deus de lapidibus istis suscitare filios Abrahe. Iam enim securis ad radices arborum posita est. Omnis arbor que non facit fructum bonum excidetur et in ignem mittetur . Ista cum Precursor dominicus diceret, procul dubio iniquis dicebat et malis, quos etiam propter imitationem serpentium, hoc est diabolici operis, uiperarum genimina nuncupabat. Quibus tamen ostendit quid in hoc seculo facerent, quid etiam in futuro iudicio formidarent.  Precipiens enim ut facerent fructus dignos penitentie, ostendit hic mutari posse homines, et a supplicii merito ad meritum regni, penitentis animi conuersione transire. Adiungens autem, quia omnis arbor que non facit fructum bonum excidetur et in ignem mittetur, tempus prenuntiauit futuri iudicii, quo malis usque in finem criminosam ducentibus uitam, sicut infructuosis arboribus, non remissio peccatorum misericorditer donabitur, sed eterna combustio iuste reddetur. Ideo quoque Saluatorem nostrum predicit ad discretionem tritici palearumque uenturum: qui habens uentilabrum in manu sua, permundabit aream suam, et congregabit triticum suum in horreum, paleas autem comburet igni inexstinguibili . Informat omnem preterea  Christianum tenore euangelice lectionis, ut discretione habita consideret quid in primo Saluatoris aduentu fuerit unicuique piissima largitate donatum, quid etiam singulis exspectetur in secundo, iusta retributione reddendum.



CAPUT X.

Ipse enim noster Saluator et iudex, qui nunc uenit ut saluet, tunc est autem uenturus ut iudicet; qui nunc uenit ut bonos ex malis pia remissione faciat, tunc autem uenturus est ut malos a bonis iusta examinatione discernat. Primi aduentus sui demonstrat beneficium dicens: uenit enim Filius hominis querere et saluum facere quod perierat . 393 Secundi uero aduentus metuendam sic intimat equitatem:  ueniet Filius hominis, et tunc reddet unicuique secundum opera sua . Primi aduentus misericordiam rursus ostendens, ait: Sic enim Deus dilexit mundum, ut Filium suum unigenitum daret: ut omnis qui credit in eum non pereat, sed habeat uitam eternam. Non enim misit Deus Filium suum in mundum ut iudicet mundum, sed ut saluetur mundus per ipsum . Secundi uero aduentus iudicium sic pronuntians, dicit: Multa habeo de uobis loqui et iudicare . Et alio loco: Sermo quem locutus sum uobis, ipse iudicabit uos . Et alio loco: Sicut audio iudico, et iudicium meum uerum est . Rursus beneficium primi aduentus sui, quo nullum inueniens uiuum gratis suscitat mortuos, quos utique facit ex impiis iustos, talibus  intimat uerbis: Amen, amen dico uobis, quia uenit hora, et nunc est, quando mortui audient uocem Filii Dei, et qui audierint uiuent ., Secundi uero aduentus examen, quo iudicaturus est uiuos et mortuos subsequenter prenuntiat, dicens: Amen, amen dico uobis, quia ueniet hora, quando omnes qui in monumentis sunt audient uocem eius: et procedent qui bona fecerunt, in resurrectionem uite; qui autem mala egerunt, in resurrectionem iudicii . Presentis itaque uocis eius auditus donat uitam mortuis, cum fidei gratiam largitur incredulis, et quos malos inuenit, bonos facit; presentis autem uocis eius auditus impios pie iustificat, peccatores misericorditer saluat, cecos clementer illuminat. Secunde autem uocis eius auditus, sicut iustis coronam iustitie reddet, sic iniquis penam pro iniquitate retribuet.  In prime uocis eius auditu, preuenit peccantes misericordia redimentis; in secunde uocis auditu, subsequetur operantibus [a 1Kb] retributio iudicantis. Hic omnibus dicitur: uenite ad me omnes qui laboratis et onerati estis, et ego uos reficiam . Illic autem dextris tantum dicetur: uenite, benedicti Patris mei, percipite regnum ; sinistris uero dicetur: Ite, maledicti, in ignem eternum . Ubi est meritorum tanta certissima cognitio pastoralis, qua segregabuntur oues ab hedis, ut ita nullus hedus ponatur ad dexteram, sicut ouis nulla collocabitur ad sinistram. Illa quippe merita cum quibus homines ex hac uita discedunt, ipsa cum eis in illa uita indesinenter atque incommutabiliter permanebunt, siue bona que hic diuina pietas contulit,  seu mala que hic humana iniquitas comparauit. Ac per hoc nulla ibi erit remotio malorum, quamuis futura sit bonorum promotio meritorum. Illa enim manebunt in pena, ista perficientur in gloria. Istud est tempus quo Deus, sicut in psalmo scriptum est: Non secundum peccata nostra fecit nobis, neque secundum iniquitates nostras retribuit nobis. Quoniam secundum altitudinem celi a terra, confirmauit Dominus misericordiam suam super timentes eum. Quoniam sicut distat ortus ab occasu, elongauit iniquitates nostras a nobis . In illo autem iudicio coronam iustitie reddet iustus iudex, sicut Apostolus  ait, his qui diligunt aduentum eius ; operantibus autem iniquitatem, sicut psalmus  ostendit, dabit 394 secundum opera eorum, et secundum nequitiam studiorum ipsorum, et secundum opera manuum eorum tribuet illis, reddet retributionem eorum ipsis: ea scilicet causa, quia qualis unusquisque de hac uita egreditur, talis future uite sine dubitatione reddetur; nec de corruptione in incorruptionem in illo iusto mutabitur iudicio, qui ab iniquitate ad iustitiam, et a mala uita ad bonam uitam non prius in hoc seculo fuerit immutatus.



CAPUT XI.

Propterea Paulus dicit: Omnes quidem resurgemus, sed non omnes immutabimur . Quod cum beatus dixisset Apostolus, ne sensus sermonis  eius apud aliquos penderet incertus, sciuit subsequenter fidelibus ostendendum, quosnam future resurrectionis tempore dixerit immutandos. Profecto enim si dixisset: Omnes resurgemus, sed non immutabimur, nullius immutatio futura crederetur. Et iterum si dixisset: Omnes resurgemus, et immutabimur; sicut omnes creduntur resurrecturi, omnes etiam crederentur similiter immutandi. At cum omnium futuram resurrectionem predixerit, nec tamen omnes asseuerauerit immutandos, admonuit nos sollicite scrutari quinam sint in resurrectione futuri examinis immutandi. Hoc autem nolens relinquere beatus Paulus ambiguum, ne licentius iniqui delinquerent, si commune sibi cum iustis munus future mutationis audissent, sequenti sermone curauit  ostendere illius mutationis donum: In momento, in ictu oculi, in nouissima tuba: canet enim tuba, et mortui resurgent incorrupti: et nos immutabimur . Cum dicit, nos, ostendit illos secum future mutationis potituros dono, quos in hoc tempore cum Paulo sociisque eius tenet ecclesiastica recteque uiuendi communio. Ipsius uero mutationis insinuans qualitatem dicit: Oportet enim corruptibile hoc induere incorruptionem, et mortale hoc induere immortalitatem . Ut ergo in talibus tunc sequatur mutatio iuste retributionis, nunc precedit mutatio gratuite largitatis. Quam mutationem beatus propheta Dauid ostendens, ait: Dixi, nunc cepi: hec mutatio dextere Excelsi .



CAPUT XII.

His ergo qui in presenti uita de malo in bonum  fuerint immutati future mutationis retributio promittitur: qua fiet ut quisquis hic ad meliora conuersus mutauerit uitam, in illa quoque mutatus retributione, donum potiatur equalitatis angelice; quam ipse Saluator, qui fidelis est in uerbis suis, et sanctus in omnibus operibus suis , non iniquis aut impiis, sed solis promittit bene uiuentibus ac iustis. Quia nec iusti sunt qui bene non uiuunt, nec iniuste punientur, qui Deum diligentes [b 1Kb] mandata eius contemnunt, quem 395 illi diligunt, qui eius mandata custodiunt: sicut ipse Dominus dicit: Qui diligit me, mandata mea custodit .  Deum igitur, qui nec iniuste diligi, nec iuste potest aliquando contemni, illi uere diligunt qui eius preceptis obediunt. Isti sunt qui secundum sermonem Domini  mutabuntur, et equales angelis Dei, incorruptibiles scilicet atque immortales munere illius mutationis effecti, quorum non anima sola mutabitur in melius, ut iam peccare non possit, sed etiam caro quam corruptibilem atque mortalem habuerit, sic in resurrectione mutabitur, ut ipsa quidem sit que nunc est, sed neque corruptibilis, neque mortalis possit esse, quod nunc est. Ac per hoc, caro et iniquorum et iustorum, que nunc moritur, ipsa est resurrectura. Resurget autem iniquorum in eterno dolore, iustorum uero in eterna felicitate mansura. Et sicut illa resurget ad cruciatum, sic ista resurget ad  gaudium. Illa ob hoc animabitur, ut in eterna morte cum anima torqueatur; ad hoc ista uiuet, ut cum anima perennis uite beatitudine fruatur. Iustorum ergo corpus, secundum Apostoli predicationem: Seminatur in corruptione, surget in incorruptione [a 1Kb] ; seminatur in ignobilitate, surget in gloria; seminatur in infirmitate, surget in uirtute; seminatur corpus animale, surget corpus spiritale . Hoc ergo in eis agitur per gratiam, ut primum hic in eis per iustificationem, in qua spiritaliter resurgitur, mutatio diuini muneris inchetur, et postmodum in corporis resurrectione, qua iustificatorum immutatio perficitur, in eternum manens perfecta glorificatio non mutetur. Ad hoc enim illos primum gratia iustificationis, deinde glorificationis mutat, ut in eis ipsa  glorificatio incommutabilis eternaque permaneat. Mutantur hic enim per primam resurrectionem, qua illuminantur ut conuertantur; qua scilicet transeunt de morte ad uitam, de iniquitate ad iustitiam, de infidelitate ad fidem, de malis actibus ad sanctam conuersationem. Ideo in illis secunda mors non habet potestatem. De talibus in Apocalypsi dicitur: Beatus et sanctus [b 1Kb] qui habet partem in resurrectione prima: in his secunda mors non habet potestatem . In eodem rursus libro dicitur: Qui uicerit, a morte secunda non ledetur . Sicut ergo in conuersione cordis prima consistit resurrectio, sic mors secunda in supplicio sempiterno. Festinet itaque hic prime resurrectionis particeps fieri, omnis qui non uult secunde mortis eterna punitione damnari. Si qui enim in presenti uita timore diuino mutati, transeunt  a uita mala ad uitam bonam, ipsi transeunt de morte ad uitam, qui etiam postmodum de ignobilitate [.....] buntur in gloriam.



CAPUT XIII.

Ceterum miserorum atque infelicium, qui de malo ad bonum negligunt istius uite tempore commutari, sicut Dauid sanctissimus contumaciam culpat; sic futuram penam diuine retributionis 396 prenuntiat dicens: Non enim illis est commutatio, et non timuerunt Deum . Ac ne sibi qui commutari noluerint, frustra promittant peccatorum  indulgentiam, transacto huius uite limine conferendam, secutus adiunxit: Extendit manum suam in retribuendo . Huius retributionis initium est cum iniquus, mercedem quam oportuit erroris sui in semetipso recipiens, iusto iudicio in suis iniquitatibus igne torquebitur sempiterno. Neque etiam ista parua putanda est retributio, qua iniquus iustitie luce priuatus in suis tenebris errare permittitur, preiudicatus non carne, sed cecitate cordis: ubi etiam illud ad cumulum retributionis pertinet, si cecus lumen non solum non queat recipere, uerum etiam cum delectatione studeat tenebras sue cecitatis augere. Talibus dicit Dominus in Psalmis: Et non audiuit populus meus uocem meam, et Isrel non intendit mihi; et dimisi illos secundum desideria cordis eorum, et ibunt  in uoluptatibus suis . De talibus etiam Doctor gentium dicit: Propterea tradidit illos Deus [c 1Kb] in passiones ignominie . Et rursus: Propterea tradidit illos Deus in reprobum sensum, ut faciant que non conueniant . Traduntur ergo tales primum desideriis suis iniustis, tradendi postmodum suppliciis iustis. Traduntur hic conuenientibus factis, tradendi postmodum conuenientibus penis. Neque enim quia delectabiliter peccat malus, ideo estimandus est a tormento retributionis extraneus: quandoquidem grauiter ipsa delectatione peccandi iam punitur, qui tali delectationi consensione subiicitur, ex qua meritum punitionis augetur. Ubi quanto magis perficitur quod iniuste delectat, tanto magis recepturus est iniustus quo amplius doleat. Si quis ergo hic noluerit ad Deum conuerti et  a mala uita ad bone uite studia commutari, nec illic immutabitur, ubi feliciter mutatis iustis immortalitas et incorruptio confertur. Proinde iniqui uel impii, hoc est uel qui peruerse credunt, siue qui nequiter uiuunt, nec ante presentis uite finem a sua infidelitate siue iniquitate discedunt, in futura retributione, nec immortales nec incorruptibiles erunt; sed corrumpentur, nec consumentur; morientur, nec exstinguentur. Permanebit enim cruciamentorum perennis sensus in mortuis, ubi miseris mori non conceditur in penis. Ibi mors miserorum talis erit, que non animam de corpore dolentis excludat, sed in dolenti corpore ad hoc iugiter teneat, ut animam simul et corpus eternitate doloris affligat. Ac per hoc semper cum corpore suo morietur anima; cum quo sine fine  cogetur eterna communicare tormenta. Ibi mors anime corporisque non moritur, quia cruciatus corporis et anime non finitur. Hec quippe erit eterna mors iniquorum, ut in igne non moriantur eterno, ne quandoque possint carere supplicio. Nec ibi ardenti corpori aliquid demitur, quamuis infelix anima in suo corpore iugiter exuratur; sed ut totum corpus ardere non desinat, totum cum anima iugiter in incendio perseuerat. In quo enim corpore anima iuste uixerit, aut inique, in ipso recipiet eternam penam, aut sine fine letitiam.



397 CAPUT XIu.


Expedit igitur unicuique, priusquam presentem finiat uitam, futuri supplicii timore conuerti, si uere non uult post huius uite finem sine fine torqueri. Quapropter inaniter in conspectu Dei malorum hominum permanens iniquitas remittenda creditur; in cuius conspectu inulta esse bonorum operum sterilitas non sinetur. Neque enim dicitur quisquam positus ad sinistram idcirco iturus in ignem eternum, quia panem comedenti abstulit, sed quia esurienti non dedit; nec quia uestitum exspoliauit, sed quia uestimenta non tribuit; nec quia de domo propria quemquam pepulit, sed quia unum ex Christi minimis hospitio non recepit. Si ergo ibit in combustionem eternam qui panem suum esurienti non dedit,  quid recipiet qui alienum abstulit panem? Et si mittetur in stagnum ignis et sulphuris qui nudum uestimento non tegit, quid passurus est qui uestimento crudelis exspoliat? Et si rerum suarum auarus possessor requiem non habebit, quomodo alienarum rerum insatiabilis raptor, si in hac uita conuerti noluerit, postmodum sibi de iudice iusto indulgentiam frustra promittit? Consideremus diuitem miserum purpura quondam byssoque uestitum, non ob aliud inexstinguibilibus flammis ardentem, nisi quia Lazaro pauperi continua esurie laboranti nunquam uoluit saltem micas conuiuii sui mortifera preditus iniquitate largiri. Qui cum interminabili cruciamento damnatus, etiam digiti pauperis in eterna requie letantis refrigerio remaneret indignus, euidenti responsione  Abraham patriarcha monstrauit post hanc uitam, nec bonos posse ad iniquos aliquatenus transmeare, nec malos a penis ad beatorum requiem posse quandoque transire. Sic enim dicit: Fili, recordare quia recepisti bona in uita tua, et Lazarus similiter mala. Nunc autem hic consolatur, tu uero cruciaris. Et in his omnibus inter nos et uos chaos magnum firmatum est, ut hinc qui uolunt transire ad uos, non possint, neque huc inde transmeare .



CAPUT Xu.

Proinde bonum nobis est ut nunc operemur bonum, dum tempus est operis; et ut simus in messe ditissimi, nec segnes debemus remanere, nec steriles.  Bonum est unicuique ut nunc uulneribus suis adhibeat conuersionis ac penitentie remedium, dum conuersus remissionem potest accipere peccatorum: quoniam futuri temporis penitentia talis erit, ut indulgentiam mereri non possit. Neque uero tunc illi acturi sunt penitentiam, quos Deus predestinauit ad uitam. Ipsorum enim in presenti tempore, secundum Apostoli dictum, que secundum Deum est tristitia, stabilem salutem operatur , ut in hoc tempore penitentibus atque conuersis, in futuro stabilis salus ac sempiterna reddatur. Illorum autem  penitentia non desinit in futuro, qui penitentiam in presenti uita non egerunt. Talis penitentia non erit 398 ex largitate Dei, sed cruciatione supplicii. In tali penitentia luctus eternus erit, quia fructus ibi penitentie nullus erit. Non enim ibi mala uoluntas ad bonum conuertetur penitendo; quando ad hoc tantummodo penitentiam habebit iniquus in pena, ut nec penitentia aliquando possit carere, nec pena. At sic illa uoluntas que hic iniquum usque in finem tenuit obduratum, ad hoc sine fine penitentiam habebit de sceleribus suis, ut nec possit ultra conuerti, nec eternitate ualeat carere supplicii. Neque enim omnis penitentia, [a 1Kb] ubi peccator gratia miserantis Dei preuentus sic penitendo peccata sua pronuntiat, ut per conuersionem gratiam remissionis inquirat.  Ceterum sic est quem penitet pro malis que fecit, nec tamen ad Deum conuersione mutatus accurrit, quomodo si quis in uulnere positus grauiter doleat, et beneficium medici non requirat. Pronuntiat quidem dolorem quem patitur, sed non consequitur remedium quo sanetur. Propterea non omnis qui confitetur peccatum remissionem accipit, quia Deus noster non tantum attendit quod corde [b 1Kb] gestamus. De ipso enim psalmus dicit: Scrutans corda et renes Deus . Dicit etiam Saluator: Quid autem dicitis mihi, Domine, Domine, et non facitis que dico ? Inde est quod in Scripturis diuinis quosdam legimus equaliter peccata sermone [c 1Kb] consecutos. Rex enim Saul ad predandum Amalech a Deo directus , peccatum incurrit quia  preceptum Domini minime custodiuit. Ad quem increpandum cum propheta Samuel aduenisset, ille perterritus peccatum suum confessus est, nec tamen est indulgentiam consecutus: quia cor eius non erat rectum coram Deo . Illa enim peccati confessio ex timore fuit supplicii, non ex horrore peccati. Non odiuit quod fecerat, sed timuit quod nolebat; nec culpam suam conuersatione  culpauit, sed ad presens diuini furoris percussus terrore contremuit. Dauid quoque rex carnalis concupiscentie deuictus illecebra , non solum militis sui adulterauit uxorem, sed ipsum quoque maritum peremit insontem, nec solum nullius [d 1Kb] criminis sui reum, quin etiam conculcate uxoris ignarum. Ad quem tamen cum Nathan propheta destinaretur a  Domino, ille prophetica increpatione perterritus exclamauit: Peccaui . Cui sic propheta respondit: Et Deus abstulit peccatum tuum, et non morieris . Ecce Saul dixit: Peccaui. Dauid quoque dixit: Peccaui. Cum ergo in confessione peccati utriusque una uox fuerit, cur non una est utriusque concessa remissio? nisi quia in similitudine confessionis uidebat Deus dissimilitudinem uoluntatis; nec sonum sermonis attendit, sed intentionem cordis in utroque discreuit. Unus enim conuersus peccandi protinus abiecit desiderium, et penitendo  ipse suum puniuit admissum; alter uero confessionem quidem peccati sui uerbo protulit, sed affectum peccandi peruersi cordis obstrictus uitio non abiecit.



390 CAPUT XuI.

Tunc ergo prodest peccati confessio, si confessus peccator quod male fecerat, ultra non faciat, et bonorum studio operum preteritorum criminum merita superare contendat; ut secundum Apostoli dictum, ubi abundauit peccatum, superabundet gratia . Nonnulli preterea uirtutem penitentie nescientes, non ad hoc penitentiam gerunt, ut sperantes opem diuine misericordie conuertantur; imo penitendo deterius peccant, cum de peccatorum remissione desperant. Talis fuit penitentia Iude traditoris  , que penitenti non acquisiuit salutem, sed procurauit desperanti perniciem. Denique deteriore semetipsum uinculo iniquitatis obstrinxit, cum se occidit nocentem, quam tum cum Christum tradidit innocentem. Peccatum enim traditionis Christi poterat Iude, si uiuens conuerteretur, dimitti; occisio uero sua nullatenus relaxatur exstincto. Post traditionem igitur Christi habuit traditor tempus quo per illum sanguinem qui effusus est in remissionem peccatorum, ipsius quoque Iude possit remitti peccatum: quoniam Christus, qui pro impiis mortuus est, non denegasset suo traditori remissionis beneficium, si non ille sibi desperando adimeret tempus remissioni concessum. Non ergo recte penitentiam gessit, nec iustum uindicem se  sui sceleris pertulit. Auxit quippe, non abstulit supplicium meriti criminis sui ultor iniustus, qui occisori suo tempus conuersionis ademit occisus. Ac per hoc quia ipse se occidit, ipse sibi utique tempus conuersionis se occidendo subtraxit. Miserrimus Iudas, qui cum male crimen traditionis admiserit, peius illius criminis penitudinem gessit, quia penitus indulgentiam non quesiuit: ac sic illa grauis culpe penitentia deterior est inuenta quam culpa. Illud etenim dominice traditionis peccatum habuit posterius tempus quo possit ablui; illum uero punit sententia, que non conuersionem habuit, sed desperationem. Ideo penitentem non adiuuit, sed peremit: quia sibi conuersionis tempus occisione abstulit, et indulgentiam desperatione subtraxit.



CAPUT XuII.


Tantum igitur ualet opportunitas concessi temporis ad indulgentiam peccatorum! Et cum multo grauius sit Christum tradidisse quam quemlibet hominem occidisse, occisores tamen Christi, quicunque sunt in presenti uita toto corde conuersi, remissionem peccatorum ipsius Christi sunt sanguine consecuti; quisquis autem, non dico hereticus seu paganus, de quibus nulla est dubitatio quod igne punientur eterno, quo etiam Christianus catholicus, si homicidium admittat, aut adulterium faciat, alienaue diripiat, uel si iuramentum periurio uiolet, aut falsum testimonium dicere non dubitet, nec ante presentis uite finem conuertatur, cum multo minus uideatur peccasse,  400 quam ille qui occidit Christum: tamen occisor Christi, si conuertatur in presenti uita, saluabitur; ille autem pro eo quod in presenti uita non conuertitur, post huius uite finem tormentis deputabitur que non habent finem. Hoc autem fit, non quia iste plus peccauit quam ille impius qui Christum occidit, sed ideo ille consequetur uitam eternam, quia omnipotentiam boni medici recognoscens, congruo tempore ad remedium sanitatis aduenit; ille autem propterea morte condemnatur eterna, quia desperans beneuolentiam: atque ita cum eius peccatum comparatum occisioni Christi leuius crimen pronuntietur, ipse tamen in eodem leuiore crimine multo deterius inuenitur: quia licet non occiderit Christum, in eo tamen deterius peccauit quam si Christum occidisset, in quo tempus neglexit congruum  quod est remissioni peccatorum diuina longanimitate concessum. Ita cognoscitur nec remissionem peccatorum dari, si penitentia in hoc tempore non agatur; nec in hoc tempore penitentiam prodesse, si peccatorum remissio desperatur: in futuro uero nullam malis conuersionem futuram, et talium penitentiam continuam fore, sed uacuam. Sicut enim eis nunquam remissio dabitur, sic eorum nunquam penitentia finietur. Negligunt enim tempus in quo penitentia salubriter a peccatoribus agitur, et in quo peccatorum remissionem pietas diuina largitur. Propter quod et ipse Dominus in Apocalypsi Ioannis fideles suos consolans, et iniquis penam future punitionis intentans, ita loquitur: Qui nocet,  noceat adhuc; et qui in sordibus est, sordescat adhuc: iustus autem adhuc iustiora faciat, et sanctus sanctiora. Ecce uenio cito, et merces mea mecum est, reddere unicuique secundum facta sua. Ego sum alpha et omega, primus et nouissimus, initium et finis. Beati qui lauerunt stolas suas, ut sit potestas eorum in ligno uite, et per portas intrent in ciuitatem sanctam: foris autem remanebunt canes, malefici, fornicarii, et homicide, et seruientes idolis, et omnis qui amat et facit mendacium . Quis, rogo, tam dure possit ceruicis esse, aut quis ita incircumcisus corde reperiatur et auribus, qui uerbis istis non terreatur, non prosternatur, non conuertatur? Quis non fleat? Quis non intimis uisceribus intremiscat? Quis non timore illius iusti iudicii ad  conuersionem tremefactus accurrat, ut remissionem peccatorum et gratiam perpetue salutis inueniat? ue illi qui ante tempus nouissimi uentilabri non festinauerit ex palea triticum fieri! ue illi qui, antequam ueniant messores angeli de medio frumentorum comburenda zizania collecturi , non curauerit ex zizaniis in frumenta conuerti! Neque enim diuine Scripture benigna debet contemni monitio, que nobis et celeritatem conuersionis salubriter imperat, et tardantibus iram futuram uindicte diuine commendat. Sic enim dicit: Ne tardaueris conuerti ad Deum, et ne differas de die in diem, ne subito ueniat ira eius, et in tempore uindicte disperdet te .



401 CAPUT XuIII.


Ut autem plenius agnoscamus presentis tantum seculi tempus humane conuersioni concessum, illos attendamus operarios quos Dominus uocauit ad uineam . Quorum uocationem licet diuersis horis egerit , hora tamen undecima, hoc est ante finem diei consummauit. In illis autem horis quibus uocati sunt operarii, cognoscuntur mundi huius etates, quibus Deus ad opus bonum uocauit quos ad se gratuita iustificatione conuertit. Accipitur enim mane huius diei ab initio mundi usque ad diluuium; tertie hore quippe uocatio fuit a diluuio usque ad Abraham; sexte hore uocatio, ab Abraham usque ad Dauid; a Dauid uero usque ad transmigrationem populi in Babyloniam, hora  nona completa est; deinde hora undecima fuit in primo aduentu Christi, quo uenit humilis in carne mortali, in qua pro peccato mundi dignatus est immortalis occidi. Hec est operariorum postrema uocatio, que nunc agitur usque ad presentis seculi finem, id est ab aduentu humilitatis eius usque ad aduentum celsitudinis; ab aduentu quo bonus uenit iudicandus a malis, ut misericorditer de malis faceret bonos, usque ad aduentum quo iuste iudicaturus est et malos et bonos; ab aduentu pie remissionis, usque ad aduentum iuste retributionis; ab aduentu quo ex usuris et iniquitatibus liberauit animas pauperum , usque ad aduentum quo ueniet cum usuris exigere pecuniam suam, a quibus eam inuenerit consumptam, aut nullo boni operis  studio duplicatam . Hec est hora quam nouissimam beatus Ioannes appellat: Pueruli, nouissima hora est . Post huius hore consummationem non ad uineam Dominus operarios uocat, sed ueniet ut unicuique mercedem sui operis reddat, sicut ipse ait: Ecce uenio cito, et merces mea mecum est . Ille sibi ergo speret diuine retributionis denarium tribuendum, qui antequam dies presentis seculi finiatur, in dominica uinea laudabiliter operatur [a 1Kb] . Neque enim aliud est illa operatio, nisi cordis uera conuersio: ille uero sicut oportet ad Deum conuertitur in quo est, sicut Apostolus dicit, fides que per caritatem operatur. Illa quoque horarum diuersitas digne accipiatur, sicut superius posuimus, etatum mundi  distinctio. Non tamen incongrue possumus in hac horarum diuersitate etiam uniuscuiusque hominis etates accipere: ut mane sit hominis quousque finiatur infantia, deinde pueritie finis consummet tertiam, adolescentie terminus peragat sextam, iuuentutis consummatio perficiat nonam, grauitatis cursus peragat undecimam, et deinceps senectus tendens ad terminum, totius diei consignet occasum. In quacunque igitur uite presentis etate omnis iniquus aut impius toto corde fuerit conuersus ad Deum, statim preteritorum omnium remissionem accipiet peccatorum.



402 CAPUT XIX.


Quisquis autem potest inuenire in Euangelio aut docere, post finem diei quemlibet operarium uocatum ad uineam, digne speret et certissime predicet cuilibet iniquo qui in presenti seculo conuersus non fuerit, facultatem boni operis aut gratiam remissionis futuri seculi tempore concedendam. Item quisquis ostenderit cuilibet ad operationem uinee dominice ante finem diei non uocato denarium iussu Domini datum, digne congrueque speret cuilibet ante finem presentis uite non conuerso regnum celorum largitate Domini conferendum. Si uero illos quos diurni operis in uinea pius labor exercuit, ipsos tantum post finem diei denarii merces excepit; nos quoque si ad denarium eterne uite peruenire uolumus,  in uinea Dominica presenti tempore laboremus; nec contemnamus imperium uocantis, si nolumus a largitate remunerantis excludi. Qui enim ante finem diei non operatur in uinea, finito die non poterit denarium accipere: quia tunc non erit tempus, cum unusquisque ad operationem uinee misericorditer uocetur, sed quo merces preterita operatione  reddatur. Non ergo ibi erit pia uocatio, sed iusta redditio. Ille denarius nec otioso dabitur, nec ei qui extra uineam foris operatur. Otiosus est autem catholicus qui non uult bene operari: Quia fides sine operibus, otiosa et mortua est in semetipsa . Extra uineam uero ille operatur, qui constitutus in qualibet heresi, bonorum quidem operum gerit studium, sed ipse sibi male  credendo denegat saluationis effectum. Dicit enim beatus Paulus apostolus, quia omne quod non est ex fide, peccatum est ; et: Sine fide impossibile est placere Deo . Uterque igitur sibi adimit denarium, uterque se ab operariorum consortio efficit alienum: iste quidem quia intra uineam dominicam constitutus noluit esse studio operationis attentus; ille uero quia foris operatus est quod ante finem diei intra uineam dominicam debuit operari. Ac per hoc ille, quia non est operatus unde saluari possit; ille autem, quia non ibi operatus est, ubi donum salutis acciperet: et idcirco finito die nec ille ad uineam intrare permittitur, et illi facultas bone operationis aufertur; quia catholicus quidem malus in conuiuio Domini uestem  nuptialem non habuit (quod Paulus fidelibus intimat formidandum, dicens: Si tamen uestiti, non nudi inueniamur : hereticus uero ad ipsum conuiuium tempore acceptabili uenire contempsit. Et ideo ille proiicietur, et illi facultas ingrediendi non dabitur. Nunc itaque tempus ut palea mutetur in triticum; nunc tempus ut omnis iniquus festinet ex zizaniis triticum fieri, si non uult inexstinguibilis ignis eternitate comburi. Si quis enim presentis temporis gratiam respuens, quo Dominus non ad iudicandos, sed ad saluandos peccatores uenire dignatus est, in suis crediderit iniquitatibus permanendum,  nullam inueniet misericordiam in futuro iudicio: quia nec tempore uentilationis paleam frumento misceri uentilator ille permittet, nec tempore reddende rationis 403 talenti potestatem pigro, inutili famulo seueritas diuina concedet; sed sicut paleas tunc inexstinguibilis ignis exuret, sic nequam pigrumque seruum tenebris exterioribus deputatum fletus et stridor dentium eternus excipiet. Quid est enim aliud quod ille seruus ligari manibus iubetur et pedibus, nisi ut in manibus mali operis reatus, in pedibus autem male uoluntatis puniendus ostendatur affectus?



CAPUT XX.

Huius opportunitatem temporis sanctus Isaias diuinitus informatus agnouit, qui nos ad conuersionem  his uerbis hortari non desinit: Querite Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationem suam; et conuertatur ad Dominum, et miserebitur eius; et ad Deum nostrum, quoniam multus est ad ignoscendum . Nunc ergo Dominus querendus est, cum potest a querentibus inueniri. Nunc inuocandus, cum est proximus inuocanti. Nunc impietatis uia, nunc est iniquitatis cogitatio relinquenda. Nunc est necessaria conuersio peccatoris, qua potest beneficio diuine remissionis reatu totius carere peccati. Ceterum bona Dei non uidebit in terra uiuentium , si quis in hac terra morientium remissionem non acceperit peccatorum. Hoc enim ipse preordinauit hominum Saluator et iudex, ut quibus peccata dimittit, in hac terra dimittat.  Propter quod Iudeis incredulis dicit: Ut autem sciatis quia potestatem habet Filius hominis in terra dimittendi peccata . Quod non ideo dixit, quia transeuntibus hominibus de hac terra, huius temporis peccata, si quibus uellet, relaxare non possit: sed ut homines agnoscerent tempus remissionis et retributionis diuina incommutabiliter constitutione discretum, nec audire humana inaniter speraret uanitas quod diuina promitteret  ueritas. Hinc est quod etiam beato Petro, hoc est Ecclesie sue, in terra ligandi soluendique tribuit potestatem: ut agnosceremus in tempore huius uite gratuitam tribui in peccatorum remissione misericordiam, in futuro autem iustam cunctis mercedem pro factorum qualitate reddendam; nec ambigeremus  nunc omnia posse peccata dimitti, et nunc quecunque non fuerint dimissa, tunc exigi. Quod etiam beatus Dauid sancti Spiritus reuelatione cognoscens, cui, sicut ipse testatur, incerta et occulta sapientie sue manifestauerat Dominus , priusquam de hoc seculo eat  remissionem postulat peccatorum, dicens: Remitte mihi ut refrigerer, priusquam eam, et amplius non ero . Beatus utique propheta non tam sollicite postularet ante uite presentis terminum remissionem sibi tribui peccatorum, si sciret post hanc uitam uel cuiquam profuturam penitentiam, uel remissionem peccatorum tunc penitentiam agentibus diuino munere concedendam.



404 CAPUT XXI.


Equidem post hanc uitam, licet penitentia futura sit iniquorum, non illis tamen peccatorum remissio dabitur, sed ipsa quoque penitentia punitionis generabit augmenta. ualebit enim ad cumulum cruciationis eterne; ubi duritia peruersi cordis, que ante finem presentis uite non fuerit salubri confessione abolita, cum flammis ultricibus sine fine grauiter uretur, sua grauius penitudine punietur. Quid enim deterius quam sic de preterito iugi penitentia conteri, ut nunquam possit penitens a tormento commissi criminis liberari? Neque enim hoc in homine presentem uitam in suis malis operibus finiente considerabitur, ut quia finita uidebuntur eius opera mala, finiantur eius quandoque tormenta: sed attendetur  in eo inique uoluntatis peruersitas, quam usque in finem presentis uite diligit et tenet iniquus, licet ipsam uitam, quam pessime gerit, amittat inuitus. Qui dum malam uoluntatem ante finem presentis uite mutare non curat, ostendit proculdubio sic se iniquitates suas diligere, ut si posset hic sine fine uiuere, sine fine uellet in iniquitatibus permanere. Non ergo propterea cuilibet iniquo parcetur, quia iam desideria male uoluntatis implere non poterit; sed ideo sine fine torquebitur, quia quandiu hic peccare potuit, peccare non destitit. Et ob hoc nullus dabitur iniquo terminus punitionis, quia priusquam terminaret huius uite cursum, non posuit criminibus suis terminum. Quamuis enim uitam suam malam quantum uellet prolongare non posset quisquis hic noluit conuerti  dum uiueret, eamdem, tamen si uellet, mutare posset in melius, priusquam malam uitam finiret inuitus, in malis gehenne sine fine mansurus. Ut hac ergo in combustione eterna crucientur qui presentem uitam in malis moribus et operibus finiunt, ad iustitiam pertinet iusti Iudicis reddentis unicuique secundum opera sua. Cuius utique non est iniusta redditio, qua fit ut iniqui nunquam careant supplicio, quorum uoluntas in hac uita noluit carere peccato. Tales enim magis delectantur peccare quam uiuere; nec ob hoc peccant, ut semper uiuant, sed ideo hic semper uiuere cupiunt, ut nunquam desinant peccare dum uiuunt. Nemo autem securus presentem uitam terminat, nisi priusquam uitam finiat, ab iniquitate discedat; ne tunc inaniter sua uelit deflere scelera,  quando nullatenus poterit uitare tormenta. Non ergo inaniter in presenti seculo penitentia uniuersis indicitur, neque frustra in hac uita conuersio predicatur. Hic enim penitentia remissionis inuenit fructum, si peccator, dum hic uiuit, peccandi deponat affectum. Presentis namque seculi tempus misericors Dominus et iustus solum remissionis beneficio deputauit: futurum uero iuste retributioni seruat, quo unusquisque pro qualitate credulitatis et operis condigna, sed non finienda recipiat.



405 CAPUT XXII.

Proinde nunc omnis iniquus intra Ecclesiam positus malam conuersationem respuat, et bone uite cursum festinet arripere, ut ad eternam uitam ualeat peruenire. Nunc omnis impius prauam fidei sententiam  deponat, et ad Ecclesiam uenire [a 1Kb] non differat. Nunc sibi omnis homo dextre partis comparet meritum, si non uult sinistre partis perferre tormentum. Nunc ambulet iustitie uiam, ut ad patriam ueniat, in qua requiem habeat sempiternam. Nunc omnis qui Deum malis operibus exacerbat, transeat ad uitam bonam, per quam propitius Deus acquiritur, ut accipiat uitam eternam, quam Deus bonis sine fine largitur. Nemo desperet misericordiam Dei, considerans atrocitatem cuiuslibet criminis; nec tamen aliquis sub spe misericordie Dei permaneat in peccatis, sed confidentia sperantis ita sine dubitatione petat penitentie portum, ut humilitas penitentis fugiat desperationis lethale naufragium. Et sic Dei misericordiam diligat, ut eius consideret cum timore iustitiam. Totum  sibi speret relaxari posse conuerso, nec dimittendum tamen aliquid existimet obdurato. Hoc tempore mutet iniquus uitam, et non inueniet penam. Fugiat culpam, et accipiet ueniam. In hoc enim tempore beneficium remissionis acquiritur, quando mutationem uoluntatis, meriti quoque mutatio comitatur. Nunc omnis qui laborat et oneratus est, ad Deum uocantem reficiendus ueniat: nunc super se lene  iugum Saluatoris leuemque sarcinam tollat; nunc ab eo discat quia mitis est et humilis corde, si anime sue requiem desiderat inuenire; nunc auersus ad conuersionem currat; nunc iniquus ab iniquitate discedat, nunc errans ad uiam ueritatis redeat. Modo querat Domini misericordiam, qui non uult pati sine fine miseriam. Modo querat eternam uitam, qui non uult in eternum mori. Nunc preueniat in confessione faciem Dei, qui non uult sempiterna punitione damnari. Nunc enim fructuose penitentia geritur, nunc remissio peccatorum penitenti conceditur; nunc conuerso regni celorum possessio non negatur, in qua sine fine uiuitur et sine fine gaudetur: ubi nec mors letantibus adimit uitam, nec meror uiuentibus potest auferre letitiam. In quali enim fide et opere unumquemque  hominum uite huius inuenerit finis, talis ei retributio dabitur, cuius non erit finis. Quia sicut omnis qui ante finem uite presentis conuersus non fuerit, et in malis suis finierit, ultra requiem non habebit: sic omnis qui in hoc tempore diuinis preceptis obediens, a malis suis conuersus fuerit, si in fide recta et bona uita intra Ecclesiam catholicam perseuerauerit usque in finem, hic saluus erit. Amen.





S. FULGENTII DE INCARNATIONE FILII DEI ET uILIUM ANIMALIUM AUCTORE, AD SCARILAM, LIBER UNUS. 

 406 1. Lectis litteris quas misisti, fili carissime Scarila, gauisus sum in Domino, et exsultauit anima mea in Deo salutari meo, quia induit uos studium salutis, et cordi uestro desiderium iustitie clementer infudit, quo ueram fidem cognoscere cupiatis. Per hanc enim uite largitas ad homines uenit, quod per prophetam Deus ipse testatus est dicens: Iustus autem ex fide uiuit ; fides autem illa uera appellanda est, que est uera, non ficta, quam sanctus commendat Apostolus dicens: Finis autem precepti est caritas de corde puro, et conscientia bona, et fide non ficta . Nam quia idem beatus Paulus gratia nos dicit saluos factos esse per fidem, quam non ex nobis, sed Dei asserit donum , utique uera salus non erit ubi uera fides non fuerit; que cum diuinitus infunditur, procul dubio gratuita  largitate donatur; et ubi per ueram fidem ueritas fuerit credulitatis, ueritas utique comitabitur et salutis: quisquis autem a uera fide deuiauerit, uere salutis gratiam non habebit. Proinde torpere non debet fidelis animus ad querendum si quid in sacramento fidei sibi cernit ambiguum: maxime in mysterio dominice incarnationis, per quam iustitia impiis, uita mortuis, salus infirmis, et uere libertatis est gratia donata captiuis.

 2. Scripsisti ergo, ut tuis utar uerbis, quod dum ad mensam Christiani Ecclesie catholice filii mei Euenti de Dei incarnatione locutio nasceretur, unus ex uobis hoc de ipsa incarnatione asseruit quoniam non Deus Pater carnem induit, sed solum Dei Filius. Et alius dixit: Ipse Deus, qui unus est in tribus, dignatus est carnem 407 assumere, ut nostram seruitutem qua per transgressionem patris nostri Ade obligati detinebemur, ad libertatem perduceret. Deinde dicis uos scire cupere si ipse Deus Pater descenderit et carnem assumpserit, an ipso residente, uerbo mandauerit quod carnem assumpserit. Dicis nos etiam scire quoniam uerbum caro factum est, ut ipse habitaret in nobis. Ubi etiam hec uerba subuertis dicens: Sed inter uerbum, quod Deus est, et Patrem, qui Deus est, una utrorumque descenderit ad induendam carnem maiestas, quia legimus,  inquis: »Hic Deus noster, et non estimabitur alius absque illo: post hec in terra uisus est, et cum hominibus conuersatus est .« Adhuc addis et dicis, quod cum istud testimonium in medium proferretis, hoc ille econtrario locutus est: De Filio hoc dixit [a 1Kb] , non de Patre: et tu ei ad presens locutus es, ut quod simul pariter ignoratis ad nos recursum faceretis. Huic interrogationi quam prima pars continet tuarum litterarum reddenda nunc est a nobis,  Deo donante atque adiuuante, responsio; qua finita, alteri quoque respondere, quantum Deus donauerit, non pigebit.

3. Principaliter itaque scire debet omnis catholicus Christianus unum esse Deum sanctam Trinitatem, id est, Patrem, et Filium, et Spiritum sanctum; ipsam uero Trinitatem que unus est Deus, unam quidem esse naturam, non tamen unam esse personam. Quia et quod dicitur unus Deus esse Trinitas, uerum est; unus Deus est enim Trinitas, quia non aliam naturam habet Pater, et aliam Filius, et aliam Spiritus sanctus, sed una natura est ipsa Trinitas Deus; nec tamen una persona est Pater, et Filius, et Spiritus sanctus, sed persona Patris solius Patris est, et persona Filii solius Filii est, et persona Spiritus sancti solius  Spiritus sancti est. Personaliter ergo qui est Pater non est ipse Filius, et qui Filius est non est ipse Spiritus sanctus. Quod uero naturaliter est Pater hoc est Filius, hoc est Spiritus sanctus, quia naturaliter ipsa Trinitas unus est Deus: ubi maior minorque non dicitur, quia nec prior alius alio, nec posterior inuenitur. Ibi eternitas atque immensitas tanta est uniuscuiusque persone, quanta trium naturaliter personarum. Solus tamen Pater est qui Filium genuit; solus est Filius qui de Patre natus; solus est etiam Spiritus sanctus, qui nec natus est de Patre, nec Filium genuit, sed a Patre Filioque processit. Pater ergo solius est Pater Filii, et Filius est solius Filius Patris, sanctus autem Spiritus non Patris solius, nec Filii solius, sed simul Patris et Filii unus et communis  est.

4. In hac itaque Trinitate sunt quedam singularum personarum propria. Quid si tamen propriis persone monstrantur, sed non separantur, quarum natura ut, cum inseparabiles sint, confundi non possit, sed ad hoc in singulis personis singula maneant, ut et naturalem unitatem uere Trinitatis, et personalem Trinitatem uere unitatis ostendat? Proprium est ergo solius Patris, quod non est natus ipse, sed genuit; proprium est et Filii quod non genuit ipse, sed natus est; proprium 408 uero est et Spiritus sancti, quod nec genuit ipse nec natus est, sed de genitore genitoque procedit. Sicut est autem sine initio eterna generatio Patris, et sine initio eterna natiuitas Filii; sic naturaliter sine initio est eterna processio Spiritus  sancti. De Dei enim Patris eternitate que sine initio manet, talis est utique natiuitas Filii, et processio Spiritus sancti, ut et illa natiuitas, et illa processio ceterna sit illi origini, in qua initium nullatenus potuit inueniri. Quoniam ergo hoc in se habet naturalis illa unitas Trinitatis, ut natum esse soli sit proprium Filio, ille qui solus in se habet ueram natiuitatem humanitatis ex uirgine; huius etenim fuit secundum carnem ueram habere naturaliter matrem, qui secundum diuinitatem uerum habet naturaliter Patrem: proinde qui est de eterno Patre sine initio genitus, ipse est de temporali matre temporaliter natus; et idcirco non solum in diuinitate, uerum etiam in carne ueraciter Unigenitus Dei Filius dicitur,  qui et secundum diuinitatem, et secundum carnem solus genitus inuenitur.

5. Solius itaque unigeniti Dei propria est utraque natiuitas, una scilicet ex ueritate nature diuine, altera uero ex gratia humanitatis assumpte. Propter quod euangelista Ioannes unigenitum a Patre asserit plenum gratie et ueritatis . Proinde cauenda est illa mortifera et omnimodis diabolica blasphemia qua creditur uel dicitur simul ipsa Trinitas carnem assumpsisse, quod catholica fides non recipit, sed nequitia Sabelliani erroris inuenit. Sabellius quippe, qui Patrem et Filium et Spiritum sanctum non tres deos, sed unum Deum uerum predicari cognouit, sic audiuit quod uerum est, ut sibi generaret ipse quod falsum est. Denique quia sic unam Patris  et Filii et Spiritus sancti cognouit esse naturam, ut eiusdem nature unam non dubitaret predicare personam, ad hoc est insania sui precipitatus erroris, ut ipsum Patrem natum de uirgine assereret. Necessario autem consequens fuit, ut cui dabat ueritatem humane natiuitatis, ipsi deputaret ueritatem passionis et mortis. Unde sectatores eiusdem Sabellii non solum Sabellianos, sed etiam Patripassianos Ecclesia catholica nominauit, et uinculo anathematis cum suo auctore damnauit.

6. Absit igitur a fidelibus ista peruersitas, nec quemquam redemptum sanguine unigeniti Filii sui permittat Deus isto mortifero sensu perfidie profanari. Magne quippe impietatis est si aliquis in Patre et Filio et Spiritu sancto, aut propter unam naturam  uelit unam predicari personam, aut propter tres personas, tres asserat et naturas. Quandoquidem ille qui unam personam Patris et Filii et Spiritus sancti asserit, laqueo Sabelliani erroris innectitur; qui uero tres naturas Patris et Filii et Spiritus sancti esse confirmat, Ariane perfidie nexibus obligatur. Et quamuis utriusque infidelitatis diuisa uideatur assertio, una tamen est impietatis utriusque damnatio. Impie namque personarum proprietas propter unitatem nature confunditur; impie nichilominus naturalis unitas propter personas ipsas separatur. Unum habet Pater uerum naturaliter Filium, et de se sine initio, et de uirgine temporaliter natum. Ipsum misit in mundum ut saluaretur mundus per ipsum. 409 Quod idem Filius ostendens ait: Sic enim Deus dilexit mundum, ut Filium suum unigenitum daret, ut omnis qui credit  in eum non pereat, sed habeat uitam eternam. Non enim misit Deus Filium suum in mundum ut iudicet mundum, sed ut saluetur mundus per ipsum. Qui credit in eum non iudicatur, qui autem non credit iam iudicatus est, quia non credit in nomine unigeniti Filii Dei .

7. Ecce isto loco ipse Saluator noster tertio se Filium dicit, et secundo Unigenitum nominauit, et se a Patre, ut mundum saluaret, missum esse asseruit; cum utique si simul ipsa Trinitas in carne uenisset, non se Filius missum a Patre dixisset: sed mentiri non potuit Christus: sine dubio personaliter alter misit, et alter est missus. Misit autem uerus Pater ueritatem, quam genuit; misit Sapientiam, in qua  omnia fecit; misit uerbum, quod corde ructauit. Proinde in alia  missione non est localiter estimandus aduentus, tanquam Filius Dei de celo fuerit missus ad terras, ut aut in terra non fuerit prius quam carnem acciperet, aut celum deseruerit, quando carnem pro nostra salute suscepit. Cum itaque ipse sit Sapientia Dei de qua dictum est: Attingit a fine usque ad finem fortiter, et disponit omnia suauiter ; diuinitas illa que naturaliter una est Patris, et Filii, et Spiritus sancti, sic non est localiter, sicut non est temporaliter; sic loco non concluditur, sicut nec tempore uariatur. Illa diuinitas que naturaliter immensa est et eterna, nec cepit initio, nec concluditur loco: ideo ipse unus Deus Pater, et Filius, et Spiritus sanctus totum implet, totum  continet: sic totus in singulis, sic totus in cunctis, sic totus in paruis, sic totus in maximis creaturis: ita per naturam, non ita per gratiam; ita dum homines creat, non ita dum saluat; ita dum facit, non ita dum reficit; ita dum solem istum facit oriri super bonos et malos, non ita dum Sol iustitie illis oritur, quibus uita non carnis, sed cordis, dono misericordie preuenientis infunditur. Non enim sicut cunctorum nasci per naturam, sic cunctorum est renasci per gratiam. Quoniam ergo Pater et Filius et Spiritus sanctus naturaliter unus est Deus, eternus et immensus, nichil in celo, nil in terra, nil supra celum, nil in qualibet natura quam fecit non factus Deus, ubi deesse possit idem unus Deus, Pater, et Filius, et Spiritus sanctus; in quo sicut nulla est mutabilitas temporum,  sic nulla est capacitas et locorum. Quod Salomon in dedicatione dixisse ueraciter inuenitur his uerbis: Si enim celum et celi celorum te capere non possunt, quanto magis domus hec quam edificaui .

8. Deus itaque ineffabilis, et omnino mirabilis, ineffabiliter ac mirabiliter ipsa sue immensitate nature, et est totus in singulis, et non concluditur uniuersis. Ita solus Pater, ita solus Filius, ita Spiritus sanctus solus, ita simul Trinitas unus Deus Pater et Filius et Spiritus sanctus: quia nec solus Pater sine Filio, aut Spiritu sancto, nec solus Spiritus sanctus sine Patre, uel Filio. Proinde sollicite cogitandum est, quomodo Filius in mundum mitti potuit, qui mundo deesse non potuit; aut quomodo in mundum uenit,  unde nunquam recedit: cum utique cui naturale est, totusque implere, nec recedere possit aliquatenus, 410 nec uenire. Natura quippe illa diuinitatis immense, nec extenditur ut impleat quod antea uacuum erat, nec contrahitur ut euacuet quod prius impleuerat. Talis autem est uirtus Creatoris, talisque conditio totius creature, ut quemadmodum, nisi ille conderet, nulla substantia possit existere, ita nisi ille contineat, nulla possit substantia permanere. Proinde quia secundum diuinitatem Deus de loco non transit ad locum, hoc habet ueritas fidei Christiane, ut in eo Filius Dei credatur in mundum uenisse, in quo serui formam cognoscitur accepisse. Dei enim Filius tunc in mundum uenit, quando salua equalitate paterne nature, particeps fieri dignatus est materne substantie,  quando factus est salua sua diuinitate homo, salua sua eternitate temporalis, salua sua immensitate localis, salua sua incommutabilitat mutabilis, salua sua immortalitate mortalis.

9. Non autem aduentus Filii Dei uno eodemque modo semper accipitur. Aliter namque uenit mittente Patre, aliter dignatur uenire cum Patre. Etenim cum Patre uenire dignatur equalis, a Patre autem missus uenit minoratus paulo minus ab angelis; missus a Patre semel uenisse cognoscitur, cum Patre autem innumerabiliter uenire dignatur. Neque enim modum aut numerum ueniendi posuit, quando ait: Si quis diligit me sermonem meum seruabit, et Pater meus diliget eum, et ad eum ueniemus, et mansionem apud eum faciemus . Proinde ille aduentus  quo solus Filius a Patre semel uenit in mundum, non solis est bonis exhibitus, sed et malis: aliis ut crederent, aliis ut crucifigerent; aliis ut liberari a peccato possent, aliis ut excusationem de peccato suo habere non possent. Credentes enim a peccato liberatos ostendit Apostolus dicens: Nunc autem a peccato liberati, serui autem facti Deo habetis fructum uestrum in sanctificatione, finem uero uitam eternam . Incredulos uero peccati sui excusationem habere non posse Saluator ipse monstrauit, dicens: Si non uenissem, et locutus eis non fuissem, peccatum non haberent. Nunc autem excusationem non habent de peccato suo . Neque enim haberent peccatum Iudei incredulitatis, si non etiam eis exhiberetur presentia Saluatoris. Aduentus ergo ille quo a Patre semel  in mundum missus est Filius, fuit in ruinam et in resurrectionem multorum; ille autem quo cum Patre uenit, ad resurrectionem tantum pertinet multorum, quia caritas eum meretur, que operit multitudinem peccatorum. Isto aduentu quo a Patre missus est Filius, semel in plenitudine temporum uenit; illo autem quo cum Patre uenire consueuit, ab initio usque ad finem mundi, quibus oportuit, et oportet, nec destitit uenire, nec desinit. Inde est quod priusquam ueniret in carne, aduentum eius prophete poscebant dicentes: Excita potentiam tuam, et ueni ut liberes nos . Qui utique futurum Filii Dei aduentum nullatenus poscerent, si eiusdem uenientis et manentis in se gratiam non haberent.

10. Istum Filii Dei Patris aduentum a se omnino  repellunt, qui equalitatem Patris Filiique non credunt. Apud suum quippe dilectorem, unam uenientes faciunt mansionem; non autem potest eorum esse una mansio, si fuerit diuersa dilectio. Si autem inequales sunt, 411 necesse est ut inequaliter diligantur. Inequalibus uero non potest una in corde simplici mansio preparari. Admonet autem nos Scriptura dicens: Sentite de Domino in bonitate, et in simplicitate cordis querite illum . Quomodo ergo Deus queritur simplicitate cordis, quando Deo Patri et Deo Filio exhibetur diuersitas dilectionis? aut quomodo simplex est homini erga Deum caritas, si in ipsa diuinitate putatur esse diuersitas? Illa utique diuinitas simplici corde diligitur, que simplex esse naturaliter creditur; ubi autem diuersa diuinitas colitur, non  simplicitas cordis, sed duplicitas exhibetur: fides ergo est ibi non uera, sed ficta. Sanctus autem Spiritus discipline effugiet fictum, et auferet se a cogitationibus que sunt sine intellectu . Duplex autem cor esse conuincitur, si quando aliquis non unam diuinitatem esse colendam a fidelibus putat, aut quando non eamdem naturam Filii quam Patris existimat. Quod si quis proximo bonitatem sermonibus fingens et corde malitiam gerens, duplex corde dicitur, quomodo ille qui sub figmento ueritatis falsa de Deo uel credit uel dicit, duplicis cordis crimine non tenetur? Quod enim naturaliter unum est in illa summa diuinitate diuidere, et Deum minorem ac maiorem fingere, certissimum est ad nequitiam cordis duplicis pertinere. Sancta autem Scriptura dicit:  ue duplici corde, et labiis sceleratis, et manibus malefacientibus, et peccatori terram ingredienti duabus uiis ! Et quia diuersam putare diuinitatem Patris et Filii non est Deo credere , ideo sequitur eadem Scriptura dicens: ue qui non credunt Deo! quia non proteguntur ab eo . Inde est quod etiam Saluator noster, unam diuinitatem dominationemque commendans, ait: Nemo potest duobus dominis seruire . Legimus autem quia Dominus ipse est Deus . Unde certum est, uera fide caritateque sincera, nec dominis quemquam posse seruire, nec diis. Unus est enim Deus deorum, et Dominus dominorum:  qui propterea solus est colendus, quia solus est naturaliter uerus Dominus Deus, qui est Trinitas, Pater et Filius et Spiritus sanctus.

11. Nos itaque, ut Deum in simplicitate cordis queramus, diuersitatem diuinitatis in Patre et Filio nec corde credamus. Sed ut possit in nobis uera cordis manere simplicitas, illa in nobis maneat fides, qua sancte Trinitatis una creditur ac predicatur sine diuersitate diuinitas. Sic in nobis Pater et Filius et Spiritus sanctus uenientes manere dignantur. Unus est apud dilectorem suum sancte Trinitatis aduentus, quo Deus inuisibilis inuisibiliter uenit, et mansionem inuisibiliter facit. Manendo autem apud dilectorem suum, ipsa multiplicat dilectionem, quapropter facit in homine mansionem. Ob hoc quippe uenit  quia diligitur; hoc autem ueniens facit ut amplius diligatur.

12. Hec ideo dixi, ut noueritis qualis fuit aduentus Filii, quando missus est a Patre, et qualis sit aduentus Filii, quando dignatur uenire cum Patre. Quia sicut in illo aduentu homo factus, Patre minor agnoscitur; sic in isto aduentu equalis Patri Deus permanens inuenitur. 412 Dicitur autem et Spiritus sanctus uenire: cum sit etiam cum Patre et Filio unus Deus, eternus naturaliter et immensus, sine quo utique, nec Pater potest uenire, nec Filius. Ille  enim post Patrem Filiumque cognoscitur diligere, qui caritatem habet in corde. Caritas autem Dei diffusa est in cordibus nostris, per Spiritum sanctum,  qui datus est nobis . Pater ergo et Filius ad dilectorem suum sine Spiritu sancto nullatenus ueniunt: quia ut ueniant, caritatem, qua diliguntur, dono sancti Spiritus largiuntur. Inuisibiliter itaque communis semper aduentus est Patris et Filii et Spiritus sancti: non transeundo de loco ad locum, sed in eo quod ipsa Trinitas unus Deus dignatur gratiam caritatis, uel donare quam augeat, uel augere quam donat. Alio autem modo uenit Filius, quando pro nobis homo factus est Unigenitus Deus. Ille utique qui in persona propria diuinitatis sue non accepit personam hominis, sed naturam. Scimus etiam Spiritum sanctum uisibiliter in columbe specie aduenisse: longe utique alio modo, id est, nec illo quo Pater et Filius ad dilectorem suum non sine Spiritu  sancto ueniunt, nec isto quo solus Filius in mundum uenit, secundum quod naturam nostram mirabiliter ac singulariter in persona sue diuinitatis accepit. Non enim sicut formam serui accepit Filius, ita formam columbe accepit Spiritus sanctus; nec sicut factus est Filius in similitudinem filiorum hominum, ita factus est Spiritus sanctus in similitudinem columbarum. uenit ergo Spiritus sanctus in specie columbe, non utique columbam in unitatem persone accipiens. Neque enim sic per Spiritum sanctum redimi debuit natura columbarum, sicut per Filium natura redempta est hominum. Hanc enim in unitatem persone sue suscepit Filius, quam erat sine dubio redempturus. Et quoniam a Dei Filio humanitas sua nunquam seiungitur, propterea in celo et in terra  omnibus angelis omnibusque hominibus dominatur. Secundum naturam quippe humanam Filius Dei humiliauit se factus obediens usque ad mortem, mortem autem crucis , secundum quam naturam eum Deus exaltauit, et donauit illi nomen quod est super omne nomen: ut in nomine Iesu omne genu flectatur, celestium, terrestrium et infernorum; et omnis lingua confiteatur quia Dominus iehsu Christus in gloria est Dei Patris . ueniente ergo plenitudine temporis, misit Deus Filium suum factum ex muliere, factum sub lege . Cur autem hoc fuerit factum, Apostolus subsequenter ostendens ait: Ut eos qui sub lege erant redimeret, ut adoptionem filiorum reciperemus. Suscepta est itaque a Dei Filio humana natura. Ideo autem Deus Unigenitus factus  est homo, ut nobis per eum diuina donaretur adoptio: ut quia ille homo Deus uerus est naturali ueritate diuinitatis sue, nos quoque, in eo quod fratres eius essemus, filii Dei, non nostro merito, sed eius gratia fieremus.

13. Sanctus autem Spiritus ueniens in specie columbe, non columba factus est, sicut Filius factus est homo; sed per columbe speciem, donandam nobis ostendit suo munere caritatem. Caritas enim Dei diffusa est in cordibus nostris per Spiritum sanctum, qui datus est nobis . Apparuit autem postmodum et in igneis linguis, sed etiam hoc ad significationem fecit ipsius quam nobis largitus est caritatis. Nam quia finis 413 precepti est caritas de  corde puro, et conscientia bona, et fide non ficta ; et in Christo Iesu neque circumcisio aliquid ualet, neque preputium, sed fides que per caritatem operatur ; ipsa est illa simplicitas cordis que significata est in columba: quia debemus id quod corde credimus ad iustitiam ore confiteri fiducialiter ad salutem. Columba itaque simplicitatem ostendit fidei et caritatis, ut recte credamus in Deum, et per Deum diligamus et proximum. Lingua quoque ignea significat confessionem uere credulitatis, et admonitionem sancte caritatis. Illa ergo columba in cuius specie super Christum baptizatum uenit Spiritus sanctus, ad aliquid significandum facta est, et continuo resoluta. Solus enim Filius humanam carnem animamque suscepit. Ad ipsum solum  enim naturaliter diuina natiuitas pertinebat. Et quia  solus natus est de Patre, solus nasci potuit et de uirgine. Qui nisi homo ex homine fieret, nature nostre particeps non fuisset. Ideo ergo factum est ut ueram carnem acciperet de carne uirginis, ut cum illo nobis uera maneret communio naturalis. Quomodo enim uel antiquos Patres, uel cuiusquam temporis homines, in consortium sue diuinitatis ascisceret, si cum eis naturale carnis consortium non haberet?

14. Filius ergo Dei non solum homo, sed etiam ex hominibus dignatus est fieri. Inde est quod ait Apostolus loquens de Christo: Non enim angelos apprehendit, sed semen Abrahe apprehendit. Unde debuit per omnia fratribus similari, ut misericors fieret et  fidelis pontifex ad Deum, ut repropitiaret delicta populi. In eo enim quod  passus est ipse, et tentatus, potens est eis qui tentantur auxiliari. Unde, fratres sancti, uocationis celestis participes, considerate Apostolum et Pontificem confessionis nostre Iesum, qui fidelis est ei qui fecit illum . Hinc est quod alio loco rursus eiusdem Epistole dicit: Omnis enim pontifex ex hominibus assumptus pro hominibus constituitur in iis que sunt ad Deum, ut offerat dona et sacrificia pro peccatis . Talis autem erat iste pontifex, ut ad reconciliationem humani generis semetipsum pro nobis offerret oblationem et hostiam Deo in odorem suauitatis. Inde est quod cum inimici essemus, reconciliati sumus Deo per mortem Filii eius . Ut autem beatus apostolus  ostenderet Christum Dei Filium ex illo uno homine traxisse originem carnis, ex quo omnes homines propagauit unitas naturalis, propterea dicit alio loco: Qui enim sanctificat, et qui sanctificantur ex uno omnes. Propter quam causam non confunditur fratres eos uocare dicens, Nuntiabo nomen tuum fratribus meis . Ille autem hoc de nobis dicit, qui secundum carnem pro nobis est et natus et passus: imo qui sic nature nostre factus est particeps, ut ex illo uno fieret ex quo omnes facti sumus; ex illo uno carnis originem duceret, ex quo cuncti originem ducimus. Quod si Trinitas pro nobis susciperet carnem, quoniam illi qui incarnatus est, per consortium carnis, fratres facti sumus; iam non solum filii Dei Patris, sed etiam fratres totius Trinitatis essemus; et quem habemus  in celis Patrem, ipsum nobis humana natiuitas fecisset et fratrem.

15. Magne absurditatis est illum ex tempore genitum suspicari, cui 414 ex eternitate non natum esse, sed genuisse sit proprium. Hoc itaque conuenit uere fidei, neque Patrem, neque Spiritum, sed Filium, sicut solum natum de Deo Patre, sic solum natum de Maria uirgine confiteri. Quoniam ergo solus Filius Deus carnem suscepit, ideo nos Dei filios fecit, et liberatos a seruitute peccati, uere reddidit libertati. Et quia solus est de uirgine natus, ideo solus pro nobis est traditus: testante Apostolo quia Deus Filio suo proprio non pepercit, sed pro nobis omnibus tradidit illum . Nam et de ipso Filio dicit: Quod autem nunc uiuo in carne, in fide  uiuo Filii Dei, qui dilexit me, et tradidit semetipsum pro me . Alio quoque loco ait: Gratia uobis et pax a Deo Patre nostro et Domino Iesu Christo, qui dedit semetipsum pro peccatis nostris, ut eriperet nos de presenti seculo nequam, secundum uoluntatem Dei Patris nostri, cui est gloria in secula seculorum . Sicut ergo tradidit Pater Filium, ita semetipsum tradidit Filius: et sicut seipsum Filius dedit, sic eum etiam Pater dedit, dicente Filio: Sic enim dilexit Deus mundum, ut Filium suum unigenitum daret, ut omnis qui credit in eum non pereat, sed habeat uitam eternam .

16. His itaque omnibus cognitis, quibus euidenter ostenditur solum Filium pro nostra salute carnem suscepisse, solumque pro peccatis nostris traditum,  et passionis ac mortis pertulisse supplicium, absit ut quisquam fidelium dicat Deum Patrem, aut de uirgine natum, aut pro nobis traditum. Ista enim solius sunt Filii, qui sicut pro nobis temporaliter dignatus est nasci, ita temporaliter mori. Si quis autem Deo Patri susceptionem carnis assignat, illud precipue attendat in Euangelio, quia Deus qui carnem induit, frequentissime se ipsum non solum filium hominis, sed etiam Dei Filium nominauit. Ipse quippe ceco nato quem illuminauerat dixit: Tu credis in Filium Dei? Respondit ille, et dixit: Quis est Domine, ut credam in eum? Et dixit ei iehsu: Et uidisti eum, et qui loquitur tecum ipse est. At ille ait: Credo, Domine. Et procidens adorauit eum . Iudeis quoque sic ait: Nonne scriptum est in lege uestra,  quia ego dixi: Dii estis? Si illos dixit deos ad quos sermo Dei factus est, et non potest solui Scriptura, quem Pater sanctificauit et misit in mundum, dicitis, Blasphemas, quia dixi, Filius Dei sum . Alio quoque loco simul se et Filium hominis, et Dei Filium nuncupauit dicens: Sicut Moyses exaltauit serpentem in deserto, ita oportet exaltari Filium hominis, ut omnis qui credit in ipso non pereat, sed habeat uitam eternam . Ubi continuo illud quod in hoc opere a nobis ita positum est, ipse de se Saluator adiunxit, in quo se Dei Filium nominauit dicens: Sic enim dilexit Deus mundum, ut Filium suum unigenitum daret, ut omnis qui credit in eum non pereat, sed habeat uitam eternam. Non enim misit Deus Filium ut iudicet mundum, sed ut saluetur mundus  per ipsum. Qui credit in eum non iudicabitur; qui autem non credit, iam iudicatus est, quia non credit in nomine unigeniti Filii Dei . Nam et cum seipse Filium hominis nominaret, dicens discipulis suis: Quem dicunt homines esse Filium hominis ? et audita hominum opinione multimoda, illorum scilicet qui sibi de ipsa ueritate mortiferum 415 fingebant pro sua uoluntate mendacium, dixisset: uos autem quem me esse dicitis? quia respondens Petrus ait, Tu es Christus Filius Dei uiui ; propterea beatus meruit appellari, sic ipso Domino respondente: Beatus es, Simon Bariona, quia caro et sanguis non reuelauit tibi, sed Pater meus qui est in celis .

17. Inde est quod etiam post resurrectionem ad  Patrem suum se ascensurum hoc sermone testatur: Ascendo ad Patrem meum, et Patrem uestrum, Deum meum, et Deum uestrum . Si ergo Deus qui carnem induit ipse esse Deus Pater asseritur, necesse est ut et ipsius Patris Pater esse alius asseratur; ac per hoc et Deus Pater habuit Patrem, cui diceret , Pater, clarifica Filium tuum, ut Filius tuus clarificet te . Et ex hoc sensu sacrilego et blasphemiis pleno etiam in illud reciditur, ut iam non unus Pater estimetur esse, sed duo; id est , unus Pater Filii, quem ueritas nouit, et alter Pater Patris, quem uanitas fingit. Et ubi est quod unum Deum Patrem profitetur Apostolus dicens: Nobis autem unus Deus Pater, ex quo omnia, et nos in ipso . Et alio loco,  Unus Deus et Pater omnium qui super omnes, et per omnia, et in omnibus nobis . Cum quo licet Filius naturaliter unus sit Deus, tamen secundum personas, alter est Pater, alter est Filius, alter est Spiritus sanctus. Quas personas ostendit euidenter beatus Ioannes dicens: Qui diligit genitorem, diligit eum qui natus est ex eo . Item dicit: In principio erat uerbum, et uerbum erat apud Deum, et Deus erat uerbum, hoc erat in principio apud Deum ; et paulo post, ut a solo uerbo carnem acceptam esse monstraret ait: Et uerbum caro factum est, et habitauit in nobis .

18. Deus ergo uerbum factum est caro, non Deus apud quem erat uerbum: quia Unigenitus, qui est in sinu Patris, secundum quod caro est, plenus est  gratie, et secundum quod uerbum est, plenum est ueritatis: ipse unus uerbum caro factum quod habitauit in nobis. De ipso etiam dicit propheta: Hic Deus noster, et non estimabitur alius ad eum, qui adinuenit omnem uiam discipline, et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est . Hoc testimonium de solo Filio dictum uera fides accepit. Ipse est enim secundum carnem in terris uisus, et cum hominibus conuersatus. Unde sanctus euangelista Mattheus prophetico omnino congruens sermoni, Iesum dicit cum discipulis conuersatum. Sic enim ait: Conuersantibus autem eis in Galilea, dixit illis iehsu: Filius hominis tradendus est in manus hominum, et occident eum, et tertia die resurget  . Ideo ergo uenerat ut occideretur pro nobis. Quomodo autem occideretur, si non traderetur? Aut quomodo traderetur, si non teneretur? Quomodo uero teneretur, si cum hominibus non conuersaretur, uel quomodo cum hominibus conuersaretur, si in terris non uideretur? Quomodo autem uideretur, si non nasceretur? Quomodo autem nasceretur, si non caro de carne conciperetur? Si autem omnia hec non fierent, consilium Domini, quod manet in eternum, nullatenus impleretur. Illo autem uacante consilio, nulla nobis peccatoribus salutis gratia conferretur. Et quomodo esset in eo uerum nomen, quo dictus est iehsu? Hic enim interpretatur Saluator. Propter quod angelus dicens ad Ioseph quod 416 paritura esset Maria Filium Dei, etiam  hoc adiunxit: Et uocabis nomen eius Iesum. Ipse enim saluum faciet populum suum a peccatis eorum . Ad ipsam uero Mariam sic locutus est angelus: Ecce concipies in utero, et paries Filium, et uocabis nomen eius Iesum. Hic erit magnus, et Filius Altissimi uocabitur . Non igitur Deus Pater est de uirgine natus, quandoquidem ille quem uirgo peperit, Filius est Altissimi nuncupatus. Ergo quoniam unus est Pater, et unus est Filius, et unus est Spiritus sanctus; propterea ille qui naturaliter est Altissimi Filius, de Patris eterna diuinitate, idem Filius Altissimi, secundum ueram fidem, uocatur ex uirgine.

19. Nec te moueat quod de solo Filio loquens propheta dixit: Hic Deus noster, et non estimabitur  alius ad eum . Nec ex hoc quod dixit alium non estimari ad eum, quisquam existimet in persona eumdem Patrem esse quem Filium. Beatus Hieremias sancto Spiritu plenus, Hic Deus noster, ait, et non estimabitur alius ad eum, ut in eo quod prius dixit, Hic Deus, in hoc cognosceremus non estimari alium ad eum, quia non est Deus alius absque illo. Naturaliter enim sic non est alius Deus absque Spiritu sancto, quia non est alius Deus Pater, et alius Deus Filius, et alius Deus Spiritus sanctus; sed unus Deus est Pater, et Filius, et Spiritus sanctus, et absque hoc Deo nostro non est alius Deus. Proinde ita Deus noster est Pater, ut non estimetur alius ad eum: ita Deus noster est etiam Filius, ut non estimetur alius ad eum; nichilominus ita Deus noster est  etiam Spiritus sanctus, ut non estimetur alius ad eum: quia absque hoc uno Deo non est alius Deus, de quo dicit Dauid, Quis Deus preter Dominum, aut quis Deus preter Deum nostrum ? Et ipse Deus dicit: uidete, uidete quoniam ego sum Deus, et non est alius preter me . De hoc et beatus Iacobus ait: Tu credis quia unus est Deus, bene facis; et demones credunt, et contremiscunt .

20. Naturaliter ergo alius Deus non estimatur ad Filium, quia alius Deus non estimatur ad Patrem, nec alius Deus estimatur ad Spiritum sanctum. In personis uero alius est Pater, alius Filius, alius Spiritus sanctus; nec ipse Pater qui Filius, nec ipse Spiritus sanctus qui Pater aut Filius; sed idem Deus unus,  Pater et Filius et Spiritus sanctus. Ostendit autem ipse Filius et Patrem alium in persona, et Spiritum sanctum, dicens: Alius est qui testimonium perhibet de me, et scio quia uerum est testimonium eius quod testatur de me . Et ne de Ioanne hoc dictum quisquam putaret, paulo post ait: Ego autem habeo testimonium maius Ioanne. Opera enim que dedit mihi Pater ut perficiam ea, ipsa opera que ego facio testimonium perhibent de me, quia Pater me misit. Et qui me misit Pater ipse testimonium perhibet de me . Spiritum quoque sanctum personaliter alium ostendit dicens: Si diligitis me, mandata mea seruate, et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis : de quo etiam alio  loco dicit: Cum uenerit Paracletus quem ego mittam uobis a Patre, Spiritum ueritatis qui a Patre procedit, ille testimonium perhibebit de me . Maiestas autem Patris et Filii una est, 417 que de celo non descendit ad locum. Summa quippe ac uera diuinitas de loco ad locum transire non potest, quia semper ubique tota est. Eadem quippe Trinitatis est una maiestas, que naturaliter una est immensa diuinitas. Sed, ut superius dixi, sic est Trinitatis una natura, ut non sit una persona. Proinde Filius, manente immensitate maiestatis sue, quam habet cum Patre et Spiritu sancto communem, solus humanam naturam in unitate persone sue accepit. Cui propterea non est cum Patre et Spiritu sancto communio suscepte carnis, quia Patri et Filio et Spiritui sancto non est persona communis.

 21. Illam itaque serui formam tota Trinitas fecit, quam tamen in personam suam Filius solus accepit. Ipse enim solus est uerbum, et Euangelista ueraciter dicit, uerbum caro factum est , cui tamen ut caro fieret non aliquo alio uerbo mandauit Pater: unum enim uerbum habet Pater, per quod omnia fecit et facit, per quod omnia dixit et dicit. Hoc uerbum a Patre missum est, quando uerbum caro factum est: sed ut mitteretur non ei aliquibus transeuntibus uerbis locutus est Pater. Aeternum quippe uerbum de Patre natum, hoc est eternum a Patre mandatum, quia eterna Filii generatio, ipsa est Patris eterna locutio. Hoc uerbum tunc ab unoquoque auditur, quando ueritas diuinitatis atque incarnationis agnoscitur. Nam sicut unusquisque homo uerbum habet in corde, dum cogitat,  quod uerbum foras non educitur nisi uoce corporea uestiatur, quia per uocem acceptam potest in aliorum uenire notitiam; cum uero illud uerbum uoce loquentis ostenditur, nullatenus de cordis intimo separatur, sed hoc mirabiliter fit ut et totum ad alios corporea locutione perueniat, et totum spiritaliter in corde loquentis permaneat; sic etiam uerbum Dei Patris natum de Patre permansit in Patre: quod a nobis nullatenus agnosceretur, nisi carnis substantia, tanquam uoce corporea uestiretur. Ita totum ad nos uerbum, quando uerbum caro factum est, uenit, totum apud Patrem spiritale permansit: equale Patri de quo semper est natum, et ut a nobis percipi posset, carnis accepte gratia minoratum.  Ac per hoc de Domino Dominus in forma Dei Dominus mansit, et ut ad seruos ueniret, de ancilla ueritatem forme seruilis accepit.

22. Sed huius forme seruilis accepte mysterium quidam minus intelligentes, cum a nobis audiunt unam predicari sancte Trinitatis essentiam, uel negant, uel dubitant potuisse fieri ut Filius, qui secundum diuinitatem a Patre et Spiritu sancto inseparabilis predicatur a nobis, et solus pro nobis ueritatem forme seruilis acciperet, et nichilominus cum Patre et Spiritu sancto inseparabilis permaneret. Sed illis hoc uideretur sine dubio impossibile, qui inuisibilia Dei per ea que facta sunt, quia non intelligunt, non conspiciunt. Qui si communem nature humane usum attenderent, etiam in illo magno pietatis sacramento rectas intelligentie lineas inuenirent.  Quoniam igitur una est uera diuinitas que in seipsa tres habet inseparabiles omnino personas, propter quod ipsa Trinitas unus est Deus, et in creaturis nulla natura in tribus personis inseparabilis inuenitur, attendamus quid agatur in unoquoque homine, in quo non tres personas in una natura, 418 sed duas naturas inuenimus in una persona. Deus quippe mirabili uirtutis opere, ex duabus naturis, hoc est anima rationali et carne, unam naturam hominis composuit, et in anima et carne unam personam hominis manere precepit. Ecce in homine sunt due nature in una persona: sic Trinitatem dicimus tres personas in una natura.

23. Attendamus ergo hic a duabus istis naturis in una persona manentibus quedam communiter fieri,  nec communiter uel accipi, uel haberi. Nempe in nobis ipsis aliquid uno fieri carnis et anime officio inuenimus, quod tamen aut carni tantum, aut anime deputamus. Certissime namque sicut caro sola cibis corporalibus pascitur, sic anima uerbo Dei spiritaliter enutritur. Et tamen ut caro que de terra facta est terrenis pascatur cibis, cooperante anima comedit, quandoquidem ex anima uiuit, et ideo comedit quia uiuit, utiliter habens in seipsum operantis alterum secum anime cooperantis officium, cui simul inest et ex uita ut comedat, et ex cibis ut uiuat. Cum ergo cibus sumitur, communis est operatio carnis et anime: qui tamen cibus ad solam inuenitur carnem proprie pertinere. In percipiendo quoque uerbo Dei, quo spiritali cibo anima sola pascitur,  ut ad eumdem perueniat cibum, utitur officio aut oculorum aut aurium. Ac per hoc ut interius ipsa pascatur, non sine carnis operatione perficitur. Sicut ergo hic utriusque nature inuenitur operatio, cum sit unius acceptio, ita credamus humanam naturam Unigeniti Dei simul a Patre, et Filio, et Spiritu sancto factam, sed a solo Filio pro nostra misericorditer salute susceptam.

24. Addis interea quemdam ex uobis in illo postmodum dixisse conuiuio, quod muscas, pulices, scorpiones et cimices Deus non fecit, sed post deiectionem angeli illius indigni diaboli, hec omnia ab ipso diabolo facta sint. Et dum diceretis quia omnia Deus fecit, et hec bona ualde, dixit quod me de hoc consulere  deberetis, ut de hoc eis satisfaciam, si ante transgressionem, quando Deus omnia fecit, tunc ista facta sint; an post transgressionem Ade. Hec sunt uerba quibus tua terminatur epistola. Huius autem interrogationis due sunt partes. Nam et utrum Deus illa omnia fecerit, et quando fecerit, inquisistis.

25. Prius itaque, utrum ea Deus fecerit uideo disserendum. Ubi nobis beatus Ioannes euangelista quid sentire debeamus ostendit dicens: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . uide sanctum euangelistam Spiritu Dei repletum paucis uerbis non solum Creatorem, sed etiam creaturam nobis salubriter intimasse. Nam quod ait, In principio erat uerbum, duobus  modis recta fides intelligit: id est, uel quod in Patre erat Filius, quia naturaliter unum principium est, Pater et Filius; uel quod sine initio est non solum Pater, sed etiam Filius. Hoc enim certissime uerum principium dicitur, quod nullo existendi principio preuenitur: quidquid autem in principio esse cepit, factum est opere Dei creantis, nec unam potest habere 419 cum Creatore naturam: hoc est enim subditum initio, quod Deus creauit ex nichilo. Proinde illud recte dicitur in principio esse, cui naturale est absque existendi initio semper esse: que sine initio eternitas, ipsa est uera Diuinitas. Hec autem in uno Filio, qui de Patre natus est, et in uno Spiritu sancto, qui de Patre Filioque procedit, naturaliter  inuenitur. Tale est ergo quod euangelista dicit, In principio erat uerbum, quasi diceret, Semper erat uerbum: quodcunque enim uoluerit homo principium cogitare, non inuenitur aliquando illud uerbum cepisse, sed semper in principio esse. Deinde dicens, erat uerbum apud Deum, ostendit naturam uerbi, nec temporalem esse utique, nec localem. Nihil enim habet de initio temporis uerbum, quod in principio erat: nichil habet de spatio loci, quod ante omnem creaturam temporibus locisue subiectam apud Deum erat. Dicens deinde, Deus erat uerbum, ostendit unam Patris Filiique naturam, dum uerbum quod erat apud Deum non aliud naturaliter dixit esse quam Deum. Euangelista quippe uerbum prius dicens, uocabulum persone ueraciter existentis expressit,  quod utique non est Patri Filioque commune. Solus enim Filius dicitur uerbum.

26. Exigebat autem naturalis significatio ut sicut persone, sic etiam nature nomen ostenderetur in uerbo. Ideo beatus euangelista subsequenter adiunxit: Et Deus erat uerbum, atque ita non solum personali, sed et naturali insinuatione unigeniti Filii Dei officium sancte predicationis expleuit; ut et uerbum nuncupans personali nomine, Filium Patris ostenderet; et Deum nominans communi uocabulo, nature unius esse cum Patre monstraret. Deinde ut ex unitate operis magis commendaretur unitas naturalis, euangelista beatus adiecit: Omnia per ipsum facta sunt, et sine ipso factum est nichil. Quis hoc dixit? Nempe ille qui, super pectus Sapientie ueritatisque  discumbens, ueram scientiam incomprehensibilis Maiestatis accepit; qui, sicut nouerat unum Deum esse Patrem et Filium, sic etiam omnia facta nouerat a Patre per Filium. Unde illa omnia que per Filium facta sunt ita sanctus Ioannes uniuersaliter comprehendit, ut diceret: Omnia per ipsum facta sunt, et sine ipso factum est nichil. Quisquis ergo muscas, pulices, scorpiones, cimices, uel si que alia quibus mortalis sensus offenditur a Deo facta negare contendit, aut dicat ea omnino non facta, aut si facta dicat, non tamen a Patre per Filium, quid aliud restat nisi et euangelistam Ioannem dicat in sua predicatione mentitum? Omnia enim, inquit, per ipsum facta sunt, et sine ipso factum est nichil.

27. Non est ergo aliquid quod Pater non fecit, qui  omnia fecit: nec est aliquid quod Pater non per Filium fecerit, sine quo factum est nichil. Proinde quidquid est naturaliter aliquid, necesse est ut inter eius opera deputetur per quem facta sunt omnia, et sine quo factum est nichil. Plenus ueritatis euangelista testatur quod in doctrina sancti Spiritus nichilominus etiam Paulus uas electionis et doctor gentium in fide et ueritate nobis non destitit intimare, dicens quod superius iam posuimus: Nobis autem unus Deus Pater, ex quo omnia, et 420 nos in ipso; et unus Dominus iehsu Christus, per quem omnia, et nos per ipsum . Eadem  omnia curauit alio loco manifestius explicare, dicens: Quia in ipso condita sunt omnia in celo et in terra, uisibilia et inuisibilia, siue Throni, siue Dominationes, siue  Principatus, siue Potestates, omnia per ipsum et in ipso creata sunt, et ipse est ante omnes, et omnia in ipso constant . Ne quis autem audiens, in celo et in terra omnia per Christum et in Christo creata, quia hic mare non nominatur, et ea que in aquis sunt ab opere diuine creationis estimet aliena, primitus ipsius Genesis attendat initium, ubi precipiente Domino produxerunt aque reptilia animarum, et aues que uolant super terram , et agnoscat ipsum esse in aquis creatorem piscium et auium, qui creator est in terra lignorum et herbarum, similiter in celo luminarium et stellarum; et sicut cognoscit Deum prius fecisse celum in quo luminaria et stellas faceret, prius fecisse terram que ipso iubente herbas lignaque produceret;  ita fecisse aquas, de quibus ipso dicente reptilia et uolatilia pariter exstitissent. Nec enim de aquis aliquid uerbo creasset, si easdem aquas uerbo antea non fecisset. Inde est quod beatus Dauid uniuersaliter celum, terram, mare, cum omnibus que in eis sunt a Deo facta esse non tacuit dicens: Beatus uir cuius Deus Iacob adiutor eius, spes eius in Domino Deo ipsius qui fecit celum et terram, mare, et omnia que in eis sunt . Quomodo  ergo prophetica testetur auctoritas celum et terram, mare, et omnia que in eis sunt, a Deo facta esse, Paulus quoque apostolus asserat in Christo creata esse omnia in celo et in terra, uisibilia et inuisibilia, siue Thronos, siue Dominationes, siue Principatus, siue Potestates; qua ratione aut qua ueritate  a Deo aliquis non uult credere creatas in terra muscas atque scorpiones, pulices et cimices, a quo negare non potest creatos esse in celestibus Thronos, Dominationes, Principatus et Potestates? Ergone Deus ille qui super celum creans constituit angelicas legiones, negandus est in terra facere scorpiones, in qua fecit homines, fecit bestias et pecora, fecit aues et pisces?

28. Quid, queso, in iis scorpionibus displicet, ut eos quisquam existimet a Deo non factos? Nihil est enim in corpore scorpionis quod non laudem insinuet Creatoris. Primitus ipsa compages adunata et modificata membrorum, congruentia et parilitas partiam, deinde anima uiuificans, et sensificans corpus; que omnia bona esse quis ambigat? Sed profecto  uis illa ueneni que inuenitur hominibus perniciosa, ut putatur in corpore scorpionis horrenda, ubi utinam discerent homines penam sue transgressionis attendere, et desinerent bona Dei opera diabolo mendaciter assignare! Minus enim attendunt quantum inter opera Dei ualeat congruentia naturalis, quantumque prosit rebus singulis modus, uel quantum noceat immoderationis excessus:  que cum multum non siuit esse omnipotens Deus, qui non etiam in ipsis famulis  laudet opera Dei, quando uidet peccatorem diuino uerbere castigari? Fecit enim Deus, sicut scriptum est , hominem rectum, quem rerum omnium quas in terra et mari creauerat ita dominum constituit, 421 ut sue tantum faceret potestati subiectum;  ab ipso exigens obsequium debitum seruitutis, cui liberum donauit arbitrium uoluntatis. Qui donec suo Domino congrua deuotione seruiuit, etiam in his quibus fuit ipse superior potestatem inconcusse dominationis obtinuit; nec aliquid perdidit eorum que acceperat, donec ipse plene reddidit quod debebat. Offendens autem Dominum transgressione mandati, contumeliam quam Deo exhibuit, in suo corpore statim contemptor inuenit: ut disceret quam malum esset boni Creatoris precepta contemnere, quando ipse, postquam malus esse cepisset, potestatem suam in membris genitalibus perdidisset. Quomodo ergo illorum omnium que a Deo acceperat permanere dominus posset, qui Dominum contemnens dominationis iura in suo primo corpore perdidisset? Hinc  iam ipsum quoque corpus habere cepit infirmitatibus mortique subiectum: unde iusta consequente uindicta factum est ut qui mortem anime non timuit in peccato, mortem corporis metueret in supplicio; et amissa requie qua beatus potiebatur, a minutissimis animalibus miserrimus turbaretur.

29. Hinc est quod post peccatum primi hominis, quo est humana natura uniuersaliter regno peccati mortisque subiecta, camelis, equis, bobus, elephantis, ceterisque grandibus quadrupedibus homo dominatur, et morsu cimicis pulicisque concutitur; cumque omnia illa que sunt grandiora corpore et fortiora uirtute mansueta seruiant homini, hec minutissima,  que facillime possunt duobus tantum digitis compressa interimi, nullatenus possunt ad mansuetudinem peruenire, id est reuocari. Hoc autem propterea diuino factum constat esse iudicio, ut ex iis quibus dominatur homo, cognosceret quantam dignitatem ante transgressionem habuit; et ex iis a quibus turbatur et leditur, agnosceret ad quantam deiectionem transgressione peruenit; in cuius potestate Deus maiora dimisit, minora subtraxit: simul ostendens quid contulit Creatoris bonitas homini, et quid intulit iniquitas propria peccatori. Per transgressionem itaque primorum hominum, ex merito tanti criminis accidit humano generi uehemens infirmitas naturalis; ut non quibusdam naturis malis homo cederet, sed ex bonarum inconuenientia naturarum  supplicia et pericula infirmitas humana sentiret. Quod ergo pulex hominem cruciat, et scorpius necat, non creatio malorum est, sed bonarum inconuenientia naturarum, que subsecuta est ex equitate iudicis, quando precessit iniquitas hominis contumacis. Deus enim, cuius uera opera, et recte uie sunt sanctus Zacarias in sua oratione rectissime confitetur quia qui summe bonus est, omnia quecunque facit [a 1Kb] .

30. Inde est quod mirabili opere etiam ipsa inconuenientia naturarum, qua puniuntur humana peccata conuenienter utitur, dum hoc agit iustitia incommutabilis, que sua cuique tribuit, ut inconuenientiam alterius ad alterum cuiusque nature suis faciat uniuersaliter operibus conuenire. Natura uero quelibet dum nature alteri minus conuenit ad 422 salutem  non ex illo mala putanda est quia nocet , sed plerumque ideo ex natura qualibet alteri nature infertur aduersitas, quia incongruentie cedit et succumbit infirmitas. Nam plerumque etiam res ipse, id est ipse nature in quibus solis indubitata solet pernicies inueniri, si moderatione congrua ex aliis temperetur, ex periculo mortis in salutis remedia conuertuntur: quod in ipsis primitus uenenosis animalibus inuenimus. Dicunt enim quidam quod ignis acer quotiens in corpore nascitur, scorpionibus tunsis et appositis celeriter exstinguatur. Sed etsi hoc forsitan ab aliquibus aut ambiguum putetur, aut falsum, illud certe nemo negare permittitur, quod admirabile in serpentibus inuenitur. uiperas quippe naturaliter  uenenosas esse nullus ignorat, quam uenenoso aculeo scorpiones occidant ; et tamen ut ostendatur quod non naturarum malitia, sed incongruentia noceat, nouimus uiperarum carnibus, aliarum rerum congruentia temperatis, contra uiperarum morsus medicamina confici; nec solum his qui a scorpionibus percutiuntur, uerum etiam illis qui mordentur a uiperis salubriter adhiberi. Quis hic Dei sapientiam non miretur? Quis non eius bonitatem magnificet, prudentiamque collaudet? qui non continens in ira misericordias suas, unde pericula fecit peccatoribus nasci, inde statuit auxilia periclitantibus subrogari: ut qui incommoda  pro nostra iniquitate sentimus, ex eius bonitate commoda sentiremus. Quis laudem Creatoris sufficientibus explicet uerbis, quando unam eamdemque uiperam sic creauit, ut simul in se et exitium et remedium gerat; et que uiuens ingerit mortem, mortua reparet sanitatem; perniciemque uite et inferat et repellat; et uenenum quod dente serpentis infunditur, eiusdem serpentis carnibus exstinguatur? quo fit ut uipera que uiuens infirmitati humane militauit ac morti, mortua uite militet et saluti. Quis, queso, ista facit, nisi cui misericordiam et iudicium  cantat Ecclesia?

31. Species que dicitur scammonia, quis ignorat quantum obsit sanis, si sola sumatur; et quantum prosit infirmis si speciebus aliis congrue misceatur?  Et ut de his loquar que semper ab omnibus appetuntur, et quorum quotidiano usu non solum infirmitas, sed etiam ipsa inuenitur uite humane sanitas indigere, panem attendamus et uinum, quorum neutrum conuenit febricitanti. Nam uidemus a medicis quod semper quidem potus, nonnunquam uero etiam panis cibus interdicatur egrotis. Ideo autem hoc fit, non quia panis aut uinum mala sint, sed quia infirmo non congruunt. Nam consequenter cum congruere ceperint, et nutriunt fortitudinem, et custodiunt sanitatem: quorum tamen immoderata perceptio fortibus uirtutem adimit, dum sanos infirmari compellit. Ecce quantum ualet in Dei creaturis modus et congruentia rerum, quibus immoderatio atque incongruentia inueniuntur esse contraria: quibus dum  naturale dicitur, non naturalis malitia, sed accidens infirmitas inuenitur, quod in omnibus creaturis facile reponit quisquis a summo bono creata bona sic considerat, ut in eis inexplicabilem atque inenarrabilem laudem Creatoris agnoscat; 423 ac per hoc sit ipse pre omnibus diligendus, qui etiam in his que penalia pro nostra iniquitate sentimus et misericors inuenitur et iustus, dum inde subleuat fragiles, unde comprimit contumaces; et quia precedente superbia continuo est in homine consecuta miseria, misericors Dominus et iustus, unde superbie pondus imponit, inde misericordie leuamen apponit.

32. uerumtamen quisquis est Ecclesie filius qui, ut dicis, illa proposuit, asserens muscas, scorpiones, pulices et cimices, non a Deo, sed a diabolo facta,  cautelam gerat ne Manicheorum mortifera fallatur ac decipiatur astutia, qui deum lucis, et deum tenebrarum, ipsi in tenebris constituti nituntur inducere, et duo naturaliter sibi contraria principia predicare. Unde quia naturam lucis dicunt bonam, naturam uero tenebrarum malam, illuc proprio ducuntur errore, ut in omnibus rebus que in mundo sunt, quasdam bonas, quasdam uero malas naturas non cunctentur asserere: illas dicentes malas quibus sensus eorum offenduntur, illas bonas quarum dilectione mulcentur: non intelligentes, sicut Apostolus ait, neque que loquuntur, neque de quibus affirmant . Ut enim de luce ac tenebris, quarum principaliter naturas putant esse contrarias, aliquid dicam, nonne primum in eo mendax illorum inuenitur assertio, in  quo tenebre, quas luci naturaliter dicunt esse contrarias, nullam inueniuntur habere naturam? Neque enim due nature sunt lux et tenebre; sed ubi lux non est, ibi ipsa lucis absentia tenebrarum nomine nuncupatur; sicut uocis absentia silentium dicitur, sicut uestimenti absentia nuditas appellatur, sicut inane uas dicitur cui nulla substantia siue liquoris siue rei alicuius infunditur: sic in nobis ipsis fames appellatur, ubi cibus non est; sitis dicitur, ubi potus nullus est.

33. Hec itaque omnia que commemoraui, et his similia que pro custodienda disputationis moderatione nunc tacui, sunt quidem sine dubitatione contraria, non tamen per proprias naturas, sed per habitum et priuationem, id est per eam contrarietatem qua uel habetur aliquid, uel aliquid non habetur.  Proinde licet sint contraria, non tamen eorum contrarii semper inueniuntur effectus: nam lux ista corporis, quam Manichei principale bonum estimant, cum bona sit quidem, quoniam a summo bono creata est, in tantum tamen fit bona, ut ei naturaliter uite sit preferenda substantia; licet ergo sit bona, nonnunquam tamen illis qui ea incongrue utuntur non salubris efficitur, sed penalis: sanos quippe oculos uegetat, infirmos excruciat; incolumes reficit, dolentes obtundit. Econtrario autem oculi in dolore positi ex tenebris aliquam consequuntur requiem, et clausis ianuis ac fenestris sentiunt aliquod leuamen illius doloris quem ex lumine patiuntur, et ad uidendam lucem quadam tenebrarum congruentia nutriuntur. Ecce lux quanto minus congruit, tanto magis  ledit; et tenebre quanto magis congruunt, tanto magis prosunt; et sicut oculos sanos lucis adiuuat claritas, ita dolentes adiuuare tenebrarum consueuit obscuritas; ac per hoc dum congrue utrumque accipitur, lucis ac tenebrarum effectus in iuuandis oculis inuenitur. Sicut enim lumine 424 iuuantur sani, sic tenebris reficiuntur infirmi. Nam et cum fatigati clauduntur in somnum, quodammodo tenebris adiuuantur ut uidende luci denuo ualidi fortesque reddantur. Tale est autem oculis infirmis ac fatigatis a bono lumine pro reparanda salute ac fortitudine remoueri, quale est toto corpori, si quando infirmatur, a consueta ciborum perceptione suspendi: qui non propterea contrarii sunt infirmis et noxii quia naturaliter mali sunt, sed quia eorum infirmitati non congruunt:  non enim omnia que capit sanitas sustentat infirmitas. Unde nonnunquam in iisdem rebus quibus sanum corpus reficitur, infirmitas corporis pregrauatur: ita ut aliquando ipsum quoque sanum corpus rerum quarum iuuatur usu ledatur excessu, et dum aliquid incongrue accipitur, ubi custodienda queritur sanitas, infirmitas inuenitur. Ipse quoque uestimentorum usus si fuerit incongruus, non salubris inuenitur esse, sed noxius. Quis enim, siue qualibet inopia, siue infirmitate corporis, non perniciose uel cum estuat hiemalibus indumentis, uel cum alget utatur estiuis?

34. Longum est autem congruentie iudicium multis exemplis ostendere, cum intuentibus deesse non possint. Proinde omnes nature que sunt, que uiuunt,  que sentiunt, que intelligunt, quoniam a Deo, id est a summo bono facte sunt, bone sunt: que si a summo bono non fierent, bone non essent; et si bone non essent, in seipsis boni aliquid non haberent. Ac primum, quia uita bonorum aliquid est, et tale bonum quod ab hominibus uiuentibus diligitur, si aliqua natura esset que a summo bono non fieret, nullatenus uiueret. Hoc autem de animalibus dico, id est de substantia que uiuit et sentit; sed et ille nature que nec uiuunt nec sentiunt, hoc ipsum quod sunt ex illius creatione habent qui summe est: quia non solum uiuere, sed etiam esse bonum est, et quod summe est, summum bonum est.

35. Nulla est itaque natura mala siue uiuens, siue non uiuens; ac per hoc omnes nature in eo quod nature sunt bone sunt. Sed quedam earum cum bone  sint ex creatione Dei, penales facte sunt homini, ex punitione peccati; non propter suam naturam, sed propter hominis culpam. Ubi ostensum est homini facto ad imaginem Dei quantum sibi intulerit malum, qui ad hoc perductus est, ut ei a breuibus bestiolis inferatur mortis exitium. Quapropter in omnibus animalibus, in omnibus herbis, et cunctis uniuersaliter creaturis, quidquid sibi homo cernit esse mortiferum, non illis malam naturam inesse dicat, sed ultionem in eis sue iniquitatis agnoscat. Facti enim sumus pulicibus et cimicibus similes, postquam Deo exstitimus contumaces; et scorpionis aculeus mortalis factus est homini, postquam sponte maluit mortis aculeo uulnerari. Aculeus enim mortis peccatum est : quo aculeo sic se prius  homo percussit ad mortem, ut eum faceret per suam quoque pertransire progeniem: ita ut etiam illis in quibus gratia Dei facit non regnare peccatum, non desit frequens et multiplex ex pena peccati periculum. Inde est enim quod etiam iusti homines, sancteque uiuentes, in hac uita mortali ab huiuscemodi non sunt molestiis ac periculis alieni: quia quandiu mortaliter uiuunt, sine peccato non 425 sunt. Unde dicit beatus Ioannes: Si dixerimus quia peccatum non habemus, ipsi nos seducimus, et ueritas in nobis non est . Sanctus quoque apostolus Iacobus testatur quia in multis offendimus omnes .

36. Sed non talia sunt peccata sanctorum qualia sunt iniquorum. Peccata enim sanctorum leuia, peccata iniquorum grauia sunt. In peccatis iniquorum,  aut de Deo male sentit humana peruersitas, aut hominem ad  desideria carnis ducit humana cupiditas, aut proximum ledit humana crudelitas. De his enim qui in Deum peccant Sapientia dicit: Qui autem in me peccant, impie faciunt in animas suas; et qui me oderunt diligunt mortem . De his autem qui luxuriose uiuunt dicit Apostolus: Si quis autem templum Dei uiolauerit, disperdet illum Deus. Templum enim Dei sanctum est, quod estis uos. Nemo uos seducat . De odio quoque fratris beatus Ioannes loquens ait: Qui dicit se in lumine  esse, et fratrem suum odit,  in tenebris est usque adhuc. Nam qui diligit fratrem suum, in lumine permanet, et scandalum in eo non est. Qui autem odit fratrem suum, in tenebris est, et in tenebris ambulat, et nescit ubi ambulat, quoniam tenebre obcecauerunt oculos eius .

37. Peccata ergo iniquorum, tribus  modis fiunt. Aut enim sacrilegiis, aut flagitiis, aut facinoribus implicantur. Sacrilegia admittunt quando de Deo non recte sentiunt, et a uera fide siue timore temporalium commodorum [a 1Kb] , siue sola cordis cecitate ac peruersitate discedunt. In flagitiis uero peccant quando in seipsis immoderati atque obsceni turpiter uiuunt. In facinoribus uero tunc peccant quando alios aut damnis, aut quibuslibet oppressionibus crudeliter ledunt. Utrosque autem, siue in  fide, siue in operibus capitaliter peccantes, reprobos appellat beatus Apostolus, dicens de illis qui uere fidei contradicunt: Sicut autem Iamnes et Mambres restiterunt Moysi, ita et hi qui resistunt ueritati, homines corrupti mente, reprobi circa fidem . Illos autem qui sub professione uere fidei in malis operibus et criminibus uiuunt similiter obiurgans, ait: Omnia munda mundis: coinquinatis autem et infidelibus nichil est mundum; sed polluta sunt eorum et mens et conscientia. Confitentur se nosse Deum, factis autem negant, cum sint abominati, et incredibiles, et ad omne opus bonum reprobi . Dum autem peccant sancti, sic in quolibet peccato humana infirmitate aut humana delectatione  succumbunt, ut nec uere fidei pertinaciter  contradicant, nec seipsos flagitiis polluant, nec proximos facinoribus ledant: quod ostendit beatus Apostolus dicens: Apparuit enim gratia Dei Saluatoris omnibus hominibus, erudiens nos, ut abnegantes impietatem, et secularia desideria, sobrie, et iuste, et pie uiuamus in hoc seculo . Admonet nos quidem alio loco idem beatus apostolus, dicens: Non plus sapere quam oportet sapere, sed sapere ad sobrietatem . uerumtamen in hac tripartita diuisione in qua dicit ut sobrie, et iuste, et pie uiuamus in hoc seculo, uidetur mihi quia ille sobrie uiuit qui non 426 sequitur delectamenta luxurie; iuste uiuit qui proximum nullatenus ledit, et ei beneficia in quantum ualet impendit; pie uiuit, qui a societate ecclesiastice unitatis nulla ratione discedit,  et intra Ecclesiam positus, ea que certissime nouit ad scientiam uere fidei pertinere indubitanter tenet; ea uero que ignorat aut de quibus dubitat, humiliter ac patienter explorat, donec, si quid aliter sapit, Deo sibi reuelante cognoscat.

38. Hec autem sobrietas, iustitia, et pietas , que cunctis debent inesse fidelibus, ita sibi connexe sunt, ut si una earum defuerit, alia que uidetur inesse, nullatenus prosit. Neque enim saluat  sobrietas qua quisque a flagitiis in seipso abstinet, nisi pia et iusta fuerit, id est, ut et in Deum recte credat, et quod caritas poscit proximo  libenter impendat: nec fructuosa iustitia est, qua unusquisque hoc impendit proximo quod sibi delectatur impendi, si sobria piaque non fuerit: pietas quoque mortua est, qua in Deum recte creditur, si uel morum sobrietas, uel proximi caritas non tenetur. Tunc igitur anime uera salus acquiritur si et pietas in fide, et iustitia in caritate, et sobrietas in castitate ac parcimonia teneatur.

39. Aliter uero sanctos, et aliter peccare iniquos diuinis docemur eloquiis. Nam et Agar ancilla Sare, nisi superbiret non expelleretur ; et ipsa Sara nisi rideret non culparetur . Illa enim superba facta est, concepisse se uidens; illa risit, concepturam se ambigens. Inuenitur utraque peccasse, sed non equale inuenitur utriusque  peccatum: nam in una earum humana dubitauit infirmitas; in altera uero contumaciter se extulit humana temeritas. Ideo Agar precepto meruit diuine seueritatis expelli, Sara uero diuine uocis meruit placida lenitate culpari. Et quia leue fuit in illa dubitatione peccatum, diuine promissionis sermone firmata abiecit dubitationem, recepit certissimam fidem, per quam sumpsit etiam concipiendi uirtutem: quod apostolica testatur auctoritas, dicens: Fide et ipsa Sara sterilis uirtutem in conceptione seminis accepit, etiam preter tempus etatis, quoniam fidelem credidit esse qui promiserat .

40. Inuenimus alio loco sanctorum et iniquorum non equalia esse peccata; sed illorum leuia, que temporali egeant correptione purgari; illorum uero  grauia, que mereantur ignis eterni perpetua combustione puniri. Ad aquam enim contradictionis aliter filii Isrel peccauerunt , rebelles aduersus Deum omnimodis existentes; aliter Moyses, qui non per temeritatem Deo contradixit, sed per infirmitatem minus de Dei operatione presumpsit; similis factus beato Petro, qui audiuit a Domino, Modice fidei, quare dubitasti ? Unde Isrelitarum contumacia meruit eterna punitione damnari; in Moyse uero usque ad hoc fuit illius peccati ultio, ut ei sola terre repromissionis negaretur ingressio. Nam et ipse Moyses non propter suum peccatum, sed propter illos sibi iratum Dominum fuisse testatus est, dicens in Deuteronomio: Nec mira indignatio in populum, cum mihi quoque iratus Dominus  propter uos dixerit: Nec tu ingredieris illuc . Nam et sanctus Dauid propter ipsum peccatum populi ostendit Moysen fuisse uexatum 427 dicens: Et irritauerunt eum ad aquas contradictionis, et uexatus est Moyses propter eos . Populus ergo Dominum irritauit, Moyses de Domini opere dubitauit; et quia illius irritationis atque dubitationis non fuit equale peccatum, ideo sanctus Moyses, quamuis fuerit pro eis uexatus, non tamen cum eis eterna punitione damnatus est.

41. Et ut breuiter aliquid etiam in ipso usu attendamus conuersationis humane, unde facilius sumamus exemplum, sic accipiamus baptizatorum hominum animas, sicut mulieres coniugio copulatas. Nam et ipsius coniugii magnum sacramentum in Christo et in  Ecclesia commendat Apostolus . Sic est ergo quelibet anima fideliter coherens Christo, sicut uxor uiuens fideliter cum marito: que in ipsa coniugii castitate animum quidem uiri sui plerumque contristat, sed tori fidem pura castitate conseruat, et mariti substantiam prudenter temperanterque dispensat; ac per hoc et peccat marito, et uiuit tamen caste ac fideliter cum marito; et quam facit humana infirmitas aliquando apud maritum delinquere, coniugalis castitas facit marito dulciter inherere. Illa uero mulier que siue de domo mariti egressa, siue in eodem mariti habitaculo constituta, adulterio mixta fuerit, substantiam mariti disperserit, non uenia iudicatur digna, sed mortifero reatu tenetur obnoxia. Sic est anima que diabolo consentiens, aut infidelitate  subuertitur, aut criminibus implicatur.

42. De talibus dicit Apostolus, quia neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt . Do his autem qui leuiter peccant dicitur: Septies cadit iustus, et resurgit . Iste talis et peccare dicitur, et tamen iustus ueraciter appellatur. Non enim sic cadit, ut iustus esse desinat, quia scriptum est: Dum ceciderit iustus, non conturbabitur, quoniam Dominus confirmat manum eius . Adest ergo Dominus etiam cadenti iusto, quia non sic peccat, ut Dominus ab eo discedat. Habet enim concupiscentiam ex infirmitate carnis, sed concupiscentie  non consentit, firmatus uirtute gratie spiritalis. Ipsa concupiscentia est lex peccati etiam in membris constituta sanctorum; a qua tamen iustos suos liberat gratia Dei per Iesum Christum Dominum nostrum: qui propterea peccata nostra pertulit in corpore suo super lignum, ut a peccatis nostris separati cum iustitia uiuamus . Cum ergo cadit iustus, debita contrahit; sed talia sunt debita iusti que possint in quotidiana oratione dimitti, quando ueraciter dicit: Dimitte nobis debita nostra, sicut et nos dimittimus debitoribus nostris .

43. Peccata ergo iustorum sunt ex necessitate infirmitatis; peccata iniquorum sunt ex intentione pessime uoluntatis. In illis sic peccati reperitur exortus, ut non subsequatur effectus. Quia etsi per infirmitatem  nascitur, per Dei gratiam superatur. Illos autem gratie  priuatos auxilio precipitat mala uoluntas, quo duxerit praua cupiditas. Ideo culpe sanctorum peccata dicuntur esse, non crimina: pro quibus sic corripiuntur a patre, ut non condemnentur a iudice: que tamen correptio pertinet ad iudicium, sed paternum, quo Deus filios 428 suos misericorditer et iudicat et flagellat, ut eos a supplicio sempiterne damnationis eripiat. Hoc beatus ostendens Apostolus ait: Si nosmetipsos iudicaremus, non utique iudicaremur; dum iudicamur autem, a Domino corripimur, ut non cum hoc mundo damnemur . Hoc etiam beatus Petrus affirmat, dicens: Quoniam tempus inchoationis iudicii ex domo Dei. Si ergo initium a nobis, quis finis eorum qui non credunt  Dei Euangelio? Et si iustus quidem uix saluabitur, peccator et impius ub parebunt  

44. Nullus ergo fidelis ac sapiens sanctorum fidem dicat infirmam, si quando eis in huius uite tempore cuiuslibet aduersitatis uiderit accidisse molestiam. Communiter enim accidunt fidelibus et infidelibus, bonis et malis, corporalis sanitas atque infirmitas; et ideo communiter utrosque tangit corporee infirmitatis aduersitas, quia nonnunquam communiter utrisque temporaliter donatur et sanitas. Iusti enim ab iniquis non qualitate corporea, sed fide discernuntur et uita. Simul ergo molestias et pericula uite presentis corporaliter tolerant, quas tamen diuersa prorsus intentione supportant. Ideo autem in malis huius  uite non equaliter gemunt, quia bona uite huius non equaliter diligunt. Iniqui enim ad hoc uolunt uitam presentem sine molestiis habere tranquillam, ut bonis caducis temporalibusque non careant: iusti autem ideo pericula et molestias uite presentis oderunt, ut Deum , quem diligunt, perfruantur: in ipso appetentes requiem ueram, in quo habituri sunt beatitudinem sempiternam. Proinde nec bona temporalia diligunt, que citius desitura cognoscunt; et ob hoc in usu eorum non appetunt unde cupiditas expleatur, sed unde reficiatur caritas et sustentetur infirmitas; nec ex eis tanquam ex domestica delectatione gaudium, sed tanquam ex uiatica sustentatione modestum querunt pro rerum  opportunitate solatium.

 45. Et quia de illius nunc sententia disputamus qui muscas et scorpiones, pulices et cimices, a Deo potuisse fieri non credit, hoc quoque precauendum est, ne hunc sensum catholica fide omnimodis alienum, non ex Manicheorum errore, sed ex diuinarum Scripturarum lectione conceperit. Bona est enim lex, si quis ea legitime utatur . Ille autem lege non legitime utitur qui de uerbis legis non hoc sentit quod oportet ut sentiat. Hoc ideo dixi, quia legimus in Exodo  uirgam Moysis quam portabat Aaron in serpentem diuina operatione conuersam; ubi dicitur  etiam magos Pharaonis, quos Iamnem et Mambrem Apostolus uocat, fecisse similiter ut uirge eorum in serpentes magicis incantationibus uerterentur . Deinde cum Aaron  aquas fluminis percuteret, et uerterentur in sanguinem , etiam illorum incantationibus similiter factum sacra Scriptura commemorat . Postmodum quoque cum percussis aquis Aaron ranas educeret, que terram Aegypti protinus operirent; illi quoque malefici nefandis artibus obnitentibus similia fecisse narrantur . Sed postquam uentum est ut percussa terra producerentur ciniphes , nichil tale potuit magice artis operari nequitia. Ubi primum iste qui muscas a diabolo factas asserit, mendacem se esse cognoscat, quandoquidem diabolus et angeli 429 eius, etiamsi alia facere permissi sunt, in muscarum tamen opere defecerunt. Ubi quis non uideat siue serpentes ex uirgis, siue ranas productas ex aquis  ideo preuaricatores fecisse, quia Deus permisit; ciniphes autem, id est muscas, ideo facere non potuisse, quia Deus non permisit?

46. Aliquando autem occulto et incomprehensibili iudicio Dei permittuntur quedam facere mali angeli, ad probandos bonos et ad seducendos malos; non tamen ipsi creant que faciunt, sed de occulto Creatoris Dei sinu, quem nos uidere non possumus, permittuntur aliquid producere quod uidere possimus. Sic autem nec serpentum nec ranarum diabolus potuit esse creator, quamuis ea Deo permittente produxerit; sicut  non fuit creator ignis, quando ad probandum Iob, oues eius cum pastoribus igne de celo cadente consumpsit ; sicut nec uenti fuit creator, quando spiritus magnus irruens  a deserto tetigit quatuor angulos domus, et omnes filios sancti Iob una simul ruina compressit. Naturas ergo diuersas, hoc est elementa huius mundi, solus Deus omnipotens creauit; in quorum secreto et abdito quedam rerum semina nobis occulta, sed angelis manifesta, constituit: ex quibus quedam, prout opportunitas operis deposcit et temporis, occulto sapientie sue consilio, aut per bonos angelos Deus produci precipit, aut per malos ostendi permittit. Ista  autem permittendo demonstrat Deus quantam sanctis angelis fecerit inesse uirtutem, quando etiam malis ex ipsa creatura corporali quedam mira faciendi tribuit facultatem. Inde est quod etiam Saluator noster suos fideles premonere non desistit, dicens: Surgent enim pseudochristi et pseudoprophete, et dabunt signa magna et prodigia, ita ut  in errorem inducantur  etiam electi . Nam et beatus Apostolus de Antichristo loquens ait: Reuelabitur ille iniquus quem Dominus noster iehsu Christus interficiet spiritu oris sui, et destruet illustratione aduentus sui: cuius est aduentus secundum operationem Satane, in omni uirtute, et signis et prodigiis mendacibus, et in omni seductione iniquitatis, his qui pereunt, eo quod caritatem ueritatis non receperunt ut salui fierent. Ideo mittet illis Deus operationem erroris, ut credant mendacio, et iudicentur omnes qui non crediderunt  ueritati, sed consenserunt iniquitati .

47. His atque huiusmodi testimoniis cognoscemus  omnes naturas opere diuino creatas, et ex quocunque nocemur, non natura malum debere dici, sed nobis propter infirmitatem inconueniens inueniri. Ex quo tamen nobis conueniens adhibetur monitus, ut humili corde diuine uirtutis iustitiam formidemus. Naturarum uero, non solum malos, sed nec bonos angelos esse creatores, quisquam sapiens aut credit aut dicit. Deus enim, sicut superius diximus, omnia in sapientia fecit, que sapientia attingit a fine usque ad finem fortiter, et disponit omnia suauiter . Ideo autem omnia disponit, quia in ipsa Pater omnia fecit. Sicut ergo in sapientia Deus creauit in celis angelos, sic in ipsa creauit in terra uermiculos; et qui in superioribus Thronos, Dominationes, Principatus et Potestates condidit, ipse in terra scorpiones,  pulices et cimices fecit. Qui creauit 430 gallinam, ipse creauit muscam: sed illam dedit qua confundatur homo superbus, istam qua reficiatur infirmus. Inde est quod de ista uolens recipit escam, de illa nolens patitur nauseam: ut saltem non sic solum in ista solatium Dei, sed etiam in illa compellatur meritum sui uidere peccati.

48. Proinde attendat iste, ut nec illo nomine seducatur quo princeps demoniorum Beelzebub in Euangelio nuncupatur, quod interpretatur princeps muscarum. Hoc enim non ideo dictum est quod diabolus potuit muscas creare: nam et Danieli prophete loquens angelus dicit: Et ecce Michel unus de principibus primus uenit in adiutorium meum ; et paulo post: Nemo est adiutor meus in omnibus his, nisi Michel princeps uester .  Nec solum angelos, sed etiam homines inuenimus principes nominari. Scriptum est enim: Principes populorum conuenerunt cum Deo Abraham ; et Ecclesie dicitur: Pro patribus tuis nati sunt tibi filii, constitues eos principes super omnem terram . Et in libro Moysi  nouimus principes tribuum nominari. Nec tamen quia homines aut angeli dicuntur principes, ideo non solum angelorum aut hominum, sed etiam quarumlibet irrationabilium animarum, uel quorumlibet corporum dicendi sunt creatores. Nam et ipse Beelzebub, cuius nomen interpretatur princeps muscarum, utique princeps demoniorum dicitur: quibus tamen principatur, ut primus auctor incentorque nequitie, non ut creator sit conditorque nature. Mali  enim angeli Deum habent sue nature factorem; sue uero nequitie habent diabolum principem. Tota namque refugarum angelorum multitudo bona facta est a Deo, cuius gratuita benignitate exstitit, ut esset; propria uero uoluntate diabolo adhesit, ut caderet. Proinde princeps eorum dicitur, non quia eos creauit, sed quia secum in precipitium perditionis attraxit. In eo igitur quod diabolus dicitur princeps muscarum, princeps ostenditur iniquorum, quos alia Scriptura significat dicens: Musce moriture exterminant oleum suauitatis . Qui exterminant, nisi qui Spiritum sanctum aut infidelitatis crimine aut sordida immundorum operum obscenitate  contristant, dum seipsos aut peruersa credulitate aut praua conuersatione commaculant?  Quod sollicite Apostolus interdicens ait: Nolite contristare Spiritum sanctum Dei, in quo signati estis in diem redemptionis .

49. Exterminant ergo in se oleum suauitatis qui non recto uite ordine utuntur sacramento gratie spiritalis. Sic autem illis exterminantibus, ipsum oleum non potest exterminari, sicut iisdem contristantibus secundum malam uoluntatem suam, non potest aliquam Spiritus sanctus sentire tristitiam. Nam et de ipso Dei Filio dicitur ad Hebreos: Quanto magis putatis deteriora mereri supplicia qui Filium Dei conculcauerit ! Filius autem Dei Christus est, Dei uirtus, et Dei sapientia, que nullatenus conculcatur, quia nullatenus inquinatur. De ipsa quippe  dicitur in libro  Sapientie: Attingit enim ubique propter suam munditiam; et ideo nichil inquinatum in illam incurrit. Splendor est enim lucis eterne, et speculum sine macula Dei maiestatis, et imago bonitatis illius . Mali ergo contristant Spiritum sanctum, sed Spiritus sanctus contristari non potest; 431 mali conculcant Filium Dei, sed Filius Dei nullatenus conculcatur.

50. Tale est autem quod dicuntur mali Spiritum sanctum contristare, et Filium Dei conculcare, cum et Filius Dei et Spiritus sanctus  incontristabilis inconculcabilisque permaneat; sicut ait Saluator in Euangelio: Qui uiderit mulierem ad concupiscendum eum, iam mechatus est eam in corde suo . Si autem illo mechante illa permanet casta,  quanto magis malis contristantibus et conculcantibus, sine tristitia et beata manet Filii Dei et Spiritus sancti diuina substantia!

51. Nullus ergo fidelium dicat aliquam naturam potuisse originaliter a diabolo creari: ne dum quelibet animalia creante diabolo exstitisse confirmat, etiam illas res de quibus originem ducunt operibus diaboli consequenter ascribat. Quedam enim genera muscarum, aut de corporum purgamentis, aut de putrefactis herbis uel carnibus oriuntur. Plerumque uidemus aliquas muscas etiam ex leguminibus nasci. Nam et gurgulio solet existere de frumento. Quisquis ergo huiusmodi animalia non a Deo, sed a diabolo asserit creata, cur non etiam ligna, frumenta, legumina, herbe et carnes, de quibus nascuntur, asserat facta? Ubi consequenter  cum uermes uiderit non solum de humanis cadaueribus, uerum etiam de uiuis corporibus habere originem, qui in uermibus humane mortalitatis nonnunquam carnalis ostenditur sensus, etiam humanorum corporum sine dubio diabolum predicabit auctorem. Sed cum bonis recte credens recteque intelligens, nec ipsis angelis bonis originem cuiuslibet creature audeat assignare, quomodo isti, angelo deiecto, et a sua dignitate uitio proprie prauitatis excluso, uirtutem aut potestatem creandi cuiuslibet animalis assignat? quod ei assignare nullus auderet, etiamsi in angelica dignitate ac bonitate sine aliquo uitio permaneret.

52. Non autem inaniter in ipso principio Genesis, de omnibus que facta sunt loquens Scriptura, Deum  omnia fecisse confirmat, dicens per singula: Et fecit Deus, et uidit Deus quod bonum est : que omnia die sexto perfecit, in quibus nichil deesse potuit quod postea fieret. Quia Deus prescius futurorum, sicut hominem nouerat peccaturum, sic ei ex omnibus que fecit non solum solatia, sed etiam flagella salubriter preparauit. Una est enim boni patris manus que filio et cibum tribuit et flagellum: aliud ut uiuat, aliud ut bene uiuat; aliud ne infirmitate deficiat, aliud ne indisciplinatus paterna precepta contemnat: Quem enim diligit Dominus corripit, flagellat autem omnem filium quem recipit . Nec aliquid prodest abundare temporalibus bonis, si quis male uiuendo careat sempiternis: quibus cum caruerit, necesse  est eum malis perennibus deputari, quibus carere non possit.

53. Cohibeat igitur unusquisque temeritatem cogitationis sue; et sicut ea quibus delectatur, sic etiam ea quibus offenditur naturaliter a Deo facta non dubitet: cuius sapientia attingens a fine usque ad finem fortiter, et disponens omnia suauiter, etiam de his rebus quas 432 corruptio exterminat, pulchritudinem sui operis monstrat; in ipsis quoque minutissimis animalibus ostendens sui uniuscuiusque generis decus, qui fecit minutissimas muscas magnis elephantis quanto breuiores, tanto agiliores, et cum sit in utrisque dispar quantitas membrorum, non tamen dispar et operum laudatio diuinorum. Quis enim sanum sapiens, et inuisibilia Dei per ea que facta sunt intellecta conspiciens, non ipsum Deum  opificem laudet in uermiculo, quem laudat in elephanto? aut non eumdem laudet in pulice, quem laudat in boue? Cum etiam illa signa que in gemmis artificum formare consueuit industria tanto magis laudare soleat animus, quanto minutiora intuetur aspectus.

54. Omnia itaque Deum creasse fatendum est; sed ista quibus nutu diuino uapulat humana transgressio, dum queritur utrum antequam peccaret Adam, an postquam peccauit, fuerint a Deo creata, congrue respondetur, illa que uel ex aquis uel ex terra gignuntur, Deo tunc creante primordialiter instituta, ab illo utique creatore qui non solum naturam hominis quam faciebat nouerat, sed etiam ipsum hominem peccaturum mirabiliter presciebat. Nec sic illa fecit, ut ea  homo ante peccatum, uel sentiret noxia, uel timeret. Sic enim eum nullius terreni animantis ledere poterat quilibet actus, sicut ipse cunctorum fuerat dominus diuino munere constitutus. Hec itaque homini noxia atque perniciosa transgressio fecit ipsius hominis, non conditio Creatoris. Neque enim hoc operata est benignitas creantis, sed equitas iudicantis.

55. Illa uero que de corruptione carnium uidemus oriri uel fructuum, non quidem tunc dicimus exstitisse quando in illis sex diebus fecit Deus omnia bona ualde; sed sic illa temporaliter facta sunt, ut de illis ista postmodum nascerentur. Ad quam corruptionem etiam humana deuoluta est caro, quando sic scriptum est: Homo cum in honore esset, non intellexit; comparatus est iumentis insipientibus, et similis factus est  illis ; ut iam corpus peccatoris hominis necessitas obtineret corruptionis et mortis: a quibus duobus malis corpora sunt per Dei gratiam liberanda iustorum; non in hoc tempore, in quo, sicut Deus solem suum facit oriri super bonos et malos, et  pluit super iustos et iniustos , non solum Herodem incredulum uermibus consumi fecit , sed etiam seruum suum Iob sanie ac uermibus ebullire permisit ; sed in futuro iustorum corpora nullam sentient corruptionis mortalitatisque molestiam, quando in eis corruptibile hoc induet immortalitatem . In illa bonorum uita, malorumque miseria, siue bonis, siue malis quidquid erit, plenum eternumque erit. Non ibi cruciatibus solatia miscebuntur, neque cruciatus solatiis inserentur. Ibi eternitas gaudiorum ac suppliciorum sine fine manebit; nec mali gaudia sperabunt, nec boni tristitiam formidabunt: in bonis eterna exsultatio manens semper erit, in malis autem fletus et stridor dentium semper manebit; iniquos in eternum  miseros retinebit societas demoniorum, iustos autem in eternum beatos equalitas sanctorum suscipiet angelorum.

433---56. Proinde misericordiam Deo iudiciumque cantantes, tempus misericordie non contemnamus, ut ad iudicium sine formidine ueniamus. Speremus iudicem, quem nouimus Redemptorem. Talia sint opera nostra quibus reddantur premia sempiterna. In eo quod molestias presentis temporis metuimus et uitamus, inde nobis considerandum est quantum penas eternas fugere debeamus. Declinemus ergo a malis, et faciamus bona: hoc enim omnis homo inueniet in tempore diuine retributionis quod hic habuerit in operibus suis, dicente Apostolo: Quecunque enim seminauerit homo, hec et metet:  quoniam qui seminat in carne sua, de carne metet corruptionem; qui autem seminauerit in spiritu, de spiritu metet uitam eternam . Propter quod idem nos apostolus admonet, dicens: Si enim secundum carnem uixeritis, moriemini; si autem spiritu facta carnis mortificaueritis, uiuetis . Hic ergo spiritu facta carnis mortificemus, et mortui peccato, Deo uiuamus. Nec nos seculi prosperitas corrumpat, nec aduersitas frangat. Corde migremus de habitatione huius mundi, de qua sumus celeriter etiam corpore migraturi: ut illa nos celestis domus excipiat, de qua dicit Apostolus quod edificationem habemus ex Deo, domum non manufactam, eternam in celis . De hac scriptum est: Beati qui habitant in domo tua, Domine; in secula seculorum laudabunt te . Ibi sicut est eterna habitatio,  sic est eterna laudatio. Ibi qui habitant, semper Deum laudant, quia de Domino et in Domino semper exsultant; et sicut laudantibus suauis sancte habitationis eternitas, sic habitantium eterna manet laudandi suauitas.





S. FULGENTII DE uERITATE PRAEDESTINATIONIS ET GRATIAE DEI, ad Ioannem et uenerium. 



LIBER PRIMUS.

 434CAPUT I.---1. Deo gratias ago, sancti fratres Ioannes presbyter, et ueneri diacone, cuius ope tales estis, ut pro gratia qua saluamur, magno spiritu ac feruore certetis. Contristatus autem sum, quod quidam fratres nostri sub Christiano nomine nituntur catholice fidei repugnare: scilicet munera gratie Dei ad humani uirtutem uel meritum transferentes arbitrii; tanquam sine Dei auxilio noster conatus diuino ualeat obedire precepto; illudque tantum sit Dei, ut nobis facienda precipiat, nec in nobis operetur ipse quod precipit; et si quid boni Deus [a 1Kb] tribuit homini, non uideatur donare, sed reddere. Qui usque adeo diuine bonitatis dona putant ex humanorum actuum qualitate pendere, ut etiam paruulos asserant sic presciri et predestinari diuinitus, ut nichil in iis  qui eliguntur inueniatur superne collationis gratuitum [b 1Kb] bonum: nec misericordia quemquam gratuita dignatione preueniat, sed supplicii atque premii eterna retributio in sola cuiusque proprie uoluntatis futura [c 1Kb] actione consistat.

2. Illam quoque absurditatem quibusdam irrepsisse multum miror et doleo, qua gratie Dei in tantum inimici esse non dubitant, asserentes futurorum operum merito paruulos baptizari, ut econtrario dicant 435 illis quoque paruulis qui sine baptismate moriuntur, diuina benignitate consuli; ut absque sacre ablutionis gratia rapiantur ad penam, in quibus scilicet Deum futura eorum mala, si aliquanto diutius hic uiuerent, prescisse contendunt, et bonitate sua preripuisse presentis uite curriculo :  quasi possit aliquis sine beneficio sancte redemptionis, aut suppliciis perennibus subtrahi, aut muneribus eterne uite potiri. Dum itaque pertinaciter contradicunt, seipsos mortifera prauitate confodiunt. Quibus uidetur Esau et Iacob, geminorum scilicet fratrum ex uno semine concubituque nascentium, ita uelle discernere merita, ut asserentes Esau ex futurorum operum precognitione damnatum, Iacob quoque non gratuito diuine bonitatis munere, sed futurorum tantum operum prescientia saluari potuisse contendant: ut sic agnoscatur Deus in utroque iustus, nec credatur cuilibet eorum gratuita quidquam miseratione largitus. Cum in hac precipue questione  que de paruulis uertitur, in qua non actualium propria cuiusquam malitia [d 1Kb] peccatorum, sed ipsius peccatricis reatus originis intimatur, omnis qui non uult ab apostolice fidei ueritate desciscere, qui rectitudinem catholici dogmatis, Deo illuminante, cupit inuiolata credulitate confessioneque seruare, omni remoto hesitationis ambiguo, ueraciter credere debeat et fateri, Deum unum [e 1Kb] , et uerum, et bonum, id est summam et ineffabilem unius nature atque essentie Trinitatem, primi hominis naturam totam bonam atque integram, sine naturali malo, ac sine ullo uitio condidisse; neque carni creasse necessitatem moriendi, neque anime maculam cuiusquam inseruisse peccati; et ideo humanam naturam ex Deo habere creationis bonum, ex hominis autem primi uoluntaria  preuaricatione peccatum originale, in nascentibus trahere, atque ex unius transgressione iniqua, et damnatione iustissima, in cunctos simul, et iniquitatis neuum, et mortis manasse supplicium. Homo enim ad imaginem Dei factus, rectitudinem accepit et uoluntatis et operis.

CAP. II.---3. Itaque talis est homo creatus, ut et peccare et non peccare posset propria uoluntate; ac propterea in eo digne punitus est uoluntarie preuaricationis lapsus, quia nulla fuit ad peccandum naturali carnis aut anime necessitate constrictus. Qui licet, sicut Apostolus docet , seductus ipse non fuerit, mulieri tamen, que seducta in preuaricationem fuit, praua uoluntate consentiens, sic improuidus sibi mortiferum uulnus inflixit, ut in illo  uno homine cuius est anima mortua per peccatum, corpusque mortuum propter peccatum, omnes originaliter peccato subderentur et morti, quotquot essent ex illo primo homine peccatore per concubitum maris et femine nascituri. Postquam igitur omnium hominum genitor propria uoluntate peccauit, ueritatem diuini precepti quod audierat, In quacunque die ederitis ex eo, morte moriemini , et iustitiam Dei ulciscentis 436 expertus, uno uetite arboris gustu, quia reliquit iustitiam, deuenit in penam, et sponte in anima spiritaliter mortuus, supplicium quoque corporalis mortis excepit inuitus.

4. uoluntaria ergo anime mors penalem corpori  peperit mortem; et hominem primum quia possedit mors criminis, etiam mors illico subsecuta est ultionis. Inde factum est ut eius uniuersam progeniem non solum in iis qui proprio possent arbitrio delinquere, sed etiam in paruulis necdum propria utentibus uoluntate, reatus obstringeret, et, preualente peccato, penalem sibi per omnes homines mors et transitum uindicaret et regnum. Propter quod et Apostolus dicit: Per unum hominem peccatum intrauit in mundum, et per peccatum mors: et ita in omnes homines mors pertransiit, in quo omnes peccauerunt . Item dicit: Regnauit mors ab Adam usque ad Moysen, etiam in eos qui non peccauerunt in similitudine preuaricationis Ade . Peccans igitur homo totam in se peccato suo subdidit progeniem,  quando delinquendo ueram perdidit libertatem: A quo enim quis deuictus est, huic et seruus addictus est ; et, Omnis qui facit peccatum, seruus est peccati .

5. Ab hac seruitute, qua [a 1Kb] nascentes paruuli tenentur obstricti, solus unus [b 1Kb] mediator Dei et hominum homo Christus iehsu liber est genitus; qui licet uerus homo natus fuerit, non tamen interueniente concupiscentia carnis, nec ex concubitu maris et femine, sed de Spiritu sancto natus, ita ueram carnem de carne matris accepit, ut Deus uerus non culpam humane sumeret originis, sed naturam; et peccata in corpore suo non facienda reciperet, sed delenda portaret. Apostolice namque predicationis ueraciter auctoritas docet quia peccatum non fecit, nec inuentus est dolus in ore eius ; et, Peccata  nostra ipse pertulit in corpore suo super lignum, ut a peccatis separati cum iustitia uiuamus . Solius eius mater sicut uirgo fuit ante conceptum, sic uirgo permansit inuiolata post partum: quia nec libidinem sensit cum Deum conciperet in utero factum mirabiliter hominem, nec aliquam corruptionem dum in uera nostri generis carne pareret humani generis Redemptorem. Deus namque uerus ueram ex uirgine suscipiens carnem, perfectionem ex ea humani corporis sumpsit, uirginitatis ei gratiam non ademit. Neque enim decebat ut integritatem uirginitatis creator humane carni Deus in conditione tribueret, et idem carnis humane susceptor Deus, quod fecerat redempturus, uirginitatem carni de qua nascebatur auferret. Ipse est secundus homo de celo  , qui non ideo de celo dicitur, quia inde secum uoluit deponere substantiam sui corporis; sed quia nichil in se terrene cupiditatis forma serui habere potuit, quam in unitatem persone Deus creator celi terreque suscepit.

CAP. III.---6. Non ergo celeste corpus ad terram deposuit, sed ad celum Deus in se naturam ueram terreni corporis eleuauit. Hanc terreni corporis ueritatem de terreno corpore matris accipiens, in carne sua nostra 437 peccata portauit, cum non haberet ullam uel originis, uel operis culpam. Dicit enim  Isaias, quia peccata nostra ipse portauit . Ut ergo in hominibus quoque, ubi abundauit peccatum superabundaret gratia, non solum illud peccatum diluit quo terrenus homo uniuersitatem sue propaginis inquinauit; sed etiam huius gratia omni credenti dimittitur quidquid illi originali peccato additum uoluntariis hominum motibus uel operibus inuenitur. Hoc utique docet beatus Apostolus dicens: Nam iudicium ex uno in condemnationem, gratia autem ex multis delictis in iustificationem . Hec est gratia Dei que nos liberat per Iesum Christum Dominum nostrum, cuius gratie opus liberator ipse nobis insinuans, ita loquitur: Si uos Filius liberauerit, uere liberi eritis; et alio loco: uenit enim Filius hominis querere et saluum facere quod perierat .

 7. Hec Dei gratia, qua saluamur, non alicui precedenti bono merito datur, nec tamen nisi precedenti malo merito denegatur. Primus enim homo transmisit in omnes homines peccati sui merita, quorum caro est de peccati lege concepta. Propter hoc in paruulis cum nullum sit ex propria uoluntate peccatum, inest tamen filiis ire carnaliter genitis macula parentalis, que quidem bene dispositum diuine creationis non perturbat ordinem; sed neuo paterne transgressionis infligit tetram nascentibus feditatem. Ab illa igitur massa damnata nemo futurorum prescientia operum discernitur, sed miserantis figuli ope atque opere segregatur. Propterea uasa misericordie, que de eadem massa gratis in honorem fiunt, a uasis ire in contumeliam factis gratuite iustificationis  munere secernuntur. Ad ostendendam autem gratiam, que gratis iustificat peccatores, apostolica predicatio non uasa iustitie, sed uasa misericordie nuncupat, beato Paulo dicente: Quod si uolens Deus ostendere iram, et notam facere potentiam suam, sustinuit in multa patientia uasa ire aptata in interitum: ut ostenderet diuitias glorie sue in uasis misericordie, que preparauit in gloriam . Ista misericordia neminem reperit dignum, sed omnes indignos inuenit, et ex ipsis, quos uoluerit, dignos facit.

CAP. Iu.---8. Hac misericordia preuentus Iacob, non secundum meritum preteriti seu futuri cuiusquam humani operis, sed secundum propositum Dei predestinantis, priusquam nasceretur electus est.  Dicit enim Apostolus quia, dum nondum nati essent, aut aliquid egissent boni aut mali, ut secundum electionem propositum Dei maneret, non ex operibus, sed ex uocante dictum est Rebecce, quia maior seruiet minori . Ut ergo minor frater maiori fratri preferretur a Deo, neque preteriti fuit cuiusquam meritum, neque futuri operis, quandoquidem ex uno legitimo iustoque concubitu reatus conceptorum manebat equalis. Gratia igitur hoc fecit bonitatis diuine: que nunquam sic data est, ut aliqua in homine bona merita reperiret, sed ut non  habentibus ipsa conferret. Si enim cessante gratia per solam operum prescientiam humanorum in paruulis illis unius eligendi et alterius reprobandi fuisset facta discretio, nunquam dixisset Apostolus: quia non ex operibus, sed ex uocante dictum est ei, quia maior seruiet minori. 438 Ex operibus enim sine dubio Apostolus dixisset, si futurorum saltem ibi humanorum operum bona merita cognouisset. Sed quoniam in utroque sola damnationis inesse merita sciuit, electionis causam soli proposito diuine bonitatis attribuit. Quocirca ex duobus istis fratribus, quos ex uno concubitu Isaac patris nostri unus in semine conceptus accepit, unus in lucem partus effudit, sola quem uoluit a massa damnationis misericordia diuina discreuit: cui patrocinata est gratuitorum predestinatio  munerum, non futurorum prescientia meritorum. Sic enim secundum electionem propositum Dei mansit, ut ex proposito Dei gratuita foret electio. uoluntas enim Dei causa est electionis, non electio causa est uoluntatis. Sic autem fuit in electo gratis misericors Deus, ut in reiecto non esset iniustus. Unum enim gratis assumpsit, alterum iuste deseruit. Uniuerse quippe uie Domini misericordia et ueritas .

9. Bonitas ergo gratis miserantis Dei, et seueritas iuste iudicantis, fecit ut nec ambo acciperent gratuitum misericordie donum, neque unum simul sortirentur interitum, cum originaliter causa una fuisset amborum. Propter hoc etiam per prophetam, priusquam diceretur, Iacob dilexi, Esau autem odio habui,  non operis alicuius preteriti, uel futuri, sed solius propheticus sermo premisit generis mentionem; ita Malachia loquente: Nonne frater erat Iacob Esau; et Iacob dilexi, Esau autem odio habui, dicit Dominus ? Cur igitur hic non aliqua operum diuersitas, sed sola nascentium fraternitas intimatur, cum magis et illius qui dilectus est bona opera, et illius mala qui odio habitus est, commemorari debuerint, ut nec in illo qui dilectus est personalis acceptio, nec in eo qui reprobatus est iniusta condemnatio putaretur? Fraternitas enim nullam in se operum diuersitatem significat, qua unum ab altero meritorum comparatione discernat. Non ob aliud ergo, absque commemoratione operum, ex duobus geminis fratribus unum se dilexisse, alterum odio  habuisse Deus ostendit, nisi ut agnosceremus per conceptionis natiuitatisque consortium, quo constabat amborum fraternitas, pari merito utrumque in illa massa damnationis obstrictum, a qua misericors bonitas sic unum gratis discerneret, ut alterum ibi non iniuste seueritas iusta [a 1Kb] relinqueret. Iniusta uero paruuli cuiusquam causa damnationis existeret, si propago mortalis nullam peccati contagionem ex paterna radice sumpsisset. Scriptura uero diuinitus inspirata testatur quod a sorde non solum nemo mundus esse possit hominum, etiamsi unius diei sit uita  eius super terram ; sed ipse quoque generis humani legitimus nuptialisque conceptus non sit a culpa iniquitatis extraneus.

10. Sane hic nullus calumniam ueritati putet aliquatenus opponendam. Nos enim sanctorum Patrum sequentes, Deo adiuuante, doctrinam, originalis peccati maculam in conceptu esse dicimus paruulorum, non in concubitu legitimo nuptiarum, quarum bonum ab initio generis 439 humani diuinitus nouimus institutum. Propter hoc et apostolica doctrina honorabile connubium in omnibus et torum immaculatum sine dubitatione commendat . Cum igitur nuptie laudabiliter a Deo sibi tributam possideant in fide et caritate prolem mundam, tamen edunt peccato primi hominis inquinatam. De nuptiis  ergo bonis usque adeo bonum est quod homo nascitur, ut malum non sit etiamsi de adulterio uel de fornicatione nascatur. Deus enim humane nature fecunditatis donum contulit; libidinis uero malum non est creatura Dei, sed pena peccati. Proinde de munditia [b 1Kb] nuptiarum mundus homo non nascitur, quia interueniente libidine [c 1Kb] seminatur. Quam libidinem nuptialis honestas utique non amat, sed in nuptiis mortalis propagationis necessitas tolerat. Ipsa conceptos polluit, etiamsi generantes fideles ad illicite commixtionis effectum trahere ac precipitare non possit. Ob hoc sanctus Dauid, legitimo fidelique connubio natus, non sine graui dolore maculam carnalis generationis ita deplorat: Ecce enim in iniquitatibus conceptus sum, et in delictis  mater mea in utero me aluit .

 CAP. u.---11. Que cum ita se habeant, fieri non potest ut quisquis in iniquitatibus concipitur, sine iniquitatis obligatione nascatur. Ab hac ut absolueretur Iacob, Esau reprobato, nulla fuerunt merita hominis, sed diuine gratia bonitatis. Circumcisi quidem sunt ambo in corpore circumcisione uisibili, que in signaculum iustitie fidei  priore tempore patribus nostris est diuinitus attributa. Circumcisionem uero cordis, que est in spiritu, non littera, cuius laus non ex hominibus, sed ex Deo est , solus Iacob a Deo gratis iustificatus accepit; Esau uero quanquam fuerit et ipse in carne circumcisus, non est tamen diuine dilectionis et electionis dono a massa perditionis exceptus. In quo quidem circumcisio  carnalis fuit; sed idcirco non profuit, quia eum a prudentia carnis, que inimica est Deo , nullatenus circumcisio spiritalis exemit. In Esau igitur ante secula odio habuit Deus mansuram hominis terreni nequitiam, et eum iuste deputauit ad penam. In eius uero fratre non aliqua bona opera, que essent futura ex homine presciuit, ut eum eligeret atque diligeret: sed ei ante secula iustificationis gratiam preparauit, per quam illi non solum bone uoluntatis initium, sed etiam bone operationis largiretur effectum. Nec in eo bona merita reperit, sed eum  misericordie gratuito beneficio liberauit. Moysi enim dicit, Miserebor cui miserebor, et misericordiam prestabo cui miserebor. Igitur non uolentis, neque currentis, sed miserentis est Dei .

CAP. uI.---12. Gratis igitur gratiam suam tribuit Deus nato, quia gratis eam preparauerat nascituro. Bonis enim quidquid boni habent in uoluntate uel opere Deus tribuit, qui etiam tributa custodit. Iniquis uero et impiis, nec preparare Deus potuit aliquando, nec dare mala 440 opera, quibus damnabiliter seruirent [a 1Kb] : neque malas eis uoluntates inseruit, quibus iniusta queque culpabiliter uellent; sed preparauit eis ignis eterni penam, ut ultricem sentiant in eterna combustione iustitiam. Mala ergo uoluntas  hominum [b 1Kb] non est ex Deo; et ideo eam iustus iudex in hominibus punit, quia non in ea creator bonus ordinem sue creationis agnoscit; et  perseuerantia iniquitatis, atque contumacia superbe ceruicis, quia non ex largitate Dei habetur, idcirco Deo ultore damnatur. Eis autem quos Deus regni sui facit heredes, gratis bonam uoluntatem preparat, gratis donat [c 1Kb] , quibus etiam perseuerantiam subministrat. Gratis quippe preparauit misericorditer tribuenda merita munerum, quibus iuste retribuat munera meritorum.

13. Figuram porro duorum populorum dubium non est in illis duobus precessisse germanis: unius scilicet saluandi, alteriusque damnandi. Neque tamen isti populo sic salus est pro operibus reddita, sicut est  alteri pro operibus condemnatio retributa; sed unus quod non merebatur accepit gratie salutaris donum, alter secundum meritum recepit iuste condemnationis interitum. In uno merita sunt damnationis inuenta, alteri uero merita glorificationis gratuita sunt iustificatione collata. Ille unde displiceret in se habuit, iste autem unde Deo placeret ab ipso cui esset placiturus accepit. In omnibus igitur qui gehennali traduntur [d 1Kb] incendio inuenit iusta seueritas quod puniat meritum malum [e 1Kb] , in quibusdam originaliter tractum, in quibusdam etiam uitio proprie uoluntatis adiectum. Exceptis enim paruulis, quibus ad eligendam iustitiam fugiendumque peccatum necdum potest esse liberum uoluntatis arbitrium, quia in etate tenera torpet ratio consopita, ceteri qui ratione uti  possunt, adiecto reatu proprie uoluntatis, aut ad fidem non accedunt, aut a fide discedunt. Ut autem fiat quis iustus ex impio, amicus Dei ex inimico, absolutus ex reo, quamcunque agat corporis etatem, ab ipso natiuitatis exortu usque ad decrepitam senectutem, nemo iustificatione inuenitur dignus, sed gratuita bonitate iustificatur indignus; nec de potestate tenebrarum eripitur, et in regnum filii dilectionis Dei transfertur, nisi quem Dominus gratuito glorie dignatus fuerit munere preuenire, qui gratis saluat, et iuste condemnat. Misericors Dominus et iustus uoluntatem prauam, quam non misericorditer  corrigit, iuste punit, quia prauitatem in ea inuenit, quam ipse non fecit. Bonam uero uoluntatem ipse gratis preparat, gratis donat, ipse adiuuat, ipse consummat.

CAP. uII.---14. Certissime itaque teneamus omnes homines per semetipsos non solum perfectionem, sed nec initium iustitie posse contingere; sed uniuersos qui fiunt boni, diuina iustificatione preueniri, et ut accepta bona uoluntate non decidant, opitulatione Dei profectum eis et perseuerantiam tribui; nec aliquibus hominum meritis preteritis 441 aut futuris gratiam dari, sed ipsius gratie dono atque auxilio uniuersa hominum bona merita et inchoari et perfici. Iniquos uero, qui in sua iniquitate iusto Dei iudicio derelinquuntur, etiamsi perceptione sacramenti carere  dicantur peccati originalis reatu, subsequentium tamen, id est propriorum, merito peccatorum ad ignis eterni deuolui supplicium. Deus enim misericors et iustus, humane originis uoluntatisque peccata, siue in paruulis, siue in grandibus hominibus, que misericorditer non diluit, iuste punit: quia ipse est Deus bonus et uerus, qui hominem fecit, sed peccatum in homine non creauit: quique merita et opera in omnibus hominibus nunquam inuenit bona, pro quibus eos saluet; sed ipse in eis et uoluntates et opera mutat, quando eos gratuita miseratione iustificat. Qui prescientie sue certa et incommutabili firmitate in uasis misericordie non nisi gratie sue presciuit donum, quod a se nouerat tam in meritis munerum, quam in meritorum muneribus largiendum.  Ipse enim et gratuitam uoluntati humane bonitatem donat, et bonam uoluntatem in operibus adiuuat. Ipse etiam in uasis ire illa presciuit malitie humane opera que essent in effectu procul dubio secutura.

15. Secundum rectam itaque fidem ac perspicuam ueritatem, quod attinet ad paruulum qui sine beneficio secunde natiuitatis huic uite subtrahitur, sicut prescisse fatendum est Deum paruuli futuram mortem, que uere futura erat, sic absurde dicitur Deum prescisse paruuli futura peccata, que futura non erant. Neque enim Deus rerum omnium conditor facienda prescisset, que facienda non essent. Scimus namque prescientiam Dei sic esse ueram atque incommutabilem, ut que futura prescit, uere futura  sint; nec aliquid faciendum presciat quod non secundum prescientiam eius fiat. Futura uero sola in se creature mutabilitas recipit, que in Creatoris incommutabilitatem nullatenus cadit. Propterea Deo nichil est preteritum uel futurum, cui sic omnia presentia sunt que facienda prescit, ut postquam facta fuerint, preterita ei  esse non possint: quoniam sicut nouit preterita, sic nouit et futura. Quecunque enim cum tempore mutantur et  transeunt, in eius [f 1Kb] cognitione sine temporis transitu ac mutabilitate consistunt. Rerum autem non earum que future non sunt, sed que faciende sunt,  prescientiam Deo inesse, liber Danielis prophete testatur his uerbis: Deus, qui occultorum es cognitor, qui scis omnia antequam fiant . Deus ergo hoc scit in eterna precognitione quod futurum est, ut fiat in opere.

CAP. uIII.---16. Absurde itaque dicitur quod prescierit paruulum, si uiueret, impium futurum, quem profecto non plus quam uixit presciuit esse futurum: quem utique presciuit ad etatem qua impie uiueret non esse uenturum, quia eum in etate infantili de seculo ueraciter nouerat auferendum. Et in quo nulla peccatrix precognita est etas, unde fieri potuit ut etatis que futura non erat presciretur iniquitas, cum etas renati paruuli sine actu omnino peccati esse possit, 442 actus autem humani  peccati sine qualibet etate esse non possit? Future enim etatis non absurde prescita dicuntur opera, uel bona uel mala; absurde autem prescientia cuiusquam humani operis in etate asseritur, in qua futurus homo ipse non esse monstratur. Sicut autem non nisi concipiendorum exordia, ita non nisi uicturorum hominum actualia recte dicimus Deum prescisse peccata. Illorum [a 1Kb] igitur prescius operum recte dicitur Deus, quorum in consummatione non negatur subsecuturus effectus.

17. Ceterum quisquis Deum prescium putat futurorum operum, que tamen futura non fuerant, restat ut prescientie Dei, quam utique non negat ueracem, aliquam inesse, quod absit, estimet falsitatem. Falsum est enim futurum esse aliquid quod presens  non erit. Dei autem scientia nichil in se potest habere falsi, quia falsitas inesse ueritati non potest. Prescientia igitur ueritatis, que in se non recipit falsitatem, sicut faciendum prescit quod faciendum est, ita non faciendum quod faciendum non est. Non ergo Deus in paruulo peccata ulla presciuit, que priusquam moreretur paruulus non admisit. Si enim facienda prescisset, utique fierent. Neque enim futura sciret, que non facienda presciret. Proinde fatendum est quia, sicut paruulus mortuus est, ita eum Deus moriturum esse presciuit. Dei enim prescientia nullatenus fallitur, quia sicut faciendum presciuit mundum, et sic eum fecit quemadmodum faciendum esse presciuit: sicut in ipso quoque mundo singula que facta sunt, uel fiunt, uel facienda sunt, ita semper  facienda fuerunt in Dei prescientia quemadmodum sunt in opere consecuta, uel etiam secutura. Non ergo Deus presciuit faciendum a quolibet homine quod facturus homo non fuit; sicut nec eius prescientiam aliquid latuit eorum que homines uel fecerunt, uel faciunt, uel aliquando facturi sunt. Deus enim uerus ea in operibus hominum prescire recte dicitur, que et rebus et personis et temporibus inchoantur. Ubi autem uel res, uel persona, uel tempus non ostenditur, nullum utique opus est quod prescitum diuinitus asseratur. Non autem congruit  ueritati ut in prescientia Dei dicatur esse futurum aliquid quod in tantum nichil esse conuincitur, ut ex futuro presens nullatenus fore uel fuisse monstretur: cum utique ipsum futuri nullatenus possit habere uocabulum, quod presentis appellatione non sit quandoque censendum.

CAP. IX.---18. A paruulo ergo qui nichil fecit nichil faciendum Deus esse presciuit. Cur autem non ab eo abstulerit originale peccatum, nos quidem scire non possumus; hoc tamen eum iuste fecisse, nullatenus dubitare debemus. Licet enim nobis non solum ex nichilo creatis, sed etiam peccati gerentibus maculam  incomprehensibilis consilii Dei clausa sit altitudo,  illud tamen nobis manifestum est, quia in Deo ulla iniquitas non est. De ipso enim scriptum est: Deus fidelis, in quo non est iniquitas; iustus et sanctus 443 Dominus Deus ; et alio loco: Iudicia Dei uera, iustificata in semetipsa . Ad quorum iudiciorum occultam profunditatem [quia iudicia Dei abyssus multa ] credimus etiam parentum siue quorumlibet hominum negligentiam pertinere: sicut etiam pro paruulo qui ad baptismum peruenit, parentum curam non dubitamus ad diuine gratie munera referendam. Et si quidem parentes non fuerint pietate ac bona conuersatione prediti, Deus, qui malis quoque bene utitur uoluntatibus hominum, per malorum parentum solli citudinem beneficium gratie sue operatur in paruulo;  si uero parentes boni [b 1Kb] sint, non solum par uulo bona uoluntas parentum proficit, sed ipsis quoque parentibus [c 1Kb] ad meritum future retributionis accedit. Deus enim, qui operatur et uelle et perficere pro bona uoluntate, parentibus in se credentibus gratiam bone uoluntatis ipse largitur, ut pro paruulo piam sollicitudinem gerant, donec ad sancte regenerationis remedium uitale perueniat. Quorum tamen nec cursus potest, nec ipsa bone uoluntatis sollicitudo pia sufficere, nisi eum dignetur Deus sue miserationis gratuito munere preuenire. Equidem bona uoluntas, que a Domino pro paruuli regeneratione parentibus inspiratur, eos instigat ut currant, quatenus paruulus ad ablutionem salutaris aque perueniat. uerumtamen illius regenerationis effectus non  cuiusquam hominis uolentis neque currentis, sed miserentis est Dei, qui et uoluntatem parentum excitat, et uolentibus adiutorium donat.

19. [d 1Kb] Ut ergo paruulus regenerationis opere redimatur, Redemptor misericorditer operatur; qui et opportunitates preparat, et uoluntates ministrat, et personas tribuit, et loca concedit. Quique non hoc in solis paruulis, sed etiam in maioribus operatur. Denique legimus in libro Actuum apostolorum  quod repente Philippum in Samaria constitutum angelus monuerit ut in uiam que ducit Hierosolymis  Gazam descenderet, ubi transeunti spadoni, nec tamen beneficium regenerationis aliquatenus inquirenti, non solum predicaret fidei Christiane mysterium, quin etiam baptismatis traderet sacramentum. Ecce quomodo Spiritus sanctus gratia sua spadonem preueniens, personam ueridici predicatoris indulsit. Qui etiam opportunitatem predicandi Philippo dedit, quando spadonis animum ad legendum Isaiam misericorditer excitauit. Ipse etiam locum tribuit, qui eos ad stagnum gratuita bonitate perduxit. Ipse in spadone opus gratie salutaris perfecit, quo illuminante idem spado Christum esse Filium Dei credidit, et ad stagnum ueniens sacre tinctionis effectum poposcit, nec baptizatus tantum, sed et Spiritu sancto repletus abscessit.

 20. Quis etiam Cornelium centurionem, misso angelo ut apostolum Petrum accersiret, admonuit , nisi qui eidem centurioni gratis donum sui timoris ac bone operationis infudit? Ut enim Deus orationum 444 eius et eleemosynarum memoriam haberet, ipsius Cornelii prius meminit; non in eius quolibet opere bono, sed in beneplacito suo, ut ei donum sui timoris infunderet, quo ei et eleemosynarum studium, et sancte orationis inspiraret affectum. Ipse igitur ei placendi gratiam contulit, qui in eo quod coram se placeret inuenit. Ipse est enim Deus de quo Apostolus dicit: Deus autem pacis [a 1Kb] , qui eduxit de mortuis pastorem magnum ouium in sanguine testamenti eterni, Dominum nostrum Iesum Christum, aptet uos in omni bono, ut faciatis uoluntatem eius,  faciens in uobis quod placeat coram se . In tantum autem diuine gratie fuit, quod Cornelius admonitus est ut ad se Petrum accersiret, ut etiam ipsi Petro [b 1Kb] Spiritus sanctus uenientibus ad eum, quos Cornelius miserat, non solum ut cum eis iret preciperet, quin etiam formidinem totius dubitationis auferens, a se illos missos fuisse firmaret. Denique sic eidem Petro a Spiritu sancto dictum est: Ecce uiri tres querunt te. Surge itaque, descende, et uade cum eis, nichil dubitans, quia ego misi illos . Apostolos quoque uolentes ire in Bithyniam atque Asiam, uetitos a Spiritu sancto legimus . Et postquam Saulum Dominus sua uoce prostrauit , ipse ad eumdem baptizandum Ananiam uisitauit, et misit . Paulus etiam  Corinthiis scribens euidenter affirmat sollicitudinem sanctam Tito discipulo suo, qua pro illis satageret, diuinitus inspiratam. Sic enim dicit: Gratias autem Deo, qui dedit eamdem sollicitudinem pro uobis in corde Titi .

CAP. X.---21. Cum ergo Scripturarum attestatione sanctarum manifestum sit quod Deus, cuius uoluntati nemo resistit, cuius dispositionem nemo mutat, cuius iudicia nemo comprehendit, secundum abundantes diuitias gratie sue, quas habet in bonitate super omnes, quos de massa damnata faciens uasa misericordie  in honorem gloriamque discernit, hominibus quoque ratione utentibus congruas ad salutem personas aut procuret, aut deneget, in aliis scilicet iustitiam tenens, aliis misericordiam tribuens; cur non etiam in baptizandis infantibus certissime credamus ac libere proclamemus diligentiam parentum ad gratiam redimentis, negligentiam uero ad iudicantis Dei iustitiam pertinere? Non quia ex Deo est boni operis negligentia, a quo nulla unquam potuit esse mali operis causa: sed quia bona uoluntas, que a Deo tribuitur, quantum in caritate proficit [c 1Kb] , tanto maiorem pro salute cuiuslibet anime sollicitudinem gerit. Mala uero uoluntas, que suo merito gratiam caritatis aut non accipit, aut amittit, torporem negligentie sue non deponit, et dum in suis tenebris  derelinquitur, magis ac magis excecatur.

22. Deo igitur in hominibus misericorditer operante, prouidentur [d 1Kb] etiam adiutoria personarum atque opportunitatum, et ipsa facultas operis tunc inuenitur ad baptizandum paruulum, quando in eo Dominus 445 statuit opus sancte ablutionis implendum. Deus enim, qui paruulum non uolentem, neque currentem, fidei nescium, sueque salutis atque utilitatis ignarum, in quo nulla regenerationis petitio, nulla fidei potest inesse confessio, gratuita sacramenti uirtute mundat; ipse pro redemptione paruuli animos parentum, siue quorumlibet fidelium uoluntates excitat, ut etiam illis cum timore et tremore salutem suam operantibus proficiat ad bone retributionis mercedem, per quorum piam curam infans  perducitur ad salutem. Si enim mercedem suam non perdet qui calicem aque frigide uni ex minimis Christi in nomine discipuli dederit , quo sola in homine [e 1Kb] caro pascitur, quomodo mercedem non habebit, qui pia sollicitudine currit ac satagit ut caro infantis animaque saluetur?

CAP. XI.---23. Quocirca etiam hec bona uoluntas diuinitus dari credenda est parentibus piis, qua fructum sue carnis, quem carnaliter editum nouerunt originalis peccati contagione pollutum, non negligant spiritali regeneratione mundandum; neque tantum cupiant habere temporaliter heredem, quantum desiderent et uigilanter satagant Christi secum fieri coheredem; et quem habent ex mortali semine filium mortaliter transiturum, ex aqua et Spiritu sancto  renatum fratrem habeant sub Deo Patre perpetuum. uerumtamen hanc laudabilem uoluntatem illis procul dubio parentibus Deus tribuit, quibus per Spiritum sanctum gratiam sancte caritatis infudit. Ipsi quoque ad uitam eternam perueniunt, non quia in corpore mortis huius morituros filios gignunt, sed quia in Dei timore uiuentes, cum eis ad secunde natiuitatis beneficium festinare non negligunt, et donec in eis opere compleatur, Christiana dilectione parturiunt quos humana fecunditate pepererunt. Quos etiam baptizatos diffluere per flagitia facinoraque non sinunt;  sed eos, secundum Apostoli preceptum, in disciplina et correptione Domini  nutrire atque educare contendunt; magis eos uolentes esse placitos Deo, quam diuites aut claros esse in seculo.

24. Usque adeo uero manifestum est gratiam baptismi debere filiis a parentibus celeriter afferri, ut hoc non solum boni fideles solliciti facere soleant, sed etiam illi qui ad filiorum Dei non pertinent numerum: qui scilicet cum fidelium censeantur nomine, negare conuincuntur operibus fidem, dum ea gerunt que fidei conuenire non possunt. Nam, ut de aliis taceam, nonne uidemus mulierculas quasdam filios suos non de connubio, sed de fornicatione susceptos, sollicite ad baptismatis gratiam portare, multumque tueri ne qui de illis carnaliter nati sunt spiritali natiuitate priuentur? Ita cum iis quos inuite plerumque  concipiunt atque pariunt uolentes ad ecclesiam trementesque concurrunt; et cum peccatum fornicationis sue negligant, ita in iniquitatibus suis remanent, ut tamen filios suos absolui uinculis peccati originalis exoptent. Sic Deus bonus parentum bonorum piam uoluntatem non solum paruulis, uerum etiam ipsis parentibus facit ad effectum gratie proficere; iniquorum uero parentum sollicitudinem 446 facit commodis filiorum quibus confert gratiam mititare. Quia etiam illi qui in se beneficium baptismatis operibus malis euacuant, quid conferat baptismatis gratia non ignorant: et cum in carne sua mortifere cedant libidini, in fructu tamen carnis sue magis cedunt agnite ueritati.

25. Si uero aliqui paruulorum parentes Christiani   Christiane caritatis, et sue non minus quam filiorum salutis obliti, curam regenerandorum non habent paruulorum, non nostram, sed Apostoli super hoc scelere sententiam audiant, et utinam contremiscant, dicentis: Si quis autem suorum, et maxime domesticorum curam non habet, fidem negauit, et est infideli deterior . Sicut autem nullus habet ex Deo ut neget fidem, sic etiam negligentiam cuiuslibet operis boni nemo diuine imputare permittitur uoluntati. Sicut autem ad opus diuine gratie pertinet, quod parentes pro regeneratione filiorum piam sollicitudinem gerunt: ita illud quoque diuini iudicii est, quod Deus malas deserit uoluntates, cum parentes filiorum corporalem ita  salutem diligunt, ut animarum in eis negligant sospitatem; curamque gerunt ut morituri uiuant, nec metuunt si filii eorum cum reatu sempiterne damnationis intereant: ubi maximam culpam contrahunt, et crudelissimi parricide spiritaliter fiunt. Diabolicis enim lucris ipso neglectus sui torpore militant, et placentes hosti nequissimo, regem bonum malis operibus exacerbant. Deum igitur, cuius uniuerse uie misericordia et ueritas , sicut humiliter laudare debemus cum gratiam donat, sic nemo iuste potest accusare cum denegat. Ea quippe est bonitas eius atque iustitia, ut gratuita miseratione  redimi possit quemcunque uoluerit: uoluntati enim eius quis resistit ? iniuste uero damnare quempiam nec uelit aliquando, nec possit; quia rectus est Dominus Deus noster, et non est iniquitas in eo , et iniquitas nostra iustitiam Dei commendat, nec est iniquus Deus, qui infert iram .

CAP. XII.---26. Quisquis igitur gratie diuine mirabilem uult atque incomprehensibilem considerare uirtutem, illud potius humili pioque corde consideret, quomodo plerumque parentes pii, fideles et impigri, atque solliciti, cum paruulis suis ad baptismum uelociter currant, et inter manus festinantium parentum paruuli sine baptismo moriantur. Consideremus ergo duos paruulos sine baptismate mortuos: unum quem  noxia parentum neglexit incuria, alterum cui parentum quidem pia sollicitudo non defuit, sed mortis uelocitate prerepto prodesse nequiuit; qui scilicet inter manus portantium, quibus ad baptismum gestabatur, priusquam perueniret ad future uite beneficium, presentis [a 1Kb] incurrit occasum, et ante caruit uita quam macula; priusque raptus est ad penam quam perduceretur ad gratiam. Si de his duobus uni dicitur parentum negligentia nocuisse, dicatur cur alteri negatus est salutis effectus, cui nec uoluntas potuerit parentum prodesse, nec cursus. An etiam huic a Deo dicitur fuisse consultum, ut qui preuidebatur 447 futurus impius, beneficio putetur lamentande mortis adiutus? Quis hoc dicat? quisue non uideat quod talis obitus non damnationi morientem paruulum preripuit, sed saluti? cui non est utique  leuigata damnatio, sed redemptio denegata; nec consultum est ut minus torqueretur, sed raptus est ne liberaretur. Nonne hic et pia parentum uoluntas atque cursus ex Deo fuit, sed ideo non profuit, quia ut paruulus baptizaretur ex Deo non fuit? qui profrudo iustoque iudicio illis quidem pro filio religiosum infudit affectum, sed paruulo uitale noluit largiri remedium. Nam et sancto Dauid  ipse donum caritatis infudit, ut Absalon filio parcendum preciperet, ne in sua impietate moreretur; sed ex Deo non fuit, ut Absalon impius future penitentie seruaretur. Exhibuit ergo quod debuit hominis sancti uoluntas pia; sed operata est quod oportere nouerat diuina iustitia.

27. Illud etiam si quis pia mente consideret, nonne  sicut diuine misericordie suauitate mulcetur, ita diuini iudicii profunditate terrebitur? Nonnunquam enim et paruulus fidelibus nascitur, et illis, sicut iam diximus, pro redemptione filii pia fide caritateque sollicitis, ante moritur quam sacro baptismate diluatur. Alter uero de infidelibus natus, cuius salutem parentes non saltem tepide uolunt, sed omnino non uolunt, idem tamen paruulus superne dispensationis ordine, parentibus aut uiolenter aufertur, aut furto subripitur, et ad sanctum baptisma quorumlibet fidelium pia caritate perducitur, et mox ut baptizatus fuerit, de hac uita discedit. Si paruulorum istorum  originalis attendatur causa, ambo equaliter sunt ire filii, quia uno simul originalis peccati nexu tenentur obstricti. Ubi autem duorum prorsus equalis est causa, non utique possunt merita pronuntiari disparia. Nulla igitur est cause diuersitas in infantibus que faciat unum eligi, alterum reprobari. Si uero parentum consideretur uoluntas, illi qui Christiani sunt, ut eorum filius baptizaretur sollicite uoluerunt, instantissime cucurrerunt [a 1Kb] , quorum tamen filius antequam baptizaretur morte preuentus, eternis est ignibus deputatus; ille uero qui de infidelibus natus est, contra uoluntatem parentum perductus ad gratiam baptismi, factus est heres Dei, et coheres Christi. Quid in his preuidit Deus futurum, ut uni nichil conferre posset caritas parentalis, et alteri  multum crudelitas prodesset hostilis? Quis istam profunditatem iudiciorum Dei penetrare ualeat? Quis non tamen hic, et misericordiam gratuite bonitatis, et iustitiam diuine seueritatis agnoscat? Ubi enim duorum paruulorum, nec in actibus aliqua sunt merita, nec in origine dissimilis causa, manifestum quidem nobis est quod ambo fuerint originalis peccati uinculis obligati, occultum uero cur non ambo fuerint absoluti.

CAP. XIII.---28. Sciamus igitur imperscrutabile nobis esse cur, uno derelicto, alterum Deus ab illa perditionis massa gratis eripiat. Certissime tamen scire debemus quia miserator et misericors Dominus, patiens, et 448 multum misericors, et uerax, sic ei quem liberat misericordiam donat, ut apud  eum quem damnat iustitiam et ueritatem nulla ratione pretereat. Absolutus igitur accepit gratiam, quam semper laudet; damnatus uero inuenit iustitiam, in qua non habet quod accuset, ut omne os obstruatur, et subditus fiat omnis mundus Deo , quando unus in bonis suis precedentem Dei agnoscit gratiam, alter in damnatione sua non falsam futurorum, que non erat facturus, operum prescientiam, sed ueram primi parentis inuenit culpam.

29. Dicet aliquis: Cur non ambobus largitus est Deus gratuitam misericordiam, cum unus ambos reatus obstrinxerit? Cui, salua incomprehensibili altitudine iudiciorum Dei, respondemus: Ideo non utrumque liberatum esse, uel utrumque damnatum; quia Deus, qui malum nec uelle potest aliquando, nec  facere, ab uno iusta seueritate debitum precepit exigi, alteri uero gratuita iussit bonitate dimitti. In duobus enim pariter impiis, quorum unus absoluitur, alter damnatur, in absoluto cognoscitur gratuita benignitas Dei, que potest absque meritis ullis operum, gratis omne relaxare peccatum; in eo uero qui damnatus est, apparet iustitia Dei, cui nullum potest aliquando placere peccatum. Nec misericors ergo absolutio culpabilis potest esse, nec iniusta punitio. Absoluit reum bonitas, que nulla malignitate uincitur; punit reum equitas, que nullis iniquitatibus  delectatur. Deus ergo, cum saluat homines, gratiam tribuit suis operibus bonis; et cum punit pro iniquitatibus peccatores, iustitiam retribuit humanis operibus malis: in illis utique reparans quod facti sunt, sed in istis iudicans quod fecerunt. Omnes enim peccauerunt, et egent gloria Dei . Quia et ii qui non peccauerunt proprietate operum, originale trahunt [b 1Kb] ex primi hominis transgressione peccatum.

30. uoluntatis autem diuine secretum, quo unum impium iustificat alterumque condemnat, non ideo estimemus iniustum, quia nobis uidemus absconditum; sed ideo diuinum iustumque nemo esse dubitet, quia hoc hominum quisquam inuestigare non ualet. Proinde cordis humilitatem simpliciter exhibentes,  misericordiam et iudicium Domino cum propheta cantemus : intentionem nostre scrutationis eatenus temperantes, ut discutere non uelimus quod comprehendere non ualemus. Admonet enim nos sancta Scriptura dicens: Altiora te ne quesieris, et fortiora te ne scrutatus fueris; sed que precepit tibi Dominus, illa cogita semper, et in plurimis operibus eius ne sis curiosus . Reuera enim frustra labor superflue scrutationis impenditur, ubi nulla inuentionis copia suffragatur; et noxia curiositas in reatum protinus labitur, quando modum suum humana infirmitas non metitur. Quin potius in hoc profundissimo diuine uoluntatis arcano nichil aliud nostre saluti congruere nouerimus, nisi ut cum Dauid unusquisque nostrum humiliter dicat: Mirabilis facta est scientia tua ex me, confortata est, nec  potero ad eam . Cum beato quoque Paulo religiosi 449 clamoris iungamus effectum [c 1Kb] , qui ait: O altitudo diuitiarum sapientie et scientie Dei! Quam incomprehensibilia sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit ? In quo loco conuenienter [d 1Kb] beatus Paulus, priusquam incomprehensibilia Dei iudicia diceret, altitudinem sapientie eius scientieque premisit. Quibus utique uerbis omnem querulam [e 1Kb] iustoque Dei iudicio aliquatenus obnitentem humane uocem temeritatis obstruxit. Certum enim est ad personam atque officium iudicis pertinere, ut et in cognoscenda causa scientiam non negligat, et in iudicando rectum  sapientie tramitem non relinquat; ne quando uel aduersus incognitam ueritatem conuincatur ignarus temere [f 1Kb] iudicium ferre, uel agnitam deprehendatur insipienti peruersitate comprimere. Deus igitur nec inscius est, ut temere iudicet; nec insipiens, ut aliquem iniuste condemnet; de quo prophetica clamat auctoritas: Iustus Dominus, et iustitias dilexit, equitatem uidit uultus eius .

CAP. XIu.---31. Proinde in omnibus operibus suis eterna laude dignus est Deus: quia cunctis quos secundum propositum uocat atque iustificat, gratis  remittit iniquitatem; in omnibus autem quos punit, irreprehensibilem retinet equitatem. Causa uero maiorum atque paruulorum [a 1Kb] qui sine baptismate cursum uite presentis in infidelitate consummant, quantum attinet ad communionem originalis peccati, una est; et ex hac utrique ibunt in ignem eternum, qui paratus est diabolo et angelis eius, quia in eis chirographum, quo sibi eos deceptoris nequitia subdidit, Saluatoris gratia non deleuit. Sed in eo est maiorum causa deterior, quia, rationis utende facultate percepta, respuunt aut negligunt regenerationis salutare remedium, sine quo non solum regno potiri nequibunt, quin etiam grauioribus suppliciis subiacebunt. Tales enim contemnentes benignitatem Dei, secundum duritiem suam et impenitens cor, thesaurizant  sibi iram in die ire et reuelationis iusti iudicii Dei, qui reddet unicuique secundum opera sua : ut non solum pro originali peccato eternis ignibus ardeant, quibus arsuri sunt sine baptismate morientes etiam paruuli, qui nichil boni aut mali egerunt; sed etiam pro sua uoluntate mala tanto deterius torqueantur, quanto amplius proprie iniquitatis adiiciunt. In illo quippe originali peccato mors eterna utrosque complectitur: his autem pro uoluntatum actuumque malitia pena cumulatur. Deterius est enim redemptionis beneficium impia uoluntate non querere, quam ad illud impedimento tenere prorsus etatis uenire non posse; grauiusque premitur qui oneri ex primis parentibus sumpto superaddit proprium, quam qui solum baiulat alienum.

 32. Eos uero qui siue originalium siue etiam propriorum exuuntur 450 oneribus peccatorum, gratia Dei preueniri, nullus debet ambigere Christianus. In cuius gratie largitate quidam, minore rerum consideratione percepta, non leuiter errant, existimantes eam omnibus hominibus equaliter dari: ita ut etiam eis qui beneficia ipsius gratie, tanquam ipsi [b 1Kb] , multum minorant, dum non credunt ipsius gratie opus esse in homine, ut gratia suscipiatur ab homine: que non ob aliud diuinitus datur, nisi ut bonam uoluntatem in homine primitus operetur; tantaque sit in unoquoque qui accipit, quantam Deus gratuita miseratione cordi accipientis infundit.

CAP. Xu.---33. Dignum itaque est, carissimi fratres, ut in singulis quibusque sententiis, in quibus  nubilo cuiusquam obscuritatis ambigimus, sanctorum Patrum definitionibus hereamus: quos preueniens misericordia Dei gratis illuminauit, ut crederent, et sequens instruxit spiritaliter, ut docerent. Hi enim apostolice predicationis tenentes per omnia ueritatem, certissime cognouerunt, cognoscendumque libris et epistolis reliquerunt, gratiam Dei non omnibus hominibus generaliter dari. Gratuitum quippe donum Dei est gratia. Propter quod dicit Apostolus, quia unusquisque proprium habet donum a Deo: alius quidem sic, alius uero sic . Ista gratia, quam Deus uasis misericordie gratis donat, ab illuminatione  cordis incipit; et hominis uoluntatem non bonam inuenit ipsa, sed facit; atque ut eligatur, ipsa prius eligit; neque suscipitur aut diligitur, nisi hoc ipsa in corde hominis operetur. Ergo et susceptio et desiderium gratie opus ipsius est gratie. Istam gratiam nullus hominum desiderare, uel poscere, sed nec cognoscere poterit, nisi eam prius ab illo accipiat qui eam nullis precedentibus operibus aut uoluntatibus bonis ad hoc largitur, ut uoluntatem in qua semper maneat ipsa preparet, ipsa donet, ipsa illuminet, ipsa excitet, ipsa conseruet, [c 1Kb] ipsa consummet.

CAP. XuI.---34. Ut ergo gratia Dei cognoscatur et diligatur, desideretur ac postuletur, prius donatur homini non cognoscenti, non diligenti, non desideranti, neque postulanti. Ipsa itaque se facit cognosci,  diligi, desiderari, postulari. Cum enim Dominus, sicut per Ezechielem prophetam loquitur, cor lapideum aufert ab hominibus, et dat eis cor carneum , utique per gratie sue illuminationem mutat hominis uoluntatem. Hec est mutatio non humani arbitrii, sed dextere Excelsi ; per quam filii hominum grauis corde, qui diligunt uanitatem et querunt mendacium , ad diligendam et querendam ueritatem non ipsi bonam uoluntatem afferunt, sed a Domino donum bone uoluntatis recipiunt. Scriptum est enim, quia preparatur uoluntas a Domino . A uero enim lumine, quod illuminat omnem hominem uenientem in hunc mundum, bona uoluntas datur, ut homo in Deum credat Deumque fideliter diligat, a  quo ipsa uoluntas iugiter gubernatur et regitur, ut nec fides hominis deficiat, nec caritas refrigescat. Unde Saluator Petro dicit: Ego rogaui pro te, ne deficiat fides tua . 451 Fides autem ipsa est sanctorum, que per caritatem operatur. Sicut ergo bone uoluntatis initium nemo potest habere, nisi fuerit misericordia Dei preueniente illuminatus, quia preparatur uoluntas a Domino, et rursum scriptum est: Deus meus, misericordia eius preueniet me : ita eamdem uoluntatem bonam nemo usque in finem poterit obtinere nisi fuerit iugiter eadem misericordia subsequente seruatus. Dicit enim Deo beatus Dauid: Misericordia tua subsequetur me omnibus diebus uite mee . Misericordia igitur, que gratis malum hominem  preuenit, ut mutetur [d 1Kb] in melius, et ipsa quem bonum facit subsequendo regit, ne mutetur in peius.

35. Omne igitur bonum uoluntatis et operis tunc inesse potest homini, si preuenientis gratie largitato detur, eiusdemque gratie subsequentis opitulationo seruetur. Que malum preuenit, ut bonam, Deo largiente, uoluntatem habere incipiat, quam ante, quia per se habere non poterat, non habebat: subsequitur autem bonum, ut perseueret et proficiat in bona uoluntate, quam ex se habere non potuit, sed gratis accepit. Preuenit ergo dirigendo cor hominis prauum,  quia scriptum est: Dirigit autem corda Dominus . Subsequitur autem, custodiendo correctum, quia similiter scriptum est: Iustum adiutorium meum a Domino, qui saluos facit rectos corde . Gratia igitur in utroque operatur: scilicet, et in errante, ut correctus uiuat, et in correcto, ne deprauatus abcedat.

CAP. XuII.---36. Non omnibus autem istam gratiam dari, et quibus datur, non omnibus equaliter dari, quisquis pie querit, eloquiorum sanctorum attestatione cognoscit. Quid enim prius in homine bonum potest esse, quo ad eternam uitam tendat, quam bona uoluntas? de qua tamen in Prouerbiis dicitur: Preparatur uoluntas a Domino . Dominus ergo, qui in nobis bonam  uoluntatem preparat, ipse nobis bone uoluntatis initium donat. Deum quoque in nobis operari non solum ut uelimus, uerum etiam ut quod bene uolumus faciamus, Apostolus docet, dicens: Cum timore et tremore salutem uestram operamini. Deus est enim qui operatur in nobis et uelle et perficere, pro bona uoluntate . Huius bone uoluntatis initium in fide consistere, liber Cantici Canticorum  ostendit, ubi Christus dicit Ecclesie: uenies et pertransies ab initio fidei. Quam tamen fidem non omnibus dari beatus Paulus asserit, dicens: Non enim omnium est fides ; et rursus: Non omnes obediunt Euangelio . Quibus autem datur, non equaliter dari, eodem docente cognoscimus, qui ait: Dico enim per gratiam  que data est mihi omnibus qui sunt inter uos, non plus sapere quam oportet sapere, sed sapere ad sobrietatem, et unicuique sicut Deus diuisit mensuram fidei .

37. Ob hoc ipse apostolorum chorus, qui non spiritum huius mundi acceperat, sed Spiritum qui ex Deo est, ut sciret que a Deo donata 452 fuerant [a 1Kb] ei , sciens a Domino collatum sibi initium fidei, ab ipso sibi eamdem poscebat augeri. Lucas enim euangelista commemorat Domino dixisse discipulos: O Domine, auge nobis fidem . Cuius si ex se uoluntas hominis habere posset initium, ex se profecto sumpsisset augmentum. Sed beati apostoli unde se sciebant initium fidei accepisse quod non habebant, inde sibi eiusdem augmentum  poscebant: quia gratia, que illis initium fidei contulerat, ipsa in eis augende desiderium suscitabat. In quo tamen desiderio licet iam fidelis esset uoluntas, nullatenus tamen sibi sufficeret, nisi ille qui initium fidei non poscentibus dederat, augmentum quoque poscentibus benigna miseratione conferret. Ut ergo apostoli crederent, uoluntas non defuit, sed in eis ipsam uoluntatem Dominus preparauit. Nam ut homo non credat, ex se habet infidelitatem; ut autem in Deum credat, a Deo accipit fidem, et ut in eo fides augmento subsequente perficiatur,  non hoc uirtus humane uoluntatis, sed diuina gratia facit: quia Deus, sicut uoluntatem ad credendum per gratiam preparat, sic ipsam uoluntatem gratia operante consummat; et sicut fidem non habentibus ipse donat, sic in illis etiam qui habent ipse multiplicat. Propter quod in Epistola que ad Hebreos est scripta, sic dicitur: Deponentes igitur omne pondus, et circumstans nos peccatum, per patientiam curramus propositum nobis certamen, aspicientes in auctorem fidei et consummatorem Iesum . Proinde si ex se homo fidem habet, non est auctor fidei iehsu; et si uiribus suis homo fidem perficit, non est consummator fidei iehsu: apostolica autem auctoritas auctorem consummatoremque fidei nostre Dominum Iesum confitetur; certum est igitur fidem in  nobis nec esse posse, nec crescere, nisi ille nobis eam tribuat, tributam augeat, auctam perficiat, quem auctorem consummatoremque fidei apostolica profitetur auctoritas. Propter quod apostolus Paulus in Epistola quam ad Ephesios scripsit, sicut a Deo dari gratiam predicat, ita testatur non omnibus equaliter dari; sed prout ille misericorditer donat, qui non eam pro meritis retribuere, sed gratis tribuere, consueuit. Dicit enim [b 1Kb] : Unicuique nostrum data est gratia secundum mensuram donationis Christi . His atque huiusmodi testimoniis ostenditur, nec omnibus dari gratiam, nec quibus datur equaliter dari, sed secundum mensuram donationis Christi. Hinc est quod eamdem beatus Apostolus concludens Epistolam, pacem, caritatem, atque fidem diuinitus optat tribui,  dicens: Pax fratribus, et caritas cum fide a Deo Patre, et Domino Iesu Christo .

CAP. XuIII.---38. Ut ergo in Deum credere uellemus, ille nobis bonam uoluntatem contulit; ut in eum crederemus, ipse fidem nobis donauit; ut illum etiam diligeremus, idem nostris cordibus per Spiritum sanctum gratiam sue caritatis infudit. Non itaque quia uoluimus [c 1Kb] gratiam accepimus, sed necdum uolentibus nobis gratia data est. Quam ipsam 453 gratiam [d 1Kb] habere potuimus, ut gratiam acciperemus; sed infidelibus nobis est donata fides ex gratia. Quod uas electionis manifesto testatur eloquio, dicens: Gratia salui facti estis per fidem; et hoc non ex uobis, sed Dei donum est . Sola igitur gratia in nobis bonam uoluntatem facit, sola fidem ipsi uoluntati  tribuit. Sed cum bona uoluntas habuerit fidem, sine qua bona esse non potest, quia sine fide impossibile est placere Deo , incipit operari bonum, si tamen operanti gratie nunquam desit auxilium. Ideo enim in nobis gratia Dei bonam efficit uoluntatem, ut habeat quam in nobis adiuuet, non solum uolentem, sed etiam operantem; et ideo uoluntati nostre donum credulitatis infundit, ut eidem uoluntati credenti operantique non desit. Ut ergo habeat fidem [e 1Kb] , non ex se, sed ex Dei gratia sibi inesse nouerit ipsam fidei largitatem.

 39. Parum est autem nobis fidem scire unicuique diuinitus dari, nisi certissime nouerimus tantam unicuique tribui, quantam Deus donare dignatur, non quantam humana uoluntas meretur. Que priusquam accipiat fidem, punitionem per seipsam potest mereri, non fidem. Omne enim quod non est ex fide, peccatum est, et sine fide impossibile est placere Deo . Qui autem Deo non placet, sine dubio displicet; et qui Deo displicet, non eum mitigat, sed potius exacerbat. Nullum igitur accipiende fidei meritum habere potest uoluntas que non habet fidem: quia fidem non habere, hoc est Deo displicere. Infidelitatis autem malum non iustificationis, sed damnationis est meritum. Gratuita est igitur diuisio fidei, que non secundum infidelium, que  nulla est, fidem, sed secundum iustificantis Dei uoluntariam unicuique tribuitur largitatem. Hoc utique Doctor gentium docens, admonet nos, non plus sapere quam oportet sapere, sed sapere ad sobrietatem ; et unicuique sicut Deus diuisit mensuram fidei . Beatus quoque Petrus multiformem gratiam Dei esse testatur. Propter quod unumquemque fidelium pro qualitate accepte gratie precipit operari, dicens: Hospitales estote inter uos, sine murmuratione; unusquisque qualem accepit gratiam, inter uos eam administrantes, ut boni dispensatores multiformis gratie Dei . Beatus etiam Paulus dicit: Multi unum corpus sumus in Christo, singuli autem alter alterius membra: habentes autem donationes secundum gratiam que data  est nobis differentes .

CAP. XIX.---40. Porro ne quis differentiam donationum quibuslibet humanis operibus aut meritis niteretur ascribere, ostendit idem apostolus uoluntaria gratie spiritalis tribui largitate [a 1Kb] , que nullum inuenit meritum cui conferat donum, sed ipsa donat bonorum exordia meritorum. Ait ergo: Diuisiones gratiarum sunt, idem autem Spiritus; et diuisiones ministrationum sunt, idem autem Dominus; et diuisiones operationum sunt, idem autem Deus, qui operatur omnia in omnibus . Et post enumerationem carismatum dicit: Hec autem omnia operatur unus atque idem Spiritus, diuidens singulis prout uult . Proinde 454 nosse debet unusquisque Christianus, neque in uiribus nature, neque in  legalibus preceptis, sed in illuminatione cordis et uoluntario diuine bonitatis munere constare gratie salutaris exordium, qua fit ut quod diuinitus precipitur, non solum a nobis agnosci, sed etiam diligi possit ac fieri. Neque enim ipsa natura humana per semetipsam potest aliquando bonam resumere uoluntatem, qua placeat Deo, ex quo eam in primo homine perdidit, cum diabolo, deprauata quam rectum diuinitus acceperat uoluntate, consensit. Quam tunc sic perdidit, ut eam nullus hominum deinceps ex se habere possit, nisi eam unusquisque ab illo gratis  acceperit, a quo eam primus homo, cum conderetur, accepit, quam si primus homo non perderet, omnis homo deinceps eam naturaliter possideret

41. Precepta quoque legis sonare possunt extrinsecus auribus carnis; intrinsecus autem nullus ea cordis auditu aliquatenus salubriter percipit, nisi donum gratie spiritalis intus acceperit. Auget enim littera prohibendo peccatum, si desit audienti gratie spiritalis auxilium; et agnita lege homo preuaricator efficitur, nisi ad implendam legem uoluntas a Domino preparetur: Lex enim iram operatur, et ubi non est lex, nec preuaricatio ; et, conclusit Scriptura omnia sub peccato, ut iustificatio ex fide Iesu Christi daretur credentibus . Lex itaque sine gratia ostendere potest egritudinem, non  sanare; uulnera monstrat, medicamina non ministrat: ut autem legis impleatur preceptum, gratia intus ministrat auxilium. Ac sic lex reuelat culpam, gratia confert indulgentiam. Legis est igitur, quod peccata cognoscimus; gratie, quod uitamus. Dicit enim Apostolus: Peccatum non cognoui nisi per legem. Nam concupiscentiam nesciebam, nisi lex diceret: Non concupisces . De gratia quoque ait: Quis me liberabit de corpore mortis huius? Gratia Dei per Iesum Christum Dominum nostrum . Nature itaque deprauate uitium est, ut homo peccet; legis officium, ut homini peccatum, quod ignorat, demonstret: gratie autem donum est, ut hominis uitium sanet, quod sibi natura intulit [b 1Kb] , et legis agnitio cumulauit. Operatur ergo gratia, et illuminationem  in hominibus, et salutem: ut mandata legis, que donec homo implere non poterat, non tan tum inutiliter, sed etiam damnabiliter audiebat, adiutorio gratie preuentus, non solum sancta, et iusta, et bona esse nouerit, uerum etiam caritatem accipiat, qua possit et diligere et implere quod discit.

CAP. XX.---42. Non ergo putemus gratiam Dei omnibus hominibus dari. Non enim omnium est fides, et quidam caritatem Dei non recipiunt ut salui fiant. In quibus tamen, ut non credant neque diligant Deum, humane uoluntatis est uitium: que quandiu gratia diuini muneris non mutatur, aut precepta non intelligit, aut intellecta contemnit, id est, aut nesciens peccat, aut peccatum suum uitio preuaricationis accumulat. De iis igitur quos ignorantie  circumuallat obscuritas, 455 dicitur: Nescierunt, neque intellexerunt, in tenebris ambulant . Hi, sicut Apostolus dicit, ambulant in uanitate sensus sui, tenebris obscuratum habentes intellectum, alienati a uita Dei per ignorantiam que est in illis, propter cecitatem cordis ipsorum . De scientibus uero dicit quia, cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus suis . Et de contemptore seruo dicitur: uerbis non emendabitur seruus durus; sed etsi intellexerit, non obediet  . Quid est autem, uerbis non emendabitur, nisi: solo mandato legis, si gratia desit, non conuertetur? Deus enim conuertens uiuificat nos, ut plebs eius letetur in eo . Ipse nobis ostendit misericordiam suam, et salutare suum ipse dat nobis . Ut ergo non credat in Deum homo, ex seipso habet infidelitatis uitium; ut autem credat et diligat eum, diuine largitatis est donum. Si enim queratur quales homines inuenit gratia, tales inuenit utique quales designat Apostolus, id est, insipientes et incredulos, errantes, seruientes desideriis et uoluptatibus uariis, in malitia et inuidia agentes, odibiles, odientes inuicem . Ex quibus uitiis omnibus non possibilitate nature et agnitione legis, sed benignitate Saluatoris nostri  Dei nos predicat esse saluatos . Cuius ope fit ut, abnegantes impietatem et secularia desideria, sobrie, et iuste, et pie uiuamus in hoc seculo .

CAP. XXI.---43. Hoc igitur agit gratia Dei per Dominum nostrum Iesum Christum, ut ex insipientibus sapientes faciat, infidelibus fidem tribuat, errantes ad uitam non solum uocet, sed etiam a prauis desideriis reuocet; terrenis desideriis [a 1Kb] expulsis, desiderium regni celestis inspiret; ablata uoluptatum carnalium cupiditate, donum spiritalis delectationis ac uoluntatis infundat; exstirpet inserta bonitate malitiam; benignitatis dono pellat inuidiam; odibilibus quoque et odientibus inuicem donum sancte dilectionis attribuat [b 1Kb] . Ut ergo ex malis boni simus, et ut igne sancte  caritatis flagremus, gratie spiritalis opere in nobis inchoatur, eiusque in nobis operatione perficitur. Fructus enim Spiritus est coritas, gaudium, pax, longanimitas, bonitas, benignitas , et cetera, que apostolica doctrina commendat. Hoc in nobis Spiritu operante salubriter facienda cognoscimus, quia ipse in nobis operatur, ut cognita faciamus. Non enim spiritum huius mundi accepimus, sed Spiritum qui ex Deo est, ut sciamus que a Deo donata sunt nobis . Eodem quoque Spiritu agimur, ut bene agentes filii Dei simus. Quotquot enim Spiritu Dei aguntur, hi filii sunt Dei .

44. Celestibus igitur obedientes eloquiis, firmissime teneamus, omnium nobis bonorum initium diuina largitate conferri. Nos autem, ut contineamus,  ne mala faciamus, et ut bonum incipiamus uelle uel facere, nec initium a nobis habere possumus, nec profectum. Quemadmodum enim de continentia scriptum est, quia nemo 456 potest esse continens, nisi Deus det , et Apostolus eam inter fructus Spiritus enumerat : sic caritas que non agit perperam , quod ad continentiam pertinet, et que per bona opera cooperit multitudinem peccatorum , per quam in nobis Deus cooperatur, non solum ut declinemus  a malo, sed etiam ut faciamus bonum; qua diligamus non solum proximos, sed etiam inimicos nostros, et  benefaciamus eis qui oderunt nos, et oremus pro persequentibus et calumniantibus nos ; hec ergo caritas non ex nostra uoluntate aut esse incipit, aut crescit in nobis; sed, gratia Dei faciente, diffunditur in cordibus nostris per Spiritum sanctum, qui datus est nobis.

CAP. XXII.---45. Quisquis igitur in nomine gratie non uult falli uel fallere, audiat Apostolum, tumoris humani superbiam, que sibi nititur assignare bone uoluntatis initium, sollicite comprimentem, qui ait: Quis enim te discernit? Quid autem habes quod non accepisti? Si autem accepisti, quid gloriaris quasi non acceperis ? Iacobi quoque sententiam  sincera cordis humilitate sectetur, qua nos ab errore reuocat, et in uiam ueritatis inducit, dicens: Nolite errare, fratres mei: omne datum optimum, et omne donum perfectum desursum est, descendens a Patre luminum . Ipse quoque noster Conditor ac Redemptor, cum turbis in parabolis loqueretur, ut ostenderet interioris [c 1Kb] agnitionis facultatem illis tantum inesse quibus eam ipse largiri uoluerit, quia ipse est qui docet hominem scientiam , dicentibus sibi discipulis: Quare in parabolis loqueris eis ? manifesta responsione donum gratie celestis aperuit, dicens: Quia uobis datum est nosse mysterium regni Dei, ceteris autem in parabolis . Ipsius quoque ad Patrem directa confessio euidenter ostendit, omnem sapientiam  humane mentis ad intelligentiam diuine predicationis inualidam, nisi Deus, qui docet exterius per hominem loquentem, per seipsum interius docens, illuminet atque adiuuet audientem. Ait enim: Confiteor tibi, Pater, Domine celi et terre, qui abscondisti hec a sapientibus et prudentibus, et reuelasti ea paruulis . Quomodo gratia omnibus asseritur data, que a sapientibus et prudentibus, teste ipso donatore [d 1Kb] , monstratur abscondita? Nam et in subsequentibus uerbis agnitionem Dei non in humana potestate, sed in diuina ostendit reuelatione consistere, cum ait: Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare ? Quis hic non uideat hominem ab homine inutiliter sermonem doctrine celestis  audire, nisi ei magister Deus reuelando misericorditer loquatur in corde?

CAP. XXIII.---46. Hec autem reuelatio specialis est filiorum Dei, qua non solum cognitionis donum, sed etiam diuine dilectionis accipiunt. Non enim talis est ista reuelatio siue cognitio, qualis illorum de quibus dicit Apostolus, quia quod notum est Dei manifestum est in illis. Deus 457 enim illis manifestauit , scilicet ut sint inexcusabiles, quia cum cognouissent Deum, non sicut Deum glorificauerunt, aut gratias egerunt . Illa itaque  manifestatio qua cognouerunt Deum, qui cognitum non dilexerunt, gratiam non habuit, qua Deus sic cognoscitur ut ametur. Quia ergo gratiam non acceperunt, propterea cognoscentes Deum gratias non egerunt; et quia uasa ire fuerunt aptata in interitum, hoc in eis operata est illa manifestatio qua Deum cognouerunt, ut cognoscendo superbirent, non ut se humiliando diligerent [a 1Kb] . Tali ergo cognitione ablata, excusatio est, non collata saluatio. In hac autem reuelatione, quam gratia Dei in uasis misericordie operatur, simul homini diuinitus agnitio Dei dilectioque confertur. Illi enim qui non sunt electi inexcusabiles sunt, electi autem inaccusabiles fiunt. Dixit enim Apostolus: Quis accusabit electos Dei? Deus qui iustificat; quis est qui condemnet? Christus iehsu, qui mortuus est, imo qui et resurrexit, qui est ad dexteram  Dei, qui etiam interpellat pro nobis .

47. In uasis ergo misericordie reatus naturalis  humili, quam gratia spiritalis donat, fide et caritate soluitur; in uasis autem ire superba cognitione nutritur. Per illam cognitionem cecum cor a semetipso inflatur ad mortem; per hanc autem diuinitus illuminatur et humiliatur ad uitam. Illa cognitione cor obscuratur insipiens, dum quod Dei est homo sibi superbus assignat; hac autem accipit lumen, ut hoc ipsum quod Deum cognoscit ac diligit, non ex possibilitate nature, neque ex auditu legis, neque ex sua uoluntate, sed ex Dei dono sibi inesse non ambigat; semperque humilis esse meminerit, ne superbus amittat quod indignus accepit. Cognitio ergo illa peccato adiicit preuaricationis reatum, ista remouet a peccatore supplicium. Illa iuste damnat, ista gratis iustificat. Illic scientia inflans nutrit, augetque peccatum, hic caritas edificans cooperit multitudinem  peccatorum.



LIBER SECUNDUS.


 458 CAPUT I.---1. Superiore libro, adiuuante gratia Dei, que sola potest et humano cordi donum sancte cogitationis [a 1Kb] infundere, et ori rectam loquendi tribuere facultatem, quia in manu Dei sunt et nos et sermones nostri, primitus de Iacob et Esau satis superque disserui [b 1Kb] : ostendens apostolice documento  sententie, nullis precedentium aut subsequentium exigentibus operum meritis, sanctum Iacob priusquam nasceretur electum, sed sola diuini propositi benignitate discretum. Quod euidenter beatus Paulus illo cognoscitur asseruisse sermone, quo ait: Dum enim nondum nati fuissent aut aliquod egissent bonum aut malum, ut secundum electionem propositum Dei maneret . Quod Apostolus ideo dixit, ut non secundum hominis, sed secundum electionem uocantis propositum mansisse monstraret; neque ex nascituri quolibet merito, sed ex uoluntate Dei cognosceretur electio. Reuera enim uocatio Dei ex hominis merito, et non ex gratia Dei fuisset electio, si aliquid bone uel male actionis inueniretur in paruulis. Sed quia nulla fuerunt in nondum nascentibus,  ex uno concubitu conceptis, operum merita propriorum, que diuersitate sui unum facerent eligi, alterum reprobari ; quia ergo nulla fuit in illis fratribus diuersitas proprii operis boni uel mali, que uni electionis conferret meritum, alteri damnationis inferret supplicium; propterea secundum electionem fuit propositum Dei, quia non ex merito eligendi uoluntas eligentis mansit, sed ex eligentis proposito gratuita 459 fuit electi discretio. Propter quod Apostolus  secutus adiunxit: Non ex operibus, sed ex uocante dictum est ei, quia maior seruiet minori .

2. Hac igitur, in quantum Dominus donauit, geminorum fratrum questione tractata, generalem de paruulis sine baptismate morientibus inquisitionem suscepti operis series subrogauit. Qua diligentius discussa,  et, quantum arbitror, euidentius absoluta, ipsius demum gratie qua gratis preueniuntur quicunque saluantur, tractatus est a nobis sollicita inquisitione susceptus: quo patuit gratiam non omnibus uniuersaliter dari, et quibus datur non equaliter dari. Illius est enim, uel quibus eam, uel quantam dare, qui non eam humanis uoluntatibus, aut operibus debitam retribuit, sed gratuitam illuminandis cordibus misericors ac benignus infundit. Et ideo cui uoluerit, et quantam uoluerit profecto largitur, quia neque ullo bone uoluntatis exortu, neque effectu cuiusquam boni operis, priusquam gratiam tribuat, inuitatur.

CAP. II.---3. uerumtamen quia plerosque nouimus in questione gratie Dei et humani arbitrii non tenere discretionem, sed ita unum asserere, ut alterum nitantur  auferre; [c 1Kb] uel cum unum audiunt asseri, alterum arbitrentur auferri; cum gratia pietatis neutrum negari sinat, sed ordinem custodiri in utriusque confessione precipiat: nos gratie diuine fulti presidio, quo humanum et illuminatur et gubernatur arbitrium, in hoc secundo libello curauimus et gratiam Dei et arbitrium hominis sic asserere, ut neutrum tollamus, dum utrumque defendimus; sed ostendamus quid horum sit quod altero egeat, et quid se alteri gratuito munere bonitatis impendat; quid sit quod medelam semper exspectet, et unde beneficium medicine indesinenter  exuberet. Dicit enim Creator Saluatorque mortalium non esse necessarium sanis medicum, sed male habentibus, neque se uenisse ut uocaret iustos, sed peccatores ad penitentiam . Hinc itaque cognoscitur quid idem medicus in infirmis inueniat, et quid ipse sanandis impendat. Inuenit liberum hominis arbitrium, in ea duntaxat etate que usui iam potest seruire rationis, aut sue infirmitatis omnino nescium, aut morbo noxie cogitationis inflatum: dum scilicet aut quid faciendum sit nescit, aut quod faciendum scierit, suis se uiribus implere confidit: ac sic, aut homo nescius morbum amplectitur, aut plus egrotat, dum non a medico poscit, sed ipse sibi nititur adhibere remedium. Unde consequens est ut, lethali morbo uel ignorantie uel superbie pregrauatus, nec medicum requirat, nec in se effectum  uere sanitatis inueniat. Neque tamen libera uoluntas ideo non est in homine, priusquam sanetur opere diuine conuersionis, quia morbo magis uult obtemperare quam medico: cum eo ipso quod obtemperat homo, uel non obtemperat, liberum sibi inesse arbitrium euidenter ostendat.

CAP. III.---4. Est ergo non solum in hominibus iustis, uerum etiam in impiis 460 liberum arbitrium: sed in istis bonitate Dei redemptoris erigitur atque dirigitur; in illis autem Dei ulciscentis equitate deseritur et punitur. Ac sic in his non solum cognoscendo, sed etiam diligendo inheret ueritati; in illis uero aut ignorat mandatum, et in peccato suo non est ei peccati cognitio; aut ad hoc potest peccatum absque adiutorio gratie Dei cognoscere, ut dum se presumit  per semetipsum diuine uoluntatis implere posse mandata, non obtemperet humiliter uoluntati Dei, sed bonum male faciens suo potius famuletur errori: dum scilicet ignorans Dei iustitiam, et suam uolens constituere, iustitie Dei non est subiectum : quando finis legis non nisi Christus sit ad iustitiam omni credenti .

5. Medicus itaque noster peritus et bonus, gratis ad uitam reducturus mortuos, ac sanitati redditurus egrotos, ipse languentium salus, et resurrectio mortuorum, in eo uiuificandis ac sanandis hominibus insuperabili bonitate consuluit, in quo medicinam se nobis idem medicus fecit. Sed ut ordinem sue curationis Sapientia Dei sapienter expleret, prius preceptum dedit per legem iustitie, quo suam infirmitatem  egrotus agnosceret, daturus affectum [a 1Kb] per gratiam, quo infirmus sue infirmitatis salubriter conscius, non iam confidens in uirtute sua tumesceret, sed ipsum fontem uite salutisque cognoscens, ab ipso sibi sanitatis beneficium postularet: nec suam iactans superbo corde iustitiam, sic se putaret alienum a morbo, tanquam non egeret curationis auxilio [unde illa uox Pharisei est: Deus, gratias tibi ago, quia non sum sicut ceteri homines, raptores, iniusti, adulteri, sicut et publicanus iste ]; sed uulnera sua contriti cordis humilitate respiciens, ueraciter  exclamaret: Ego dixi, Domine, miserere mei; sana animam meam, quia peccaui tibi . Nec tamen medicus ille celestis nostram infirmitatem sanaret cognitione dilectioneue mandati, nisi homini liberum dedisset arbitrium; sed multiplicata est infirmitas sola cognitione mandati, ut per gratiam inciperet sanitas fidei ac dilectionis constitui. Cognitione itaque mandati ad bene operandum hominis liberum arbitrium conuenitur: non quia uoluntate tantum, uel uirtute tantum sua potest homo implere quod ei lex iubet, sed ut per mandati notitiam infirmitatis sue sibi conscius fiat, et adiutorium gratie medicinalis exposcat. Qua percepta, potest et diligere quod iubetur, et facere, et agnoscere, uel quid possit, uel quid non possit, et ut possit exposcere, et sibi  sue infirmitatis imputare miseriam, et sanitatis gratiam beneficiis medicinalibus assignare.

CAP. Iu.---6. Hec omnia que superius posuimus, dignum est ut celestibus eloquiis asseramus. Per Isaiam sic loquitur Deus: Si uolueritis, et audieritis me, bona terre comedetis; si autem nolueritis, nec abaudieritis me, gladius deuorabit uos . His uerbis quibus dicitur, Si uolueritis, et Si nolueritis procul dubio libertas humani declaratur arbitrii. uelle enim et nolle uoluntatis esse nullus ignorat. Quod ergo per prophetam dicitur, Si uolueritis et audieritis me, nostra conuenitur 461 uoluntas, qua debemus et semper bonum uelle, ac bonis operibus indesinenter ac libenter insistere. Cum uero Apostolus dicit quia Deus est qui operatur in nobis et uelle et perficere, pro bona uoluntate , ostendit  utique ipsam hominis uoluntatem, et ad bene uolendum non nisi diuino munere dirigi, et ad bene operandum diuinitus adiuuari. Dum ergo precipitur nobis ut uelimus, ostenditur quid habere debeamus; sed quia id ex nobis habere non possumus, admonemur ut a quo nobis datur preceptum, ab ipso petamus auxilium. Quod tamen non possumus poscere, nisi Deus in nobis operetur et uelle. uoluntas enim que in nobis bona [b 1Kb] dono Dei miserantis efficitur, ipsa in nobis, ut bene operari ualeat, adiuuatur. Que de malis in quibus ante iustificationem iacet, et in eis cum delectatione deficit, non sua uirtute, sed Dei preuenientis operatione consurgit: et postquam surrexerit, ut non cadat, sola sibi non potest sufficere; sed sicut ad surgendum beneficio misericordie preuenientis  erigitur, sic ad perseuerandum misericordie subsequentis iuuamine custoditur.

CAP. u.---7. Beatus itaque Dauid, et humani arbitrii uoluntatem, et uirtutem diuine gratie recognoscens, conuenit quidem nos, ut faciamus bonum; sed quod a nobis imperat fieri, inde nobis poscit, unde nos habere posse non ambigit. Humanum igitur arbitrium ad conuersionem prouocans, salubri predicatione terret, dicens: Nisi conuertamini, gladium suum uibrauit, arcum suum tetendit, et parauit illum . Sed ut ostenderet quod operari  precipimur, conuersionem quam nobis predicat, dono superne operationis assignat, dicens: Deus, tu conuertens uiuificabis nos, et plebs tua letabitur in te . Ut etiam sue anime unusquisque misereatur, et Deo placeat, humanum diuino sermone sic admonetur arbitrium: Miserere anime tue, placens Deo . Quia uero nemo potest anime sue misereri, nisi qui Dei misericordia preuentus acceperit ut misericors sit, ipse misericordie largitor edocens dicit: Miserebor cui misereor, et misericordiam prestabo cuius miserebor . Ideo et beatus Dauid dicit: Deus meus, misericordia eius preueniet me . Et quia Deo nemo potest placere, nisi in eo Deus operetur quod placeat coram se, in Epistola que ad Hebreos est scripta, manifeste  positum est. Ibi quippe dicitur: Deus autem pacis, qui eduxit de mortuis pastorem magnum ouium in sanguine Testamenti eterni, Dominum nostrum Iesum Christum, aptet uos in omni bono, ut faciatis uoluntatem eius, faciens in uobis quod placeat coram se .

8. Deo igitur non placemus nisi uelimus; sed ab ipso nobis tribuitur ut uelimus, a quo nisi uoluntas hominis mutetur ut bona sit, aut semper appetit matum, aut nunquam bene appetit bonum; ac sic dum in rebus bonis rectum ordinem non tenet, Deo uero et bono nullatenus placet. Deo ergo non placemus, nisi in uoluntate bona; sed ut ei placeamus [a 1Kb] , ipse nos aptat in omni bono. uoluntatem quoque 462 eius cum facimus, uolentes facimus; sed ut eam faciamus, ipse facit in nobis quod placeat coram se.  Dauid enim dicit: Ut faciam uoluntatem tuam, Deus meus, uolui . Sed ad ipsam uoluntatem faciendam gratie spiritalis poscit auxilium, qua doceatur ut sciat, et dirigatur ut faciat. Unde et in alio loco sic orat [b 1Kb] : Doce me ut faciam uoluntatem tuam, quia tu es Deus meus ; statimque subiecit: Spiritus tuus bonus deducet me in uiam rectam . Item Isaias precipit, dicens: Derelinquat impius uiam suam, et uir iniquus cogitationes suas, et conuertatur ad Dominum . Paulus quoque apostolus hortatur ut renouemur spiritu mentis nostre, et induamus nouum hominem, qui secundum Deum creatus est in iustitia et sanctitate ueritatis .

CAP. uI.---9. uerumtamen ne conuersio uel renouatio  nostra humano assignetur arbitrio, utramque nobis a Domino sanctus Ieremias deposcit his uerbis: Conuerte nos ad te, et conuertemur, renoua dies nostros, sicut antea . Rursus Psalmista [c 1Kb] dicit: Aperi os tuum, et adimplebo illud . Ubi intelligimus os cordis significari, non corporis. De quo ore alio loco dicit: In conuertendo Dominus captiuitatem Sion, facti sumus sicut consolati. Tunc repletum est gaudio os nostrum . Et tamen ne quis sibi oris apertionem superbus  assignet, ostendit liber Actuum apostolorum, ad recipiendum Christiane predicationis uerbum os humani cordis largitate diuini muneris aperiri. Ibi enim scriptum est de quadam muliere nomine Lydia purpuraria: Cuius Dominus aperuit cor intendere iis que dicebantur a Paulo . Iterum scriptum est, quia sapientia aperuit os mutum, et linguas infantium fecit disertas . Aperuit enim os mutum, ut increduli crederent; disertasque fecit infantium linguas, ut quod crediderant predicarent. Unde non immerito credulitatem locutionemque suam sancti Spiritus dono Paulus ascribit, dicens: Habentes autem eumdem Spiritum fidei, sicut scriptum est, Credidi, propter quod locutus sum; et nos credimus, propter quod et loquimur . uoluntarie  homo credit, et uoluntarie loquitur; sed hoc ex se uoluntas hominis habere non potest, nisi Deus det: quia ut infidelis [d 1Kb] credat, Sapientia os mutum aperit; et ut credens loquatur, linguas infantium disertas facit.

10. Precepta igitur quibus per prophetas atque apostolos admonemur quid debeamus appetere, quid uitare, conueniunt nostrum arbitrium, ut Dominicis iussis uoluntarie seruiamus. Sed cum ipsi prophete et apostoli, qui Spiritu sancto repleti sancte uixerunt, sanctaque docuerunt, nunquam destiterint a postulatione diuini iuuaminis ; procul dubio sicut non negabant inesse homini liberum uoluntatis arbitrium, sic illud sine iuuamine  gratie Dei, ad ea que sancta sunt non solum agenda, sed etiam cogitanda insufficiens atque inualidum testabantur. Unde sanctus Apostolus ostendens in 463 homine liberum uoluntatis arbitrium, Philippenses ad ea que sancta et iusta sunt cogitanda atque agenda preceptis salutaribus hortatur, dicens: Quecunque sunt uera, quecunque pudica, quecunque sancta, quecunque iusta, quecunque bone fame, si qua uirtus, si qua laus, hec cogitate que didicistis, et accepistis, et audistis, et uidistis in me. Hec agite, et Deus pacis erit uobiscum . Nonne et ut cogitent, et ut agant que sancta sunt, et precepit, et tamen tam cogitandi quam agendi facultas unde nobis donetur euidenter ostendit? De cogitatione quidem dicit: Non quod sufficientes simus cogitare aliquid a nobis quasi ex nobis .  Quid est quod dicit, Ex nobis, nisi, ex libero uoluntatis arbitrio? Unde ergo est, si ex nobis non est? Sed sufficientia, inquit, nostra ex Deo est . Ad agendum quoque, Spiritu Dei nos agi sic predicat: Quotquot enim Spiritu Dei agantur, hi filii sunt Dei .

CAP. uII.---11. Hec igitur inter litteram iubentem et spiritum uiuificantem, id est inter legem gratiamque distantia est, quia lex conuenit, gratia conuertit hominis uoluntatem: ut bonum uelimus, illa  clamat, nec donat; illic uoluntati hominis incutit iustitia diuina terrorem, hic infundit misericordia caritatem: per illam accipit [a 1Kb] uoluntas spiritum seruitutis in timore, per istam accipit spiritum adoptionis filiorum, in quo clamamus: Abba, Pater. Hec ergo in nobis libera uoluntas eam in se habet naturaliter qualitatem, ut appetere sponte possit bona uel mala; sed bona proficiendo appetit, mala uero deficiendo. Ut autem deficiat, potest ipsa sola sibi sufficere; ut proficiat uero, indiget semper diuine miserationis auxilio. Nisi enim gratia preueniente leuetur, nullatenus surgit, quia Dominus erigit elisos ; nisi ea deducente iuuetur, nullatenus currit, quia de Deo scriptum est: Deduxit me super semitas iustitie propter nomen suum ; et ipsi dicitur: Domine, deduc me in iustitia tua propter inimicos meos . Nisi gratia custodiente perducatur, nullatenus peruenit; dicit enim sanctus Dauid: Emitte lucem tuam et ueritatem tuam, ipsa me deduxerunt et perduxerunt in montem sanctum tuum, et in tabernacula tua . Neque spretis malis uoluntas humana uel eligere bona que ducunt ad uitam, uel diligere poterit, nisi gratiam discretionis a Deo et caritatis acceperit. Spiritalibus enim donis discretionem beatus Paulus inseruit, dicens: Alii quidem datur per Spiritum sermo sapientie, alii autem sermo scientie secundum eumdem Spiritum, elteri fides in eodem Spiritu, alii gratia sanitatum in uno Spiritu, alii operatio uirtutum, alii prophetatio, alii discretio spirituum . Quorum  autem discretio spirituum spiritali largitate donatur, nisi bonorum ac malorum? ut scilicet, illuminati atque adiuti gratia Spiritus sancti, nouerimus atque possimus et dona sancti Spiritus cum timore et tremore seruare, et suggestiones diabolice malignitatis salubri discretione repellere. Quod nos beatus Ioannes apostolus obseruare precipit, dicens: Carissimi, nolite omni spiritui credere, sed probate spiritus, si ex Deo sunt .

CAP. uIII.---12. Ut autem sciamus que nobis a Deo donantur, non in nobis 464 operatur spiritus mundi, sed Dei, id est, non spiritus quem homo habet ut nascatur in mundo, sed quem accepit ut renascatur Deo: quod Apostolus euidenter edocet, dicens: Nos autem non spiritum mundi accepimus, sed spiritum qui ex Deo est, ut sciamus que a Deo donata  sunt nobis ; neque solum ut sciamus, sed etiam ut intelligamus diuini muneris esse, Apostolus testatur, sic Timotheo scribens: Intellige que dico . Quo sermone humanum utique ad intelligendum conuenit arbitrium; quod nisi homo haberet, intelligere que dicuntur nullatenus posset. Sed ut ostenderet unde intellectus humano detur arbitrio, cum dixisset: Intellige que dico, subsequenter adiecit: Dabit enim tibi Dominus in omnibus intellectum . Dauid quoque sanctissimus, ut mandata Dei discat, a Deo sibi postulat intellectum, dicens:  Manus tue fecerunt me et plasmauerunt me: da mihi intellectum, ut discam mandata tua . Prouerbia quoque testantur quia Dominus dat sapientiam, et a facie eius scientia et intellectus procedit . Et apostolus Iacobus precipit ut si quis indiget sapientia, postulet a Deo, qui dat omnibus affluenter, et non improperat . Ut autem ipsam quoque uoluntatem postulandi diuinitus ostenderet dari, adiecit: Postulet autem in fide, nichil hesitans . Sine fide autem Deum inuocari non posse, Paulus ostendens ait: Quomodo ergo inuocabunt in quem non crediderunt ? Quia igitur nullus inuocat priusquam credat, nec aliquis in Deum credit, nisi fidem acceperit; certum est quoniam ille nos excitat ut sapientiam postulemus,  qui nos illuminat ut credamus.

CAP. IX.---13. Homo igitur bonum uult uoluntate, bonum facit uoluntate, sed sine dono atque adiutorio Dei nunquam potest bonum uelle uel facere. Equidem conuenitur ut sciat, admonetur ut faciat, quia liberum habet semper arbitrium uoluntatis: sed neque scientiam sanctam potest habere, nisi dono gratie desuper acceperit a Patre luminum, a quo est omne datum optimum et omne donum perfectum : et sciens aut non facit quod faciendum esse iam nouit, aut dum ea sibi nititur assignare que facit, proprii tumoris pondere pregrauatur. Ideo uero sanctam scientiam superius dixi, quia est scientia non sancta, illa scilicet que inflat hominem, que edificantem non habet caritatem. Illa scientia  quidam cognoscentes Deum, non sicut Deum glorificauerunt, aut gratias egerunt. Hac scientia si quis se putat scire aliquid, nondum cognouit quemadmodum oporteat eum scire. .

14. Igitur ad bene uiuendum nunquam sufficit cuiquam scientia precepti, nisi dilectio fuerit custos mandati, et ut diligat, non nisi sua uoluntate diligit. Et ideo Dei et proximi dilectio unicuique nostrum ita legali sermone mandatur: Diliges Dominum Deum tuum ex toto corde tuo, et ex tota anima tua, et ex tota mente tua; et proximum tuum sicut teipsum . In quibus duobus preceptis Saluator noster totam legem dicit prophetasque pendere. Ut autem diligamus Deum ex toto corde nostro, ipsam dilectionem non habemus 465 ex corde nostro, sed [b 1Kb]  habemus ex Deo. Caritas enim Dei diffusa est in cordibus nostris per Spiritum sanctum, qui datus est nobis. Et ut diligamus inuicem, Deus nobis tribuit caritatem. Ait enim beatus Ioannes: Carissimi, diligamus inuicem; quoniam caritas ex Deo est, et omnis qui diligit fratrem ex Deo natus est, et nouit Deum. Qui autem non diligit, ignorat Deum, quia Deus caritas est .

15. Quoniam igitur Deum caritatem esse diuinis claret eloquiis, profecto manifestum est quod nemo Deum habere possit, si se homini Deus ipse non dederit. In eo ergo liberum arbitrium nostrum ad diligendum  Deum et proximum idoneum efficitur, in quo ei caritas diuinitus datur. Sine caritate enim, nec Deus diligi potest, nec proximus. Ut autem Deus diligi possit, ipse se tribuit: quia Deus caritas est, et Deum non nisi caritate diligimus. Nisi ergo Deum accipiamus, Deum diligere non ualemus. Posita sunt quoque ante hominem ignis et aqua, uita et mors, ut quo uult manum suam libero porrigat uoluntatis arbitrio : si enim desit uoluntas libera, manus quoquam non porrigitur; sed eamdem manum ad uitam nunquam porrigit homo, nisi eam Deus gratuita bonitate tenuerit. Propter quod ei dicitur et a propheta: Tenuisti manum dextere mee, et in uoluntate tua deduxisti me . Alio quoque loco ipsam manum dextere nostre diuina dicit protectione saluari. Ait enim: Dominus custodit  te, Dominus protectio tua super manum dextere tue [a 1Kb] . Ipse denuo orat, ut opera manuum nostrarum, concessa super nos illuminatione, Dominus dirigat. Ideo ait: Sit splendor Domini Dei nostri super nos, et opera manuum nostrarum dirige super nos .

CAP. X.---16. His atque huiusmodi testimoniis, quibus tam Nouum quam uetus refertum est Testamentum, tale esse hominis demonstratur arbitrium, ut siue ad inchoanda que bona sunt nichil possit, nisi ipsum gratia diuina preuenerit, siue ad perficienda nullatenus sibi sufficere ualeat, nisi gratia qua preuenitur, eadem iugiter adiuuetur. Nec tamen quia indiget iuuamine, ideo dicendum est non esse; nec quia est, ideo credi debet ad initium uel profectum  boni sibi posse sufficere. Proinde si ad eloquia diuina humilis ac mitis accesserit animus , ablato uelamine quo interior  atque excelsior intellectus obtegitur, cordi contrito et humiliato sapientia et scientia conceditur. Scriptum est enim quia Dominus dat sapientiam, et a facie eius scientia et intellectus procedit .

17. Quoniam igitur non est aliquod preceptum, quod non ideo Deus dederit homini, ut prosit uoluntarie atque humiliter operanti; uoluntas autem bona non nisi fide inchoatur, et caritate perficitur; fides uero et caritas diuine sunt munera uoluntatis [b 1Kb] , que  nisi uoluntarie homo sibi donata susciperet, nec inessent homini, nec prodessent 466 , propterea fatendum est uerum esse quod sanctis docemur eloquiis, sola Dei misericordia saluari hominem, quia scriptum est: Salua me in tua misericordia ; et hominem ratione utentem tunc ad salutem perpetuam peruenire, si sua cucurrerit atque laborauerit uoluntate. Non enim frustra dicit Apostolus: Sic currite ut comprehendatis ; et: Unusquisque  propriam mercedem accipiet secundum suum laborem ; et: Labora ut bonus miles Christi Iesu ; et alio loco: Itaque, fratres, stabiles estote, et immobiles, abundantesque in opere Domini semper; scientes quod labor uester non est inanis in Domino . Ad quem tamen laborem in Sapientie libro sibi poscit quidam auxilium, dicens ex totis precordiis suis: Deus parentum nostrorum, et Domine misericordie tue, qui fecisti omnia uerbo tuo, et sapientia tua constituisti hominem, ut dominetur creature que a te facta est, et disponat orbem terre in equitate, et iustitia, et directione animi iudicium iudicet: da mihi sedium tuarum assistricem sapientiam ; et paulo post: Mitte illam de celis sanctis tuis, et de  sede magnitudinis tue, ut mecum sit, et mecum laboret, ut sciam quid acceptum sit coram te. Scit enim illa omnia, et intelligit, et deducet me in operibus meis sobrie, et custodiet me in sua potentia, et erunt accepta opera mea .

CAP. XI.---18. uerumtamen ne quisquam huic ipsum saltem orandi affectum, quo sibi sapientiam posceret, non diuinitus arbitraretur infusum, paulo superius ait, se scisse quoniam aliter non potest esse continens nisi Deus det ; et hoc ipsum tamen sapientiam esse dicit scire, cuius hoc donum esset. Unde igitur est instructus ut sciret, inde est excitatus ut oraret. Nec tamen  nisi uoluntarie sciuit, nec nisi uoluntarie orauit; quia et ad sciendum, et ad deprecandum, Christi gratia ignarum et torpidum hominis preueniens instruxit atque excitauit  [c 1Kb] arbitrium. Misericordie igitur diuine est ut hominis liberum illuminetur arbitrium, quo fit ut homo et ea que placita sunt Deo cognoscat, et adiuuanti gratie officium sui laboris uoluntaria deuotione subiungat. Ad illuminandum hominis arbitrium dicitur: Deus meus, misericordia eius preueniet me ; ad adiuuandum refertur: Misericordia tua subsequetur me omnibus diebus uite mee . Non autem preueniendo illuminaretur, si non esset; nec subsequendo adiuuaretur, si illuminatum ad aliquid sibi bone cogitationis aut operis esse posset idoneum. Hanc impossibilitatem sermo diuinus ostendit, ubi ait: Quis hominum poterit scire consilium Dei? aut quis poterit cogitare quid uelit Dominus?  Cogitationes enim mortalium timide, et incerte prouidentie nostre . Timide enim sunt cogitationes mortalium, non laudabili timore, sed uituperabili, non bono, sed malo. A quo nos timore liberauit ille, qui per mortem destruxit eum qui mortis habebat imperium, id est, diabolum, ut liberaret eos qui timore mortis per totam uitam obnoxii erant seruituti .

467 CAP. XII.---18 . Hanc seruitutem de qua nos eripuit, atque libertatem quam nobis gratis contulit, Redemptor noster euidenter ostendit, dicens: Si  manseritis in uerbo meo, uere discipuli mei eritis, et cognoscetis ueritatem, et ueritas liberabit uos . Respondentibusque Iudeis quod semen Abrahe essent, nec cuiquam unquam seruissent, responsione sua, simul et seruitutis eorum mortiferam conditionem, et libertatis quam ipse suis fuerat collaturus ostendit protinus ueritatem, dicens: Amen, amen dico uobis, qui facit peccatum, seruus est peccati. Seruus non manet in domo in eternum; filius autem manet in eternum. Si ergo Filius uos liberauerit, uere liberi eritis . Cogitationes ergo mortalium timide ille utique designantur, per quas peccato seruiunt, qui per totam uitam obnoxii sunt seruituti. De qua seruitute nos Dei gratia liberatos Paulus edocet dicens: Cum enim serui essetis peccati,  liberi fuistis iustitie. Quem ergo fructum habuistis tunc, in quibus nunc erubescitis? Nam finis illorum mors est. Nunc uero liberati a peccato, serui autem facti Deo habetis fructum uestrum in sanctificationem, finem uero uitam eternam .

19. Ecce quid nobis gratia Dei contulit. Timidos liberauit, de quibus Scriptura dicit: Cogitationes mortalium timide : illi procul dubio timori subiecte, cui subditos quosdam sermo diuinus sic arguit, dicens: Illic timuerunt timore, ubi non erat timor . Hic est timor quem seculi cupiditas ad reatum iniicit, ad supplicium nutrit. Iste timor illos captiuos possidet, quorum cogitationes rebus implicitas incertis atque instabilibus tenet. Propter quod et ille qui dixit: Cogitationes mortalium timide, statim subiecit: Et incerte prouidentie nostre  . Incerta est enim prouidentia que incertis rebus impenditur, et incerte res quarum certa possessio non tenetur. Quotidie possumus inuiti amittere quod in eternum non possumus possidere. Tunc ergo sunt incerte prouidentie mortalium, quando earum rerum amore animus tenetur innexus, quarum aut possessio possessori inuito potest adimi, aut possessioni nolens possessor auferri. Unde autem incerte prouidentie insint homini, subsequenter ostensum est, dicente Scriptura: Corpus enim quod corrumpitur aggrauat animam, et deprimit terrena inhabitatio sensum multa cogitantem, et difficile estimamus que in terra sunt, et que in prospectu sunt inuenimus cum labore .

CAP. XIII.---20. Postquam ergo nostre mortalitatis  Scriptura nobis demonstrauit erumnam, subsequenter nobis diuine gratiam bonitatis insinuat, ut agnoscamus unde nobis et scientie donum et correptionis atque sanitatis beneficium conferatur. Sequitur enim  ille qui ea que in terra sunt difficile estimari, et que in prospectu sunt cum labore asserit inueniri, et dicit Deo: Que autem in celo sunt quis inuestigabit? Sensum enim tuum quis sciet, nisi tu dederis sapientiam, et miseris spiritum tuum de altissimis? Et sic correcte sunt semite eorum  qui in terris sunt, et que tibi placent didicerunt homines, et per sapientiam sanati sunt . Quid est, didicerunt, et sanati sunt? Quid per sanctum Spiritum, et per Sapientiam Dei, que utique Christus est, hominibus dicit esse collatum, nisi quia tunc salubriter discimus 468 quid facere debeamus, quando nos misericordia preueniens illuminat, et sanamur, ut quod illa preueniente discimus, eadem subsequente faciamus? Preuenit enim nos, dum propitius fit Dominus omnibus iniquitatibus nostris ; subsequitur nos, dum sanat omnes languores nostros; preuenit misericordia liberum hominis arbitrium, dum in nondum bene uolente sola operatur exordium bone uoluntatis; subsequitur, dum bene uolenti subministrat auxilium, ut bene operando perueniat  ad bone uoluntatis effectum.

21. Misericordia igitur preueniens cooperaturam sibi hominis uoluntatem sola preparat; subsequens autem cooperantem sibi uoluntatem iuuat. Itaque preueniens in tenebris hominem constitutum gratis educit ad lucem, non solum admonendo extrinsecus, sed et intrinsecus illuminationis gratiam largiendo. Dominus enim illuminat cecos, faciens scilicet ex infideli fidelem, ex superbo humilem, ex aspero mitem, ex fornicatore castum, ex maligno beneuolum [a 1Kb] , ex truculento placidum, ex amatore mundi amatorem Dei et proximi, ex raptore rerum alienarum, suarum postmodo largitorem. Sic misericordia Dei preueniente, et in corde hominis mirabiliter operante, qui diuitiis temporalibus carnaliter superbus extollebatur,  humilis in timore Dei, pauper spiritu libenter efficitur; et qui asper [b 1Kb] et inobediens diuinis antea sermonibus repugnauit, ad audiendum uerbum atque obediendum [c 1Kb] mitis et quietus accedit; et qui dudum iniustitie crudelitatem indigesta crapulatus peruersitate ructauit, esuriens et sitiens satietatem iustitie concupiscit. Ita fit ut pro peccatis etiam lugeat, in quibus antea mortifera delectatione gaudebat: operibus deinde misericordie indesinenter insistens, ipse quoque consequatur misericordiam, per quam perueniat ad coronam; fide quoque per caritatem que sancta sunt laudabiliter operante, ad uidendum Deum munditiam acquirat cordis, qui cogitationibus pridem sordebat obscenis.

22. Hec est mutatio dextere Excelsi , per quam humanum illuminatur arbitrium; hec  magna opera Domini, exquisita in omnes uoluntates eius . Sic in nobis Deus preparat adinuentiones suas, quia ipse in nobis preparat quod in nobis inueniat; dum arcum potentium infirmum facit, et infirmos precingit uirtute , id est, dum in hominibus quos gratis saluat, presumptionem humane uirtutis infirmat [d 1Kb] , ut se infirmos agnoscant, et adiutorium diuine uirtutis accipiant. Ista Deus in nobis misericorditer facit, dum pro malis bona retribuit, dum misericordia preueniente malis  bona donat, ut ea in nobis misericordia subsequente custodiat. Cum enim iustificatis ac bene uolentibus prebet auxilium, suis utique donis subministrat augmentum; et ita confirmat quod operatus est in nobis , dum bonam, quam ipse tribuit, uoluntatem torpere ac deficere non permittit in nobis.

CAP. XIu.---23. Proinde, secundum Apostoli preceptum, cum timore et tremore 469 nostram salutem operemur, scientes quia Deus est qui operatur in nobis et uelle et perficere, pro bona uoluntate . Neque sic putemus abutendum beneficiis gratie, ut absque bonis operibus torpeamus. Ab iis enim gratia profecto discedit quorum caritas refrigescit. Audiamus itaque Apostolum gratie participem, gratie nobis opera demonstrantem.  Ait enim quodam loco: Quid ergo dicemus? Permanebimus in peccato, ut gratia abundet ? Statimque respondet: Absit: qui enim mortui sumus peccato, quomodo adhuc uiuemus in illo ? Hoc igitur in nobis operatur gratia, ut peccato mortui, iustitie uiuamus. Ideo rursus idem apostolus ait, ut estimemus nos mortuos quidem esse peccato, uiuentes autem Deo in Christo Iesu Domino nostro . Gratia itaque diuina in humano arbitrio, et mortem salubriter operatur et uitam: mortem scilicet criminum, uitamque uirtutum. Ideo Deus dicit: Ego occidam, et uiuere faciam . Sicut ergo cum uiueremus peccato, prauam uoluntatem nostram praua opera sequebantur; ita nunc accepto beneficio gratie, et per hoc mutata in melius uoluntate, non uiuamus peccato, sed Deo. Ad hoc enim  nobis, cum mortis preiudicio frigidi essemus, datus est uitalis feruor sancti Spiritus, quem gratis accepimus, ut per gratiam Dei, et bonum uelle, et bonum facere ualeamus. Ideo nos Apostolus esse precipit spiritu feruentes, Domino seruientes . Non ergo nobis est a sancto labore cessandum, quibus diuine gratie non solum merces promittitur, sed et auxilium suffragatur. Et quia unusquisque propriam mercedem accipiet secundum suum laborem , dignum est ut bene facientes non deficiamus tam ab opere quam ab oratione ; nec aliquid horum que bene facimus, aut uoluntatis, aut possibilitatis nostre uiribus assignemus: ne inter eos merito superbie deputemur, qui ignorantes Dei iustitiam, et suam uolentes constituere, iustitie Dei non sunt  subiecti : quod profecto sapientia carnis est, que inimica est Deo, legi autem Dei non subiicitur, nec enim potest .

CAP. Xu.---24. Subsequatur igitur humilis uoluntas hominis precedentem, et comitetur subsequentem misericordiam Redemptoris: que dum nos precedit, ea que retro sunt obliuiscimur; dum subsequitur, in ea que ante sunt extendimur; ac sic ipsa gratia nos et anteriorum appetitum tribuens dirigit, et posteriorum recordationem subtrahens, ab arrepto cursu retardare non sinit. Facit precedens, ut sequamur ad brauium superne uocationis Dei ; facit subsequens, ut gloriemur in tribulationibus, scientes  quod tribulatio patientiam operatur, patientia autem probationem, probatio uero spem, spes autem non confundit, quia caritas Dei diffusa est in cordibus nostris per Spiritum sanctum, qui datus est nobis . Ipsa facit ut nec cupiditatibus capiamur illecti, nec aduersitatibus succumbamus inuiti. Ita misericordie subsequentis opere in quantum mundo mortui efficimur, in tantum spiritu mentis nostras magis magisque renouamur

25. Celestibus itaque mandatis obediens, quantum adiuuatur homo diuinitus, uoluntariis nisibus elaboret. Quod uero in labore non deficit, quod rectis gressibus currit, quod bene certat, quod fidem 470 seruat, non sue uirtuti deputet, sed dono gratie in se ac secum operantis assignet. Labori sancto studium  bone uoluntatis impendat: que uoluntas tunc bona est, si studium suum diuine largitatis munus esse non ambigat. Apostolus quippe Timotheum ad uirtutem huius laboris hortatur, dicens: Labora ut bonus miles Christi Iesu . Se quoque amplius ceteris omnibus laborasse testatur dicens: Abundantius illis omnibus laboraui . Sed ut ostenderet se et fidei donum, et laborandi uirtutem diuine gratie munere ac iuuamine consecutum, item dicit: Qui prius fui blasphemus, ac persecutor, et contumeliosus; sed misericordiam consecutus sum . Opus autem eiusdem misericordie sic ostendit, dicens: Consilium autem do, tanquam misericor diem consecutus a Domino ut fidelis essem . Ideo cum dixisset dignum se non esse uocar apostolum, quia persecutus esset Ecclesiam Dei,  opus in se misericordie preuenientis ostendens, ait Gratia autem Dei sum id quod sum . Et ut ostenderet laborandi quoque  donum gratie sibi largitate collatum, sequitur, et dicit. Et gratia eius in me uacua non fuit. Quid est autem uacua, nisi otiosa? Ideo adiungit: Sed abundantius illis omnibus laboraui. Non autem ego, sed aratia De mecum .

CAP. XuI.---26. Ut esset igitur Paulus ex infideli fidelis, sola gratia operata est, que auersum conuertit, et infideli fidem, cum infidelitatis sue merito fidem accipere non mereretur, attribuit. Atque ita uoluntarie quidem Paulus credidit, uoluntarie abundantius illis omnibus laborauit; sed et credere, et  laborare non posset, nisi desuper donum gratie in se ac secum operantis acciperet. Ut ergo gratia Paulum nolentem incredulumque preuenit, ut bonam uoluntatem haberet; ita cooperante ipso Paulo bonam contulit, collatamque a se iuuit per omnia uoluntatem. Labor ergo Pauli propterea fructuosus fuit, quia laborem suum non suis uiribus, sed gratie Dei, cuius confortabatur iuuamine, tribuebat; sciens quia laboris illius nec conatum haberet, nec consequeretur effectum, si defuisset ei misericordie preuenientis ac subsequentis auxilium. Laboranti ergo uoluntas non deerat, quam gratia non cessabat adiuuare, que dederat; et ut Paulus non deficeret in labore, uirtutem uolenti gratia subrogabat. Talis itaque uoluntas  digne merebatur et pro se [a 1Kb] et pro suo labore mercedem: quia et in se et in suo labore non uirtutem suam, sed diuine cognoscebat gratie largitatem. Ideo denique omnia que in bono poterat cogitare uel facere: quod scilicet temperanter utebatur prosperis, quod etiam fortiter reluctabatur aduersis, non sibi, sed Deo, a quo confortabatur, humiliter atque ueraciter assignabat. Dicit enim quodam loco: Scio et humiliari, scio et abundare. Ubique et in omnibus institutus sum, et esurire, et satiari, et abundare, et penuriam pati. Omnia possum in eo qui me confortat . Omnia ergo Paulus libero arbitrio poterat, sed in eo qui eum ex alto uirtute induerat. De hoc dicit in quodam loco: In quo certando laboro secundum operationem eius, quam operatur in me in  uirtute . Beatus itaque Paulus nec se misericordia preuentum tacuit, ut fidelis esset; neque suo merito in se Christi gratiam habuit operantem, ut non ipse a sancto 471 labore cessaret. Hoc enim gratia in eo operabatur, ut neque deficiendo fieret torpidus, nec superbiendo ipsi gratie esset ingratus.

27. Proinde sicut in psalmo salubriter admonemur, seruiamus Domino in timore, et exsultemus ei cum tremore , scientes quia Deus est qui operatur in nobis et uelle et perficere, pro bona uoluntate . Maximum est quippe diuine gratie adiutorium atque beneficium, ut illuminata mens hominis semper cogitet, et preuentam se gratuita gratia, et indesinenter adiuuandam uirtute  diuina. Atque ita fiet ut Deo largitori bonorum omnium atque custodi seipsum homo competenter humilians, et gratias incessanter agat, et orare non desinat. Gratias agat, quia preuentus est ut conuerteretur auersus, ut illuminaretur cecus, ut acciperet fidem incredulus; oret autem, ut sanetur languidus, et adiutorio gratie confortetur infirmus. Ex tota igitur uoluntate petat, ut accipiat; querat, ut inueniat; pulset, ut aperiatur ei: quod nullatenus faciet, si uoluntatem accipiendi, et inueniendi, et intrandi non habet. Nec tamen in eo quod petens accipit, quereas inuenit, pulsans ingreditur, suis uiribus assignet petendi, querendi et pulsandi officium: quia licet homo uoluntarie petat, pulset et querat; nunquam petens accipere, querens inuenire, pulsans intrare poterit,  nisi sanctam prius uoluntatem acceperit. Nam quidam, sicut sanctus Iacobus dicit, petunt, et non accipiunt, eo quod male petant, ut in concupiscentiis suis insumant ; et de quibusdam querentibus se dicit Sapientia: Querent me mali [b 1Kb] , et non inuenient. Ideo igitur, neque illi petentes accipiunt, neque isti querentes inueniunt, quia uoluntatem terrenis deditam delectationibus gerunt, nec est in illis sapientia desursum descendens, sed terrena, animalis, diabolica . Ut autem bonum  illud summum atque incommutabile homo petat et querat, preparatur a Domino uoluntas ac datur: qua donata, initium petendi, querendi, pulsandi, hoc ipsum ex corde hominis Deo operante consurgit [c 1Kb] . Scriptum est enim: Omni custodia serua cor tuum; ex hoc enim exitus uite .

CAP. XuII.---28. Seruamus autem cor nostrum, si nos ille seruauerit cui dicitur: Conserua me, Domine, quoniam in te speraui . Hinc est quod ipse Unigenitus Deus, carnis humilitate suscepta, compatiens infirmitatibus nostris, Patrem pro nobis exorare dignatus est, dicens: Pater, serua eos in nomine tuo, quos dedisti mihi ; et iterum: Non rogo ut tollas eos de mundo, sed ut serues eos ex malo . Nunquam igitur homo congrua  custodia seruat cor suum, nisi fuerit ipsum cor Deo custodiente seruatum. Nisi enim Dominus custodieri ciuitatem, in uanum uigilant qui custodiunt eam . Propter hoc apostolus Paulus diuinam custodiam [d 1Kb] cordibus nostris optat adesse, dicens. Pax Dei, que exsuperat omnem sensum, custodia corda uestra et intelligentias uestras in Christo Iesu Domino nostro . Et cum nobis Deus per Ieremiam dicat: Custodite animas uestras , hoc se beatus Dauid adimplere non posse cogno scens, diuinam poscit anime sue custodiam dicens Custodi animam 472 meam, et libera me . Qui rursus ait: Tu, Domine, seruabis nos et custodies nos a generatione ista in eternum . Et unicuique fidelium diuinam optans impendi  custodiam, dicit: Dominus custodit te ab omni malo custodiat animam tuam Dominus . Et ut iugiter gratie diuine necessariam nobis sciremus esse custodiam, sequitur, et dicit: Dominus custodiat introitum tuum et exitum tuum, ex hoc nunc et usque in seculum . Ad hanc indesinenter nos custodientem Dei gratiam refertur quod in eodem psalmo  dicitur: Ecce non dormitabit neque obdormiet qui custodit Isrel. Sicut igitur omnia bona, inter que etiam uoluntatem habemus, non nisi Deo largiente accipimus, sic omnia que accipimus, non nisi Deo custodiente seruamus. Quecunque sint enim bone uite munera in homine, tunc ab illo custodiuntur, si bona in eo perseueret uoluntas. Sed uoluntas ipsa, cuius bonitate cetera bona bene habentur, riteque  seruantur, tunc in homine bona iustaque perseuerat, si eam custodiens gratia diuina non deserat. Sicut enim nichil potest in se habere bone cogitationis, nisi subueniente gratia fiat bona, sic ad custodienda que accipit, nullatenus potest sua uirtute sufficere, nisi ille qui eam gratis bonam facit, gratie sue opitulatione seruauerit. Ille uero certus est bone uoluntatis profectus, si ea que accipit a Deo ita uigilanter solliciteque custodiat, ut custodie diuine adiutorium frequentia orationis et studio bone operationis  exposcat. Ita fiet ut dum oranti auxilium tribuitur, laborans retributione boni operis non priuetur.

29. uerumtamen et orandi et operandi quod bonum est illis Deus tribuet perseuerantiam, quos predestinauit ad uitam. Omne quippe datum optimum et omne donum perfectum desursum est, descendens a Patre luminum : qui operum suorum eternam habens prescientiam, non solum que daret, sed etiam que retribueret incommutabili dispositionis sue consilio preparauit. Ideo non aliter implet disposita quam disposuit implenda. Quia sicut dispositionis diuine ordinatio semper habuit, sic ordo rerum in diuinis operibus currit: in quibus sunt uniuerse uie eius misericordia et ueritas ; quarum una malis bona tribuit, altera bonis malisque digna retribuit; una iuste coronat iusteque condemnat, altera gratuita bonitate iustificat. Quia quisquis gratia preueniente accipit iustitiam, non nisi eadem subsequente peruenit ad coronam. Ista si fratres nostri secundum doctrinam sanam, Deo adiuuante, percipiant, nunquam conabuntur disputationibus suis sic humani arbitrii uirtutem infirmam defendere, ut gratie Dei conuincantur aduersantia sentire [a 1Kb] : cum potius omnes qui uite desiderant fieri eterne participes, oporteat sanctorum Patrum diuinitus inspiratis informari et adherere sententiis, qui gratie diuine sic illuminati sunt dono, ut indubitanter assererent in hominis uoluntate nichil bone cogitationis oboriri, nisi quod beneficio gratie preuenientis  infunditur; nichil in melius augeri, nisi quod subsequentis gratie iuuamine roboratur; nichil boni ab homine consummari [b 1Kb] , nisi quod eadem operante atque opitulante perficitur.

CAP. XuIII.---30. Hec itaque catholicorum Patrum apostolicis institutionibus 473 tradita permanet in Ecclesiis sine aliqua dubitatione doctrina, quam Greci Latinique pontifices, sancti Spiritus infusione firmati, uno atque indissociabili [c 1Kb] semper tenuere consensu. In qua beatus Augustinus indutus uirtute ex alto, abundantius illis omnibus laborauit; non autem ipse, sed gratia Dei cum illo . Ipsius enim ministerio Dominus uberiorem huius rei fidelibus suis instructionem prebuit. Quippe adhuc ipso in corpore constituto, Pelagiana heresis aduersus gratiam Dei mortiferis ausibus rebellauit. Nec defuit inuicta benignitas miserantis Dei, que militem suum spiritalis gratie armis tanto fortius precingeret, quanto acrius aduersus eamdem uasa ire diabolus instigaret. Proinde memoratus Dei pontifex inclytus Augustinus turrim fortitudinis ipsam gratiam tenens, et exinde cuncta hostilium machinamenta turmarum [d 1Kb] celestis iuuaminis uirtute confringens, non solum ipse perfectam de hoste uictoriam referens triumphauit, quin etiam posteris certandi et uincendi ordinem, si quando uicta prauitas recidiuo  ausu infandum caput erigere niteretur, ostendit. Sensum quippe Christi habens, tam gratie Dei quam humani arbitrii, et officia discreuit et merita, semper diuinis humana subiiciens, et ueraciter docens, diuinitus homini et gratuito iustificationis donum, et bone uoluntatis exordium, et plenum tribui glorificationis effectum. Hunc legat omnis qui salutem eternam adipisci desiderat, humiliter orans misericordem Deum [e 1Kb] , ut eumdem Spiritum intelligentie legens accipiat, quem ille accepit ut scriberet; et eamdem illuminationis gratiam adipiscatur ut discat, quam ille adeptus est ut doceret.

31. Miramur autem non absque magna tristitia istos fratres nostros, qui gratiam Dei, quantum intelligi datur, ignorantes euacuare contendunt, hanc  sibi similitudinis ineptiam [f 1Kb] reperisse, qua dicunt ita esse gratie Dei donum, tanquam si quis det mutuas pecunias, accepto idoneo pignore, quod nisi custodierit, debitum accipere non possit. Sed hanc similitudinem quisquis ad Deum refert, procul dubio aut fallere conatur, aut fallitur. Deus enim noster, parabola proposita , simile dixit esse regnum celorum homini patrifamilias qui proficiscens famulis suis pecunias congrua multiplicandas negotiatione commisit. Ubi tamen sic se ostendit dedisse pecunias, ut nullum se pignus diceret accepisse. Quinimo beatus Paulus Christum in se loquentem gerens, a quo nobis sciebat pecuniam datam, ab ipso pignoris quoque gratiam testatur indultam. Ait enim: Qui sumus in hoc tabernaculo, ingemiscimus grauati,  eo quod nolumus exspoliari, sed superuestiri, ut absorbeatur quod mortale est a uita. Qui autem efficit nos in hoc ipsum Deus, qui dedit nobis pignus Spiritus . Ephesiis quoque scribens, idem pignus his uerbis insinuat: Signati estis Spiritu pro missionis sancto, qui est pignus hereditatis nostre . Ut ergo in custodienda multiplicandaque Domini nostri pecunia non essemus pigri, 474 sed prouidi, spiritali sumus pignore premuniti. Hoc pignus sine dubio seruus ille non habuit, qui acceptam Domini pecuniam multiplicare neglexit . Deus ergo gratuito munere cui uoluerit pecuniam suam pignusque largitur. Ceterum nos nec ei aliquid dedimus, pro quo pignus acciperemus [Quis enim prior dedit illi, et retribuetur ei? ]; neque pignus illi pro pecunia dedimus sed et pignus et pecuniam ipso nobis tribuente habemus; quo pignore nos custodiente, non perdimus quod habemus; a quo etiam iugiter adiuuamur, ut pecunias quas accepimus commoda negotiatione multiplicare possimus.

CAP. XIX.---32. Illum uero beati Apostoli locum, ubi de Deo dicit: Ergo cuius uult miseretur, et quem uult indurat , melius accipimus, si hoc non ad interrogationis sensum, sed ad conclusionem sententie referamus. Agebat enim beatus Paulus apostolus  de gratuita misericordia, qua Deus quos uult sine meritis saluat, et de iusto iudicio, quo ceteros irreprehensibili equitate condemnat. Ubi primum de paruulis loquens Esau et Iacob, ipse sibi proposuit questionem, ex quibus sine aliquo propriorum duntaxat operum merito, quia, dum nondum nati fuissent, nichil egerant boni uel mali, cum ambos reatus originalis peccati teneret obstrictos, uni per indebitam misericordiam gratis est impensa dilectio, alteri per debitum iudicium iuste retributa damnatio. In hac igitur questione ipse sibi quod aduersarii inferre possent obiiciens: Quid ergo, inquit, dicemus? Nunquid iniquitas apud Deum ? Statimque respondet: Absit. Responsionemque suam legalis testimonii probatione confirmans ait : Moysi enim  dicit: Miserebor cui misereor, et misericordiam prestabo cuius miserebor. Ad explicandam quoque promissionis sue sententiam sic conclusit : Igitur non uolentis, neque currentis, sed miserentis est Dei. Soluta uero quam de paruulis proposuerat questione, hominum quoque iam ratione utentium uoluntates sola Dei miseratione conuerti, subiuncto Pharaonis ostendit exemplo. Ait namque : Dicit enim Scriptura Pharaoni: Quia in hoc ipsum excitaui te, ut ostendam in te uirtutem meam, et annuntietur nomen meum in uniuersa terra. Geminamque sententiam, quam de paruulorum atque maiorum gratuita saluatione protulerat, una conclusione firmauit, dicens: Ergo cuius uult miseretur, et quem uult obdurat. Ut autem hoc diceret, legalibus se fultum non nesciebat eloquiis, quibus Deum et Moysi dixisse: Miserebor cui  misereor , et de Pharaone dixisse quod eius cor obduraturus esset, nouerat contineri.

CAP. XX.---33. Denique ut agnoscatur hec sententia non ex obiectione proposita, sed ad conclusionem superioris propositionis illata, post eamdem conclusionem ipse sibi beatus Apostolus hunc sermonem contradicentis obiecit: Dicis itaque mihi: Quid adhuc queritur? uoluntati eius quis resistit ? Solent enim homines in tenebris proprie cecitatis errantes [a 1Kb] , cum audiunt gratia Dei preueniri atque immutari hominum uoluntates, uidentque se pro tenebrosi cordis peruersitate culpari, excusationi sue de iusta Dei uoluntate iniustum captare suffragium, ut 475 exinde maius recipiant punitionis  augmentum. Accusant enim Deum, a quo gratiam non accipiunt; et seipsos excusant, qui Deum iustum uitio sue iniquitatis offendunt. Ipsi sibi suis manibus inferunt plagas, ac medico non dubitant irrogare calumniam, tanquam causa occisionis proprie non in illo sit qui seipsum interficit, sed in eo qui minus ei salubri curatione subuenerit. Medicina quippe non mortis, sed curationis est causa: cui utique non recte mors ascribitur, si pessimo uulneri quod sibi homo intulit minime prebeatur. Iustitie quippe est, si uulneratus ille relinquatur, ut mortem quam sibi spontaneis operibus asciuit, inueniat; misericordie  autem, si ab eo medicus mortis perniciem beneficio gratuite curationis [b 1Kb] excludat.

34. Tanto ergo iniquius medici benignitas infamatur, quanto minus spontanea pernicies hominis seipsum uulnerantis attenditur: quam si in se querulus peccator intuens disceret, non diuinam uoluntatem ad excusationem sue iniquitatis opponeret, sed humiliter misericordiam postularet. Respondens Apostolus ait: O homo, tu quis es qui respondeas Deo ? Ubi non, sicut aliqui putant, beatus Paulus in responsione defecit; sed cordis obdurati superbiam utili satis increpatione compescuit. Dicens enim: O homo, tu quis es? admonuit ut seipsum peccator superbus attendens, nec aliquid in suis operibus quod Deo placeret inueniens, a quo sibi uidebat bene uiuendi  manare preceptum, ab ipso in humilitate contriti cordis exoraret auxilium: sciretque sibi tantummodo succensendum, quidquid cogitatione uel operatione peccaret; uoluntatemque ac facultatem in fide et caritate iuste sancteque uiuendi nunquam homini nasci ex homine, sed diuinitus tribui gratuita largitate; que uoluntates hominum malas preueniendo mutat in bonas, ut impiis et iniquis peccata dimittat; easdemque bonas uoluntates adiuuando subsequitur, ut iustitie coronam bene uiuentibus reddat, quam non in hoc seculo, sed in futuro fidelibus suis largiturus est Dominus, dum uasis misericordie gloriam largietur [c 1Kb] , et uasa contumelie eterno semper arsura deputabit incendio.

35. In quibus uasis misericordie atque contumelie,  multum sensus istorum fratrum a ueritate discordat, quibus uidetur ipsos esse uasa misericordie, qui ecclesiastice siue secularis militie habent in hoc seculo dignitatem; clericos uero et monachos, uel quoslibet laicos, uasa esse contumelie. Minus enim attendunt Dei bonitatem, que uasa misericordie, que preparauit in gloriam, a uasis ire atque contumelie gratuita dilectione discernit, in illuminatione cordis, hoc est in fide, spe, et caritate consistere: in quibus qui perseuerauerit usque in finem, hic saluus erit .

CAP. XXI.---36. Ob hoc beatus Paulus non cuiquam seculari siue ecclesiastica predito dignitate, sed omni operanti bonum, gloriam et honorem et pacem testatur  donari posse; et de uasis  que in domo magna sunt loquens, non ait quia potior quemquam dignitas uas honoris efficiet, 476 sed honorem uerum mundatis asserit largiendum. Sic enim dicit: In magna autem domo non solum sunt uasa aurea et argentea, sed et lignea et fictilia. et quedam quidem sunt in honorem, quedam uero in contumeliam. Si quis autem emundauerit se ab istis, erit uas in honorem sanctificatum, et utile Domino, ad omne opus bonum paratum . [d 1Kb] Iterum ait de Deo: Qui reddet unicuique secundum opera sua; his quidem qui secundum patientiam boni operis, gloriam, et honorem, et incorruptionem querunt, uitam  eternam; his autem qui ex contentione, et qui non acquiescunt ueritati, credunt autem iniquitati, ira et indignatio. Tribulatio et angustia in omnem animam hominis operantis malum, Iudei primum et Greci; gloria autem, et honor, et pax omni operanti bonum, Iudeo primum et Greco . Beatus quoque Petrus ostendit per misericordiam Dei, secundum quam uasa misericordie appellantur quicunque saluantur, non dignitatem temporis in hac uita, sed donum regenerationis in fide, spe et caritate conferri. Ait enim: Benedictus Deus et Pater Domini nostri Iesu Christi, qui per magnam misericordiam suam regenerauit nos in spem uiuam, per resurrectionem Iesu Christi a mortuis, in hereditatem incorruptibilem, et incontaminatam, et immarcescibilem, conseruatam  in celis, in uobis qui in uirtute Dei custodimini per fidem in salutem paratam reuelari in tempore nouissimo, in quo exsultabitis modicum nunc, si fieri potest, per tristitiam in uariis tentationibus: ut probatio uestre fidei multo pretiosior sit auro quod per ignem probatur, et inueniatur in laudem et gloriam et honorem, in reuelatione Domini nostri Iesu Christi: quem cum non uideritis, diligitis; in quem nunc quoque non uidentes, creditis; credentes autem exsultatis letitia inenarrabili et honorificata, recipientes finem fidei uestre salutem animarum .

37. uidetis pastorem sanctum ouibus, quas ab ipso Principe Dominoque pastorum alendas accepit, salubria spiritalis doctrine pabula prouidentem. Nempe ostendit quid Deus hic per magnam misericordiam  suam in suis fidelibus operetur, scilicet regenerationem non in spem secularis aut ecclesiastice cuiuspiam transitorie dignitatis, sed in spem uite eterne; nec in hereditatem imperialis pontificalisue militie, sed in hereditatem incorruptibilem et incontaminatam, et immarcescibilem, neque affectandam in terris, sed conseruatam in celis; nec in eos qui secularis aut ecclesiastice dignitatis adipiscuntur temporaliter culmen, sed in eos qui in uirtute Dei custodiuntur per fidem in salutem; non utique iam perfecte concessam in hoc seculo, sed paratam reuelari in tempore nouissimo, In quo, inquit, exsultabitis: statimque uite presentis insinuans qualitatem, intulit: Modicum nunc, si fieri potest, per tristitiam in uariis tentationibus. Cuius uero utilitatis causa hec fidelibus  accidant, subsequenter insinuans: Ut probatio, inquit, uestre fidei multo pretiosior sit auro quod per ignem probatur, et inueniatur in laudem, et gloriam, et honorem. Quando uero sit huius honoris et glorie speranda 477 collatio, mox aperit, In reuelatione, inquiens, Iesu Christi. Quod etiam uas electionis insinuans dicit: Mortui enim estis, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum ipso in gloria .

CAP. XXII.---38. Quantum ergo pertinet ad huius temporis uitam, constat quia in Ecclesia nemo pontifice potior, et in seculo nemo Christiano imperatore celsior inuenitur. Sed non ideo quilibet episcopus uas misericordie putetur in gloriam preparatum,  quia pontificali militia fungitur; sed si pro grege sibi credito sollicitus semper inuigilet, predicet uerbum, instet opportune, importune, arguat, obsecret, increpet, in omni patientia et doctrina ; nec sibi dominatum superbus usurpare contendat, sed apostolicis informatus eloquiis, exemplum se cunctis exhibeat; nec si ullius altitudinis collatum sibi gaudeat temporale fastigium, sed si se humili corde fidelibus prebeat bone conuersationis exemplum . Clementissimus quoque imperator non ideo est uas misericordie preparatum in gloriam, quia apicem terreni principatus accepit, sed si in imperiali culmine recta fide uiuat, et uera cordis humilitate preditus, culmen regie dignitatis sancte religioni subiiciat; si magis in timore seruiat Deo,  quam in tumore dominari populo delectetur; si in eo lenitas iracundiam mitiget, ornet benignitas potestatem; si se magis diligendum quam metuendum cunctis exhibeat; si subiectis salubriter consulat; si iustitiam sic teneat, ut misericordiam non relinquat; si pre omnibus se sancte matris Ecclesie catholice meminerit filium, ut eius paci atque tranquillitati per uniuersum mundum prodesse faciat suum principatum. Magis enim Christianum regitur ac propagatur imperium, dum ecclesiastico statui per uniuersam terram consulitur, quam cum in parte quacunque terrarum pro temporali securitate pugnatur

39. Non ergo per quamlibet seculi aut Ecclesie dignitatem, sed per fidem que per dilectionem operatur, unusquisque uas in honorem dono Dei miserantis  efficitur. Non enim Saluator noster beatos uoluit nuncupari habentes secularem aut ecclesiasticam dignitatem, sed pauperes spiritu, mites, lugentes, esurientes sitientesque iustitiam, misericordes, mundos corde, pacificos, et qui persecutionem propter iustitiam patiuntur . Nec Abraham patrem nostrum temporales honores, uel diuitie ad Dei amicitiam perduxerunt; sed quia credidit Deo, reputatum est illi ad iustitiam, et amicus Dei appellatus est . Nec pauperem Lazarum, erumna paupertatis et famis afflictum, ab eterna requie inopia atque ignobilitas temporalis exclusit; sed uirtutem, quam diuinitus Abraham diues accepit ut in diuitiis pauper spiritu sancte uiueret, eamdem accepit Lazarus pauper, ut afferens fructum cum tolerantia,  translatus ab angelis in sinum Abrahe diuitis perueniret . Hoc autem ideo factum est, quia secundum seculum alia copia Abrahe diuitis, alia Lazari pauperis uidebatur inopia: ceterum secundum Deum, et paupertatem sanctam cum Lazaro communem Abraham diues habuit, et diuitias sanctus  cum Abraham Lazarus pauper indiuisa communione possedit. Deus 478 enim pauperes elegit in hoc mundo, diuites in fide, et heredes regni quod promisit diligentibus se . Ipsa fide diuites fiunt omnes qui scientes quia preterit figura huius mundi , mortui peccato, uiuentes autem Deo , non in dignitate temporali, sed in cruce Domini nostri Iesu Christi  cum Apostolo gloriantur. Secularem  quippe siue ecclesiasticam [a 1Kb] dignitatem possunt et uasa misericordie, et uasa contumelie temporaliter adipisci, quia ista bonis sunt malisque communia; in cruce autem Domini Iesu Christi ueraciter gloriari, proprium est uasorum misericordie, que preparauit Deus in gloriam, que et uocauit non solum ex Iudeis, sed etiam ex gentibus . Ista uasa ueraciter Christi esse beatus Paulus intimat, dicens: Qui autem sunt Christi, carnem suam crucifixerunt cum uitiis et concupiscentiis .

40. Quisquis hoc diuina illuminatus miseratione considerat, nullatenus audebit quoslibet laicos, quantacunque seculari preditos dignitate, mundi contemptoribus clericis ac monachis sancte uiuentibus  preponere, ut illos uasa contumelie appellet, a quibus diuine gratie dono mundum ipsum contemptum uidet atque calcatum, et illos pro temporali potestate putet esse uasa misericordie, quos manifestum est in culmine seculi constitutos, id est mundi huius religiosos principes, mundi contemptoribus non solum episcopis, sed etiam monachis, Christiane religionis obtentu, seipsos ueraciter atque laudabiliter subdidisse.

41. Ergone quisquam Christianus potest ita uas misericordie dicere imperatorem Constantinum, ut uasa contumelie Antonium appellet et Paulum? Nonne si ipse beate memorie Augustus Constantinus humanis rebus hactenus interesset, tam noxiam sui nominis laudem inter maximas contumelias deputaret?  Aut beatum imperatorem Theodosium sic potest quisquam uas misericordie dicere preparatum in gloriam, ut Ioannem Thebeum monachum a uasis misericordie segreget, et uas in contumeliam factum peruersus affirmet: cum ipse gloriosissimus Theodosius imperator, cui Deus fidei merito, quam ipse donauerat, etiam indomitas subdidit gentes, tantam dicatur memorato uiro Dei honorificentiam detulisse, ut nullatenus illarum presumeret subire conflictus, priusquam fuisset prophetica illius responsione firmatus? Ergone tantum uirum religiosissimus imperator uas contumelie fuisse credebat, in quo sic Deum humiliterque consuleret, et per quem sibi Deum uera respondentem ipso rerum effectu testante protinus agnouisset?

 42. Quis uero neget beatos episcopos Innocentium Romanum, Athanasium Alexandrinum, Eustachium Antiochenum, Gregorium Nazianzenum, Basilium Cesariensem, Ambrosium Mediolanensem, Hilarium Pictauiensem, Constantinopolitanum Ioannem, Aurelium Carthaginensem, Augustinum Hipponensem, ceterosque pontifices, qui Ecclesias Dei uigilantissime gubernantes, aut nascentibus aut iam natis hereticis habitante in se sancto Spiritu restiterunt, nec ueteres lupos ecclesiastico gregi permittentes irrepere,  nec nouos perniciose intra ouile dominicum latitare; quis, inquam, istos neget uasa misericordie, que Deus preparauit in gloriam? Sed quis usque adeo 479 diuine fidei et caritatis inimicus, ut Paulum, Antonium, Ioannem, Hilarionem, Macarium, aliosque similis uite ac sanctitatis monachos, in quibus et recte fidei ueritas et sancte conuersationis refulsit integritas, uasa contumelie non metuat appellare? Absit ab omnibus Christianis ut talia de bonis seruis Dei credant.

CAP. XXIII.---43. Quotquot spiritu Dei aguntur, hec indigna [b 1Kb] non solum de monachis qui seipsos castrauerunt propter regnum celorum, sed nec de laicis coniugatis recte credentibus recteque uiuentibus suspicantur. Diuersus est quidem seminis fructus,  quod, hominis filio seminante, terra bona fecundo sinu suscipit nutriendum; nec tamen centenus solus, sed et sexagenus, et tricenus, ut in horreum congregetur, Deo nunc interius incrementum largiente nutritur. Dicit enim Deus per prophetam, daturum se spadonibus, id est uirginibus, in ciuitate sua et in muro suo honorem, et locum meliorem quam filiis et filiabus . Sed et ipse in suo Apostolo loquens, honorem congruum continentie uiduali, et coniugali pudicitie, bonitatis sue largitate concessit, dicente Paulo: uiduas honora, que uere uidue sunt ; et rursus: Honorabile connubium in omnibus, et torus immaculatus . Itane Apostolus, qui in magna domo alia dicit esse uasa in honorem, alia in contumeliam, honorari uiduas  coniugatosque preciperet, si eos inter uasa contumelie deputaret? uasa quidem esse in honorem omnes qui spretis facultatibus in fide et caritate deseruiunt, nullus audet negare fidelium: sed quis uasa contumelie dicere audebit illos quibus ad dexteram constitutis ob hoc daturus est regnum Dominus [c 1Kb] , quia eum in suis minimis esurientem sitientemque pauerunt, uestierunt nudum, susceperunt hospitio peregrinum, uisitauerunt infirmum et in carcere constitutum ? Quis istos omnes audeat dicere uasa facta in contumeliam, quos ipse figulus ituros in uitam testatur eternam?

44. An forte isti monachos et laicos deuote Domino  in suis gradibus ac professionibus seruientes in hoc tantum seculo uasa esse contumelie dicunt, quia eos affici contumeliis tribulationibusque perspiciunt? Sed talia sentientes illa statim sequetur absurditas, ut ipsos primitus beatos apostolos, gregis scilicet dominici gloriosissimos arietes, uigilantissimosque pastores, uasa contumelie appellare cogantur. Quos enim certius in Christi domo fratres isti uasa contumelie secundum suam sententiam nuncupabunt, nisi quos pro nomine Christi Scriptura testante contumelias cognouerint pertulisse? Audiant  igitur beatum Paulum Thessalonicensibus hec loquentem: Nam ipsi scitis, fratres, introitum nostrum ad uos, quia non inanis fuit, sed ante passi et contumeliis affecti, sicut scitis, in Philippis, fiduciam habuimus in Deo nostro loqui ad uos Euangelium Dei, in multa sollicitudine . Corinthiis quoque scribens , ait: Libenter gloriabor in infirmitatibus meis, ut inhabitet in me uirtus Christi. Propter quod complaceo mihi [a 7Kb] in infirmitatibus, in contumeliis, in necessitatibus, in persecutionibus, 480 in angustiis pro Christo. Et ut contumelias in hoc seculo perpeti omnibus sanctis nouerint esse commune, audiant quid etiam de ceteris apostolis liber ipse testatur quem de Actibus eorum Lucas euangelista conscripsit. Ibi quippe memoratur quod  Iudei apostolos in custodiam publicam missos, et angelo ianuas carceris aperiente dimissos, rursus adducentes cede macerauerunt, cesisque denuntiauerunt, ne loquerentur in nomine Iesu, et dimiserunt eos. Ubi sanctus Lucas cum gaudio eos contumeliam passos his uerbis insinuat: Illi quidem gaudentes ibant a conspectu concilii, quoniam digni habiti sunt pro nomine Iesu [b 1Kb] contumeliam pati .

 CAP. XXIu.---45. Sed forsitan dicent ideo beatos apostolos uasa contumelie non fuisse, quia ille contumelie quas pro Christi nomine pertulerunt semina fuerunt futuri honoris et glorie, quia per illas contumelias nec ueritate fidei nec sancte conuersationis uirtute priuati sunt. Agnoscant ergo illos esse uasa contumelie , non qui in seculo contumelias perferunt, sed qui intra Ecclesiam corporaliter positi, quam magnam domum appellat Apostolus, aut recte fidei contraria pertinaciter usque in finem sentiunt, aut sancte conuersationis abiiciunt instituta. Simulque cognoscant, secundum beati Pauli sententiam, quia si quis se mundauerit ab istis, in quocunque gradu, in quocunque honore, in quacunque fuerit professione positus, erit uas in honore  sanctificatum, et utile Domino, ad omne opus bonum paratum , recepturus future retributionis beatitudinem sempiternam ab illo iudice qui in hoc seculo quibus uult gratuitam iustificationem donat, et iustificatis per fidem adiutorium gratie subministrat, quos in beatitudinem regni celestis donata glorificatione angelice equalitatis inducat.



LIBER TERTIUS.


481 CAPUT I.---1. Iam nunc de illis quos Deus predestinauit in adoptionem filiorum ordo suscepti operis exigit disputari [a 1Kb] , quos secundum uere fidei regulam sanctarum Scripturarum auctoritate firmatam, non solum ad premium glorificationis, sed etiam ad gratiam iustificationis, nec solum ad eternam beatitudinem que non mutatur, uerum etiam ad fidem que per caritatem operatur, neque ad eterna tantum premia, sed etiam ad bona merita gratuita bonitate Dei ante mundi constitutionem in Christo predestinatos, et huius predestinationis beneficio secundum propositum uocatos et iustificatos, nullus debet ambigere Christianus. Quisquis enim ueritatem predestinationis diuine negare contendit, mutabilem Deum sine dubio predicat, cui temporalium actuum humanorum temporalem cognitionem peruersus assignat.  Nam si Deus incommutabilis est, quod dubitandum non est, omnia futura ex eternitate incommutabiliter nouit, et omnia opera sua incommutabili ordinatione disposuit. Nec potuit esse dispositionis eius aliquando mutatio, ubi dispositorum [b 1Kb] sine initio manet eterna cognitio. Proinde apud Deum sicut nunquam defuit futurarum prescientia rerum, sic nunquam defuit sempiterna et incommutabilis operum uel donorum predestinatio futurorum. Apud ipsum quippe, in quo eterna incommutabilitas et  incommutabilis eternitas manet, sicut inchoandarum rerum scientia nunquam potuit inchoari, sic mutabilium operum nunquam potuit eterna dispositio commutari. Deus itaque sicut nunquam futurarum rerum fuit inscius, ita nec misericordie aut iudicii sui fuit ignarus: sed sicut semper omnia futura et bona 482 et mala presciuit, sic omnia opera gratie atque iustitie sue incommutabili predestinatione disposuit.

CAP. II.---2. Magna quippe altitudo sapientie et scientie Dei, quibus diuitiis plenus, omnia futura et scienter cognouit ut sapiens, et sapienter preordinauit ut sciens [c 1Kb] . Cui utique non inconuenienter dicitur: Ecce tu, Domine, cognouisti omnia nouissima et antiqua , et quem ueraciter futura opera sua iam fecisse beatus predicat Isaias,  dicens: Qui fecit que futura sunt . Futura quippe opera sua eo iam fecit, quo incommutabiliter facienda disposuit. Unde recte quidquid facturus est, iam ab ipso factum dicitur, in cuius operibus faciendis eterna dispositio et incommutabilis inuenitur. uirtus enim et sapientia Dei ex eternitate incommutabiliter omnia futura nouit, irreprehensibiliter uniuersa opera sua futura disposuit, sic omnia que disposuit insuperabiliter facit [d 1Kb] . Non mutat Deus predestinata, quia sapientia eius  non fallitur aut reprehenditur in dispositione; et perficit Deus predestinata, quia uirtus eius non impeditur aut superatur in opere. Hinc est quod Deus noster, cuius uniuerse uie misericordia et ueritas, et cui ueraciter misericordiam et iudicium cantat Ecclesia , quia non solum omnia opera sua, que utique bona sunt, exquisita in omnes uoluntates eius , sed etiam quedam hominum et angelorum opera mala, quamuis in tempore facienda, ipse tamen incommutabilis et eternus, incommutabili atque perenni cognitione presciuit, non solum ea disposuit que ipse gratis quibus uellet donaret ut bonus, uerum etiam illa que et bonis et malis redditurus esset ut iustus.

3. Predestinauit ergo gratis iustificandos impios,  et glorificandos iustos, quos preueniret et subsequeretur misericordia eius. Hi sunt secundum propositum uocati: hi sunt quos Deus presciuit et predestinauit conformes fieri imaginis Filii eius . Fieri autem a quo, nisi ab illo qui eos Abrahe promisit? Cui Abraham confortatus fide gloriam dedit, plenissime sciens quia quecunque promisit, potens est et facere . Ipse itaque quos predestinauit, fecit et facit conformes imaginis Filii sui, qui est fidelis in omnibus uerbis suis, et sanctus in omnibus operibus suis . De his Apostolus dicit: Quos predestinauit, hos et uocauit; et quos uocauit, hos et iustificauit; quos autem iustificauit, illos et glorificauit . Omnes isti predestinati sic uocantur, ut iustificentur; sic iustificantur,  ut glorificentur. Ac per hoc predestinauit quos uoluit [a 1Kb] , et ad opera bona, et ad premia sempiterna: predestinauit ad uitam bonam, predestinauit ad uitam eternam; predestinauit ad fidem, predestinauit ad speciem; predestinauit adoptandos in seculo, predestinauit glorificandos in regno; predestinauit per gratiam faciendos Primogeniti fratres, predestinauit per gratiam perficiendos eiusdem Unigeniti coheredes.

CAP. III.---4. Hec omnia sicut in se continet predestinationis eternitas, sic implet predestinantis Dei misericordia et iusta maiestas. Neque enim 483 ignarus futurorum unquam esse potuit filiorum, qui unico Filio, quem sibi ceternum ac sine initio genuit, predestinationis fratres preparauit: nobis gratis gratiam preparans, gratis gratiam donans;  quos iustificaret eligens in ipso ante mundi constitutionem, non ex humanis meritis, sed ex gratuito sue proposito uoluntatis: uoluntatem suam bonam faciens causam iustificationis nostre, non iustitiam nostram inueniens causam uoluntatis sue. Testatur enim Apostolus quia Deus elegit nos in Christo ante mundi constitutionem . Et ut ostenderet nos non ex operibus eligi meruisse, sed ex electionis dono bona merita percepisse, continuo subiunxit, dicens: Ut essemus sancti et immaculati in conspectu eius . Hec electio fuit in eterna Dei preparatione, que per eius gratiam perficeretur in tempore.  Hec electionis eterna preparatio, ipsa est diuina predestinatio; in qua digne totum gratuito beneficio diuine bonitatis ascribitur, quia sola ibi erga nos miserantis Dei caritas inuenitur. Ideo subsecutus Apostolus, hoc nobis euidenter inculcans [b 1Kb] , ait: Qui in caritate predestinauit nos in adoptionem filiorum per Iesum Christum in ipsum . Et ut totum ex solo proposito bone uoluntatis Dei descendere doceret, adiecit, Secundum propositum uoluntatis sue. Et ut hoc propositum bone uoluntatis Dei gratuitum esse monstraret, secutus adiecit , In laudem glorie gratie sue, in qua gratificauit nos in dilecto Filio suo.

5. Predestinatio utique filiorum Dei ad hoc utiliter non solum cognoscitur, uerum etiam predicatur, ut in omnibus bonis humane uoluntatis et operis, dum  diuina predestinatio in eterna gratie preparatione cognoscitur, eiusdem predestinationis effectus in ipsa gratie donatione nichilominus agnoscatur; ac per hoc in ista filiorum Dei adoptione, quam Deus et predestinando preparauit ex eternitate, et uocando ac iustificando largitur in tempore, gratia Dei glorificetur, et ipsa laudetur. Elegit enim nos Deus in Christo ante mundi constitutionem, ut essemus sancti et immaculati in conspectu eius .

CAP. Iu.---Non ergo quos eligeret, aut sanctos, aut immaculatos inuenit, aut inueniendos esse presciuit; sed ut sanctos et immaculatos faceret, ante mundi constitutionem elegit. Non ergo nos ideo elegit, quia sancti et immaculati futuri eramus, sed ut sancti et immaculati essemus. Et ideo nos in caritate  predestinauit, quia ut nos predestinaret, gratuite nobis effectum caritatis impendit. Predestinauit autem nos in adoptionem filiorum per Iesum Christum in ipsum , non secundum meritum aut uoluntatis aut operationis nostre, sed secundum propositum uoluntatis sue. Et quoniam gratis a Deo hanc adoptionem filiorum accepimus, a quo gratis electi sumus, ut sancti et immaculati essemus, ideo in his omnibus laudem glorie gratie Dei beatus Paulus insinuat: ut omnis qui eiusdem gratie illuminatur munere, et uerum gratie donum ex eternitate predestinationis intelligat, et eternam Dei predestinationem ex dono gratie spiritalis agnoscat.

6. Cuius predestinationis ita manet eterna firmitas  et firma eternitas, non solum in dispositione operum, uerum etiam in numero personarum, 484 ut nec de illius numeri plenitudine quispiam salutis eterne gratiam perdat, nec extra illius numeri quantitatem ad donum salutis eterne perueniat. Deo enim, qui scit omnia antequam fiant, sic non est incertus predestinatorum numerus, sicut dispositorum operum dubius apud eum non inuenitur effectus. Apud se habet certissimum numerum predestinatorum ille qui eos in adoptionem filiorum per Christum predestinauit: quia in mensura et numero et pondere cuncta disposuit . Ipsos enim promisit Abrahe dicens: Respice in celum, et numera  stellas, si potes dinumerare eas; et dixit: Sic erit semen tuum. Et credidit Abraham Deo, et reputatum est ei ad iustitiam . De his dicitur Danieli prophete: Et in tempore illo saluus erit populus tuus omnis qui inuenietur scriptus in libro . Ipsis utique Saluator noster ait: Gaudete, quia nomina uestra scripta sunt in celis . De his in libro sancti Danielis dicitur: Qui ad iustitiam erudiunt multos, fulgebunt quasi stelle in perpetuas eternitates . Isti spiritaliter intelliguntur in psalmo ubi dicitur de Deo: Qui numerat multitudinem stellarum, et omnibus eis nomina uocat . Proinde qui numerat multitudinem stellarum non potest suorum ignorare numerum filiorum.

CAP. u.---7. Illi ergo numero nec aliquis additur,  nec aliquis demitur [a 1Kb] ; quia idem numerus secundum propositum Dei predestinantis impletur. Nam quia secundum propositum uoluntatis sue Deus sanctos suos predestinauit, de quo scriptum est, quia omnia quecunque uoluit, fecit ; ita nemo potest eius mutare predestinationem, sicut nullus potest eius uincere uoluntatem. Quod si numerus ille certus non est apud Deum, aut diuina scientia fallitur, aut uoluntas diuina mutatur, aut diuina uirtus aduersitate qualibet superatur. Quod si aliquid horum soli possunt impii dicere, aut forte nec impius aliquis audet horum dicere aliquid, nemo diuinam predestinationem neget: quandoquidem illius Dei predestinatio uera prorsus asseritur, cuius et scientia irreprehensibilis, et uoluntas incommutabilis, et  uirtus insuperabilis inuenitur. Ad hanc predestinationem pertinet, et gratuita iustificatio Redemptoris, et iusta redditio Iudicis. Ad hanc predestinationem pertinet misericordia quam Paulus consecutus est ut fidelis esset , et corona iustitie, quam reddet ei Dominus in illa die iustus iudex: non solum autem Paulo, sed et omnibus qui diligunt aduentum eius . Omnes enim quos Deus predestinauit in adoptionem, gratis hic iustificantur ex impiis, quia Christus pro impiis mortuus est ; et, omnes peccauerunt, et egent gloria Dei, iustificati gratis [b 1Kb] per gratiam ipsius . Quibus sicut per misericordiam preparauit gratuitum iustificationis donum, ita per iustitiam preparauit eterne iustificationis [c 1Kb] premium. Opus itaque gratie in  omnibus predestinatis gratuita misericordia inchoatur, et iusta retributione perficitur.

8. Predestinauit ergo Deus sanctos suos, et ad gratiam uite bone, et ad gratiam uite eterne. [d 1Kb] Gratia ergo Dei uita eterna in Christo 485 Iesu Domino nostro. Ergo per gratiam Dei iustificantur impii, ut, abnegantes impietatem et secularia desideria, sobrie, et iuste, et pie uiuant in hoc seculo; et ut, iustificati gratia ipsius, heredes sint secundum spem uite eterne. Preparatam ergo gratiam donat Deus,  ut homines iustificentur, et bene uiuant, et uitam eternam pro recte factis accipiant. Ideo autem et ipsa uita eterna, gratia Dei ab Apostolo dicitur , quia gratis hominibus uita bona datur, cui iuste uita eterna reddatur. Preparauit autem Deus etiam malis ignem eternum: illis utique quos iuste preparauit ad luenda supplicia, nec tamen predestinauit ad facienda peccata. Predestinauit enim Deus quod diuina equitas redderet, non quod iniquitas humana admitteret. Predestinauit ergo homini reo non culpam quam odit, sed iudicium quod diligit. Scriptum est enim quia diligit misericordiam et iudicium  Dominus. Et ideo non solum originale, uerum etiam omne actuale peccatum in malis puniturus est Deus, quia malis operibus nec prebet initium, nec adhibet aliquando consensum.  Mala itaque opera non placent Deo, quia non sunt ab eo. Nam si ab ipso essent, mala non essent. Proinde bona opera que Deus misericorditer donat, iuste coronat; opera uero que ipse non tribuit, iuste punit: in istis coronatur diuina largitio, in illis autem damnatur humana transgressio. Homo itaque illud habet salubriter quod acceperit a Deo; illud perniciose quod habuerit ex seipso.

CAP. uI.---9. Pessimum est autem dicere quia si est predestinatio, non debemus orare nec uigilare, sed facere omnes uoluntates carnis, eo quod iam predestinati fuerimus. Cum utique illa gratia que nobis diuina predestinatione fuit preparata, ad hoc diuinitus nobis detur ut uigilemus et oremus, et sicut in die honeste ambulemus, non in comessationibus  et ebrietatibus, non in cubilibus et impudicitiis, non in contentione et emulatione; sed induamur Dominum Iesum Christum, et carnis curam non faciamus in desideriis . Quomodo enim fieri potest ut gratiam quisque accipiat, et opera gratie, ipsa gratia in se operante, non faciat? Gratia quippe per Spiritum sanctum datur; fructus autem Spiritus est caritas, gaudium, pax, longanimitas, bonitas, benignitas, fides, modestia, continentia . Quis igitur accepta sancti Spiritus gratia non oret, non uigilet, non concupiscentiis carnalibus ipsius suffragio gratie atque iuuamine repugnet? Cum utique Saluator noster uigilare et orare nos precipiat , et beatus Paulus testetur quia qui sunt Christi carnem suam crucifixerunt cum uitiis  et concupiscentiis .

10. Tale est autem si quis dicat: Si predestinatus est homo, nec orare debet, nec uigilare, quale si dicat ab eo cui uita fuerit diuinitus promissa uite subsidia non querenda. Nam legimus Ezechie regis ad uitam quindecim annos dono diuine miserationis adiectos . Num ergo debuit Ezechias dicere, pro eo quod apud eum certa esset diuina promissio, propterea se debere nec cibum, nec potum sumere, nec ea que ad uite subsidium pertinent  cogitare? Cum utique ideo detur ipsius uite usus, ut in corde uiuentis uiuendi perseueret affectus; 486 et in eo quod quisque uitam suam amat, uite subsidia non repellat. Ab ipsa ergo uita habemus ut de statu ipsius uite sollicite cogitemus. Proinde gratia quam Deus predestinauit, id est ex eternitate suis fidelibus preparauit, hoc in nobis agit ex eo quod eam accepimus, ut in nobis eam custodiri diuino munere postulemus, et hoc in operibus habeamus, quod ipsa largiente percepimus. In illis autem permanent ipsius gratie dona, quibus sunt diuine predestinationis munere preparata. Non ergo dicendum est: Si predestinati sumus, nec uigilemus, nec oremus. Imo cum uigilamus et oramus, gratie Dei beneficia cognoscamus; nec denegemus eternam bonorum istorum originem, quorum in nobis diuinam  cernimus largitatem; quorum sic non potest esse predestinatio dubia, sicut eorum cognoscitur preparatio sempiterna. Propter quod dicit Apostolus: Ipsius enim sumus factura, creati in Christo Iesu in operibus bonis, que preparauit Deus ut in illis ambulemus .

CAP. uII.---11. Absit autem ut dum predestinatio asseritur, euangelica et apostolica mandata soluantur. Cum utique iehsu ab initio sciret qui essent credituri, et qui eum esset traditurus , nec falsa potuerit esse scientia Creatoris: et ideo sicut presciuit traditorem suum, nec alius eum tradidit nisi ille quem ipse presciuit, sic utique illos quos preparatione sua sciebat ad fidem predestinatos, ipsos nouerat ab initio credituros. Quomodo  autem assertione predestinationis apostolica mandata soluimus, cum non solum eos qui membra Christi sunt, sed ipsum quoque Christum predestinatum, Apostolo predicante, nouerimus? De ipso enim beatus Paulus dicit: Qui factus est ei ex semine Dauid secundum carnem; qui predestinatus est Filius Dei in uirtute, secundum Spiritum sanctificationis . Alio quoque loco dicit: Sapientiam autem loquimur inter perfectos: sapientiam uero non huius seculi, neque principum huius seculi, qui destruuntur; sed loquimur Dei sapientiam in mysterio, que abscondita est, quam predestinauit Deus ante secula in gloriam nostram . Quocirca, quid est predestinationis assertionem arguere, nisi apostolicam doctrinam mortifera impietate culpare?  Certissime quippe diuinam predestinationem Paulus et didicerat, et docebat; et quam nouerat in capite, non denegabat in corpore. Sciebat enim eternum atque incommutabilem Deum, secundum eternam atque incommutabilem uoluntatem suam, omnia prescisse que a se facienda disposuit, et omnia predestinasse que se in sanctis suis misericorditer ac iuste facturum esse presciuit.

CAP. uIII.---12. Quisquis ergo PRAEDESTINATIONEM NEGAT, de apostolicis eam prius Epistolis deleat; ac deinde cum ostenderit iuste a se reprehensum apostolum Paulum, tunc se hominibus indubitanter prebeat audiendum. Beatus apostolus Paulus noluit sileri quod uoluit scribi-sed sicut in Epistolis suis  arguit, si quem in hominibus cognouit errorem, sic omnibus hominibus predicari uoluit quam suis inseruit litteris ueritatem. Ille itaque apostolica mandata sine dubio soluit, qui apostolica dicta aut negare aut oppugnare contendit. Predestinationem namque sicut tam fidenter quam ueraciter beatus apostolus predicauit, ita nobis predicandam fidenter ueraciterque mandauit. Nec 487 timuit ne uideretur genesim, uel fatum, aut constellationem introducere: quod si isti fratres inaniter metuunt, illic trepidantes timore ubi non est timor ; et cum impiis reprehendi formidant, impie de Deo sentire non dubitant. Quis enim deterius potest de Deo eterno, de Deo uero, de Deo bono ac beato sentire, quam qui eum negat ex eternitate scire quod esset  facturus in tempore; aut fortuitum ascribit diuinis operibus cursum, negans eternum manere future sue operationis in illa incommutabilis Dei eterna uoluntate consilium? Hec enim assertio, que uere diuino est inimica consilio, sicut bonas hominum uoluntates et opera in eterna Dei predestinatione haberi omnimodis negat, ita Dei scientiam ex humanis uoluntatibus atque actibus pendere confirmat. Si enim Deus omnia futura opera sua ex eterno presciuit, procul dubio eadem opera sua bone uoluntatis sue proposito preparauit, et quod esset operaturus, incommutabilis consilii firmitate disposuit: nec aliter potest ordo diuinorum operum currere, quam inuenitur in eius incommutabilis cognitionis preparatione constare.

 CAP. IX.---13. Quidquid in tempore mutabiliter geritur, hoc in altitudine diuitiarum sapientie et scientie Dei eternum atque incommutabile naturaliter inuenitur, qui scientie sue plenitudine uniuersa futura cognouit, et altitudine sapientie sue cuncta opera sua, priusquam fierent, mirabili ordine preparauit. Alioquin precedet diuinam sapientiam humana cogitatio atque operatio, si non eam ex eternitate comprehendit diuina cognitio. Necesse est autem ut si Deus incommutabilis est et eternus, sit eius incommutabilis et eterna cognitio. Incommutabili autem et eterne scientie nichil accidit temporale. Quoniam si aliquid ei in tempore accidisse cognoscitur, necesse est ut initio mutabilitatique subdatur; nec potest esse sine initio natura, cuius scientia initio  inuenitur esse subiecta. Cepit enim esse qui non fuit, cui scientia cepit esse que defuit; nec omnia potest simul scientie plenitudine continere, qui potuit aliquid aliquando nescire. Semper ergo mutabilis fuit qui plenitudine cognitionis indiguit; nec eius sapientia attingit a fine usque ad finem fortiter, et disponit omnia suauiter ; nec attingit ubique propter munditiam suam , si uel eam aliquid futuri operis latuit, uel non habuit in eterna dispositione ac predestinatione quod facit; nec retinet integrum sue incommutabilitatis statum, si temporalibus operibus suis non eternum, sed temporale potest adhibere consilium.

14. Quapropter scientes Deum incommutabilem, et eternum, et perfectum, creature omnipotentissimum  conditorem, et omnium que facturus erat cognitorem atque dispositorem eternum, confiteamur eum opera sua omnia ex eternitate preordinasse, ex eternitate dona sua et iudicia preparasse. Ille enim cui propheta dicit: Omnia in sapientia fecisti , in eadem sapientia in qua omnia condidit, cuncta que se facturum cognouerat ex eternitate disposuit, quia nichil eorum que facturus fuerat ignorauit. Omnes ergo ante mundi constitutionem predestinando Deus elegit, quos hic in quacunque positos etate, quolibet tempore, secundum propositum uocat atque iustificat: ipsis 488 etiam donat perseuerantiam, et eosdem omnes perducit ad uitam eternam. Hos enim omnes uult saluos fieri, et ad agnitionem ueritatis uenire . uoluntas autem  Omnipotentis necesse est in omnibus impleatur. Fit ergo quidquid ille uoluerit fieri, cuius uoluntati nemo resistit; nec enim potestas Dei minor est quam uoluntas, et ideo nichil inuenitur uelle quod non possit efficere. Quedam quidem Deus facere posset, et non facit; nichil est tamen quod fieri uelit aliquando, nec faciat: Omnia enim quecunque uoluit Dominus fecit, in celo et in terra, in mari et in omnibus abyssis . Proinde et in hominibus quoniam quecunque uoluit fecit, quoscunque uult fieri saluos, facit: et quoniam ipsa ueritas ueraciter dicit: Nemo uenit ad me, nisi Pater, qui misit me, attraxerit eum , illos omnes facit ad agnitionem ueritatis uenire, quos ipse misericorditer dignatur attrahere.

CAP. X.---15. Ideo autem Omnes dicuntur, quia ex omni hominum genere colliguntur, ex omnibus  gentibus, ex omnibus nationibus, ex omnibus dominis, ex omnibus seruis, ex omnibus regibus, ex omnibus militibus, ex omnibus prouinciis, ex omnibus linguis, ex omnibus etatibus, ex omnibus gradibus. Ita salui fiunt omnes quos uult Deus saluos fieri, quia nemo saluatur, nisi quem ille uoluerit gratuita iustificatione saluare. Nam cum Saluator noster dixerit : Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare , dicatur quomodo saluos fieri uelit quibus Patrem suum et seipsum reuelare noluerit? Ostenditur quippe in Euangelio quibusdam in parabolis sic locutus, ut uerba sua uELLET AUDIRI, NEC uELLET INTELLIGI. Quod ipse Dominus  indubitanter aperuit. Interrogantibus namque discipulis, hec eum Mattheus dixisse commemorat: uobis datum est nosse mysterium regni Dei, illis autem non est datum . Marcus quoque non dissimilem Saluatoris responsionem insinuat, cuius hec esse uerba testatur: uobis datum est scire mysterium regni Dei; illis autem qui foris sunt in parabolis omnia fiunt: ut uidentes uideant, et non uideant, et audientes audiant, et non intelligant; ne quando conuertantur, et dimittantur eis peccata . Lucas etiam eadem Dominum respondisse confirmans, ait: uobis datum est nosse mysterium regni Dei, ceteris autem in parabolis, ut uidentes non uideant, et audientes non intelligant .

 16. Nempe apparet ita Dominum turbis locutum, ut tamen eis regni celorum nollet aperire mysterium. Quod utique faciens, ideo sua uerba nolebat intelligi, quia se in illo mysterio nolebat agnosci. Illam quippe agnitionem mysterii Christi esse, Paulus testatur apostolus dicens: Instructi in caritate, et in omnes diuitias plenitudinis intellectus, in agnitione mysterii Christi Iesu, in quo sunt omnes thesauri sapientie et scientie absconditi . Nam et in alio loco dicitur: Ut Deus aperiat nobis ostium sermonis, ad loquendum mysterium Christi . Fidelibus quoque instantiam orationis sue insinuans ait: Non cesso gratias agens pro uobis, memoriam uestri faciens in orationibus meis; ut Deus Domini nostri Iesu Christi, Pater glorie, det uobis  Spiritum 489 sapientie et reuelationis in agnitionem eius . Si ergo generaliter omnes homines uult Deus saluos fieri, et ad agnitionem ueritatis uenire, quid est quod ipsa ueritas quibusdam mysterium sue agnitionis occultat? Et utique quibus suam denegat agnitionem, denegat et salutem. In hoc enim homines salui fiunt, in quo ad agnitionem ueritatis perueniunt. De Christo quippe dictum est quia ipse saluum faciet populum suum a peccatis eorum ; de quo etiam beatus Petrus ait quia non est aliud nomen sub celo datum hominibus, in quo oporteat nos saluos fieri . Quomodo ergo erat uoluntas Dei in illis saluandis, quibus abscondebatur ipsa cognitio ueritatis?

CAP. XI.---17. An forte dicitur, cordis eorum duritia faciente, Saluatorem nostrum sue agnitionis  aperire noluisse mysterium? Ubi possemus latius respondere. Sed ut aliquo utamur pro seruanda breuitate compendio, quicunque dicunt propter duritiam cordis eorum noluisse ipsam ueritatem sue agnitionis mysterium reuelare, interim in hoc agnoscant, NON DE UNIuERSIS PRORSUS hominibus dici, quia omnes homines saluos uult Deus fieri, et ad agnitionem ueritatis uenire: cum illos quos Christus duricordes uidebat, nollet utique saluare, quibus propter duritiam cordis eorum nolebat sue agnitionis aperire mysterium. Aut ergo negent Deum uelle omnes homines saluos fieri, et ad agnitionem ueritatis uenire, qui Saluatorem nostrum quibusdam cognitionem mysterii regni celorum dare noluisse cognoscunt; et mendacem pronuntient apostolum Paulum: aut si  apostoli dictum uniuersaliter ad cunctos omnino refertur homines, cogentur sanctos euangelistas pronuntiare mendaces. Quomodo enim quibusdam dare noluit nosse mysterium regni celorum, qui omnes homines saluos uult fieri, et ad agnitionem ueritatis uenire? Quandoquidem si omnes omnino uult, neminem utique non uult; et si omnes uult ad agnitionem suam uenire, omnibus debet mysterium sue agnitionis ostendere. Sed quibusdam ipsum mysterium nosse non dedit.

18. Quale fuit ergo et uelle saluare, et nolle mysterium salutis ostendere? Quale fuit, queso, si ueritas uoluit ut ad agnitionem eius omnes homines uenirent, et eis noluit ostendere qua uenirent? Quale  hoc est, ut eis neget uitam, quos inuitat ad patriam? Ipsa enim ait: Ego sum uia, ueritas et uita: nemo uenit ad Patrem nisi per me . Quomodo ergo illos uult uenire ad agnitionem suam quibus denegat agnitionem suam? Quid est enim nolle mysterium sue agnitionis ostendere, nisi nolle saluare? Non ergo omnes homines uult saluos fieri, qui uel quibusdam pro duritia cordis sui noluit sue agnitionis aperire mysterium, sine quo nullus peruenit ad salutem. Sed Apostolus mentiri non potuit, qui dixit quia omnes homines uult saluos fieri, et ad agnitionem ueritatis uenire . Sed nec euangeliste mentiti sunt, qui dixerunt ipsum Dominum discipulis dedisse, aliis non dedisse nosse mysterium regni celorum. Et utique illis quia dare uoluit, dedit; illis autem quia dare noluit, non dedit: et quia istis propterea  dedit ut salui fierent, agnoscitur illis ideo non dedisse ne fierent. Istos ergo saluos fieri uoluit quibus nosse mysterium salutis dedit; illos autem noluit quibus salutaris mysterii notitiam 490 denegauit. Nam si utrosque saluos fieri uoluisset, utrisque agnitionem salutaris mysterii contulisset.

CAP. XII.---19. Quoniam ergo utraque Scriptura uera est, utraque sancta, utraque diuinitus inspirata, et ob hoc utraque uenerabiliter est seruanda, et indubitanter audienda et accipienda, remoueantur ab omnibus illis omnes isti quibus Christus non dedit nosse mysterium regni celorum; et digne intelligantur illi omnes homines quos uult Deus saluos fieri et ad agnitionem ueritatis uenire: quia reuera in illis uoluntas saluantis agnoscitur, quibus agnoscende  ueritatis gratia non negatur. Sic Deus, quia omnia quecunque uoluit fecit, suam implet in omnibus uoluntatem: quia omnibus quos uult saluos fieri, et ad agnitionem ueritatis uenire, donat salutaris mysterii rectam cum caritate notitiam. Hos omnes beatus Petrus sic intelligendos ostendit, ut illos Omnes diceret, quos Deus uocare dignatur. Ipsius enim uerba sunt, ad Iudeos ita loquentis: uobis enim est repromissio, et filiis uestris, et omnibus qui longe sunt, quoscunque aduocauerit Dominus Deus noster .

20. Nam et beatus Paulus quodam loco dicit Omnes, cum tamen nolit uniuersaliter omnes intelligi. Scribens enim Philippensibus, ait: Omnes enim sua querant, non que Iesu Christi . Ubi  utique si ab omnibus istis nullus excipitur, necesse est ut etiam omnes apostoli, et ceteri illius temporis fideles cum istis omnibus computentur: quod nullus quantumlibet impius suspicabitur. Restat ergo ut quosdam Omnes debeamus accipere, id est non omnino omnes homines, sed Omnes qui sua querebant, non que Iesu Christi. Nam in eadem Epistola superius quosdam bonos ostendens, ait: Quidam autem et propter bonam uoluntatem Christum annuntiant, quidam ex contentione, scientes quod in defensione Euangelii positus sum . Qui ergo propter bonam uoluntatem ex caritate Christum annuntiabant, quia caritas non querit que sua sunt , non sua querebant, sed que Iesu Christi:  non ergo erant inter illos Omnes qui sua querebant, et non que Iesu Christi. Hos bonos in fine Epistole sue sanctos appellat; et sicut illos malos Omnes dicit, ita et istos bonos Omnes nichilominus dicit; ait enim: Salutant uos sancti omnes . Ecce in una eademque beati apostoli Epistola ponuntur, et omnes sancti, et omnes qui sua querunt, non que Iesu Christi; cum utique et omnes qui sancti erant sua non quererent, et omnes qui sua querebant sancti non essent. Accipiantur ergo et omnes isti et omnes illi, non confuse, sed distincte; et sic utrique Omnes dicantur, ut omnes isti ab illis omnibus, et illi omnes ab istis omnibus recto ueritatis ordine discernantur.

21. Idem sensus est et in omnibus tribubus quas  Deus semini Abrahe promisit, et in eo benedicendas ostendit, dicens: Et benedicentur in te omnes tribus terre . Quod etiam beatus Petrus confirmans, ait Iudeis: uos estis filii prophetarum, et testamenti quod disposuit Deus ad patres nostros, dicens ad Abraham: In semine tuo benedicentur omnes gentes terre . Ostendens autem Christum esse semen Abrahe, in quo est omnium tribuum benedictio repromissa, continuo hec uerba subiecit. uobis Deus primum suscitans Filium suum, misit 491 eum benedicentem uobis . Christus est itaque semen Abrahe, in quo benedicentur omnes tribus terre. Et utique uera est Dei promissio, quia fidelis est Dominus in omnibus uerbis suis, et sanctus in omnibus operibus suis , in cuius  promissione Abraham non hesitauit diffidentia, sed confortatus est fide, dans gloriam Deo, et plenissime sciens quia quecunque promisit, potest et facere .

CAP. XIII.---Cum ergo in Christo benedici omnes tribus terre nullus ambigat Christianus, beatus tamen Ioannes in Apocalypsi loquens de Christo, id est de ipso semine Abrahe, in quo benedicentur omnes tribus terre, ueraciter utique dicit: Ecce ueniet cum nubibus, et uidebit eum omnis oculus, et qui eum compunxerunt; et plangent se super eum omnes tribus terre . Ecce omnes tribus terre benedicentur in Christo, quo tamen ueniente, plangent se omnes tribus terre.

22. Quomodo itaque nobis utrumque constabit, si uel in bono, uel in malo sic omnium tribuum plenitudo  uniuersalis accipitur, ut nichil parti alteri relinquatur? Sed idem beatus Ioannes, qui de ipsius pectore ueritatis ubertatem ueridice predicationis ebiberat, sic ostendit Omnes istas tribus que se in aduentu Christi plancture sunt, ut omnes istas tribus quas in semine Abrahe benedicendas Deus uerax promisit ex illis omnibus tribubus colligi demonstraret. In eodem quippe libro eos qui Agni redempti sunt sanguine inducit cantantes canticum nouum, et dicentes: Dignus es, Domine, accipere librum, et aperire signacula eius: quia occisus es, et redemisti nos in sanguine tuo, ex omni tribu, et lingua, et populo, et gente: et fecisti nos Deo nostro regnum et sacerdotes, et regnabunt super terram .  Alio quoque memorati libri loco, dum ex duodecim tribubus filiorum Isrel duodena de singulis tribubus memorasset millia signatorum, ut etiam ex omnibus tribubus terre innumerabilem turbam fidelium demonstraret, ita loquitur: Post hec, uidi turbam magnam, quam dinumerare nemo poterat, ex omnibus gentibus, et tribubus, et linguis, et populis, stantes ante thronum et ante Agnum, amictos stolis albis, et palme erant in manibus eorum . He sunt omnes tribus de omnibus tribubus congregate. Iste sunt omnes tribus que benedicuntur credentes in Christum, de omnibus tribubus illis que se ideo plangent quia non crediderunt in Christum. Sic intelliguntur omnes fideles, et omnes infideles; omnes boni, et omnes mali; omnes quos Deus misericordissima bonitate  saluat, et omnes quos iustissima seueritate condemnat; quibusdam iuste non donans ueritatis agnitionem, quibusdam misericorditer agnoscendam reuelans ueritatem; et in omnibus implens suam omnipotentissimam uoluntatem.

CAP. XIu.---23. Plurima, secundum istius intelligentie saluberrimam regulam, in diuinis eloquiis, testimonia poterit inuenire quisquis uoluerit Scripturas diuinas recto cordis oculo recensere. Cum uero de humana uoluntate tractatur, quod pertinet ad salutis uel exordium, uel effectum, uERUM EST QUIDEM, quia de illis qui ratione utuntur, qui uolunt saluantur, et qui nolunt non saluantur; sed illi qui salui fiunt, tunc saluari uolunt, quando diuina gratia preueniuntur ut uelint; 492imo tunc saluari uolunt, quando ipsum uelle dono diuine largitatis accipiunt.  Sancta enim Scriptura mentiri nullatenus potest, que ait: Preparatur uoluntas a Domino . Unde quoque Apostolus, Christo in se loquente, ueraciter dicit: Cum timore et tremore salutem uestram operamini; Deus est enim qui operatur in uobis et uelle et perficere, pro bona uoluntate . Nec solum initium bone uoluntatis et operis Deo assignat Apostolus, uerum etiam ab ipso utrumque testatur impleri, dicens: Ut dignetur uos uocatione sua Deus noster: ut impleat omnem uoluntatem bonitatis, et opus fidei in uirtute . Et ut ostenderet hoc per gratiam fieri, secutus adiunxit : Ut clarificetur nomen Domini nostri Iesu Christi in uobis, et uos in illo, secundum gratiam Dei nostri et Domini Iesu Christi. In illis ergo  qui uoluntarie saluantur gratia diuina operatur ut uelint; in illis autem qui nolunt, humana duritia perseuerat ut nolint. Quam tamen duritiam homo non habebit, cum eam Deus auferre uoluerit. Sine difficultate quippe Deus potest implere quodcunque uoluerit, qui ait de quibusdam: Auferam ab eis cor lapideum, et dabo eis cor carneum . Aufert ergo cor lapideum, duritiam cordis auferens; dat cor carneum, gratiam sancte credulitatis infundens. Sic emollitur cor quod fuerat durum, quo sancte fidei tribuatur exordium.

CAP. Xu. ---24. Liberum uero humane mentis arbitrium in primo homine rectum creatum est, non tamon sine adiutorio gratie: talis utique gratie, qua  posset, si uellet, in eadem rectitudine permanere, et a qua posset, si uellet, auersa uoluntate discedere. Nunc autem in unoquoque homine gratia preueniens operatur, ut libertas arbitrii corrigatur. Arbitrium autem hominis in quantum corrigitur, in tantum liberatur; in tantum autem captiuum ducitur, in quantum adhuc noxie seruitutis necessitatibus implicatur. QUAE NECESSITATES non solum filios seculi mortaliter premunt, uerum etiam filios Dei etiam filios Dei frequenter affligunt. Ipsa est illa lex peccati, que illum militem strenuum, id est Paulum apostolum, condelectantem legi Dei secundum interiorem hominem, illa in membris habitans, et legi mentis repugnans, quamuis sibi non posset in effectu subiicere, non tamen quiescebat in suggestionibus concupiscentie captiuare. Unde idem apostolus ait: Condelector enim legi Dei secundum  interiorem hominem: uideo autem aliam legem in membris meis, repugnantem legi mentis mee, et captiuantem me in legem peccati que est in membris meis . Nec siluit solo se posse auxilio gratie liberari; ideo sequitur dicens : Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. Habuit ergo in mente gratie fortitudinem, sed in carne infirmitatem sentiebat arbitrii, quam non habuit Adam priusquam deprauaretur uoluntaria preuaricatione mandati. Inde est quod Apostolus, non sub lege, sed iam sub gratia constitutus, licet mente seruiret legi Dei, cogebatur tamen carne seruire legi peccati: quia illud illi in uoluntate diuinitus datum erat, illud in eo necessitate remanserat. Illis quippe  necessitatibus urgebatur inuitus, a quibus eripi omnis sanctus et optat et postulat, dicens Deo: De necessitatibus 493 meis eripe me . Harum necessitatum in se Apostolus molestiam sentiens dicebat: Non enim quod uolo bonum, hoc ago; sed quod odi malum, hoc facio. Si autem quod odi malum, hoc ago, iam non ego operor illud, sed quod habitat in me peccatum .

CAP. XuI.---25. He necessitates non desinunt in corpore mortis huius mortaliter uiuentibus sanctis; quibus miserabiliter quidem concutiuntur, ut agnoscant se illam gratiam sancte libertatis et pacis prime in primo homine peccati merito perdidisse; nec eam posse nisi per gratiam Christi recipere, in illa duntaxat uita in qua nulla erit sanctis sollicitudo certaminis,  sed perfecta securitas pacis; tunc utique quando insultabitur morti, exstirpata de membris omni contentione peccati. Tunc ueraciter in illa pace dicetur: Absorpta est mors in uictoria. Ubi est, mors, uictoria tua? Ubi est, mors, stimulus tuus? Stimulus autem mortis peccatum est , in quod primi hominis preuaricatione cecidimus, et sine quo in hac uita non sumus. Si enim dixerimus quia peccatum non habemus, nos ipsos seducimus, et ueritas in nobis non est . uigilandum est igitur in certamine, ut requiescatur in pace; cogitanda est liberi arbitrii semper infirmitas quam nobis primi hominis generauit iniquitas; et ad subrogandum uirtutis auxilium suppliciter poscenda est diuina maiestas,  ut laborantibus tribuat uirtutem, et uictores nos perducat ad pacem, ubi perfectam et ab omni peccato plenissime liberatam habeamus arbitrii libertatem: tunc quando omnis creatura, que nunc renouatur in Christo, liberabitur a seruitute corruptionis, in libertatem glorie filiorum Dei . Cum autem liberabitur, procul dubio et libere pacis et pacate libertatis munere perfruetur. Quod si illa pax illaque libertas tanta etiam nunc inesset homini quantam habuit primus homo ante peccatum, non uideret in membris suis aliam legem, que legi mentis sue contumaciter repugnaret, et captiuum in legem peccati uiolenter abduceret.

26. Liberum itaque humane mentis arbitrium, priusquam primus homo peccaret, in tantum fuit uere  liberum, in quantum in se nichil ex se sentiebat aduersum. Inerat ergo ei sanitas et felicitas; nec aliquam sibi sentiebat inesse miseriam, quia tenebat recta libertate iustitiam. Iustitia quippe liberaliter seruiebat, ideo de uera libertate gaudebat.

CAP. XuII.---Primus utique homo, quandiu iustitie seruiuit, peccatum omnino non habuit. Nos autem quamuis liberati a peccato, serui autem facti Deo , tamen si dixerimus quia peccatum non habemus, nos ipsos seducimus, et ueritas in nobis non est . Adam ante peccatum non habuit super se graue iugum, quod est super filios eius a die exitus de uentre matris eorum, usque in diem sepulture in matrem omnium . In Adam ante peccatum nullam habuit caro concupiscentiam, que spiritui repugnaret.  Sic enim faciliter dominabatur corpori, sicut obsequebatur fideliter conditori. Anima illa subditum habuit corpus, quam purus Deo subiiciebat affectus. Nunc autem in eo nos non perfecte obedire Deo cognoscimus, in quo in nobis caro concupiscit aduersus spiritum, et spiritus aduersus carnem, ut non que uolumus illa faciamus.

494 27. Libertas ergo primi hominis maiorem habuit pacem; sed nunc libertas fidelium per gratiam maiorem accipit caritatem: illi fuit prorsus quieta in pace iustitia, istis gloriosa datur in congressione uictoria. Maior ergo nunc datur gratia, dum per fidem liberum reparatur arbitrium; et cum, dono fidei atque caritatis infuso, arbitrii nostri Deus reparat libertatem, sic in nobis perficit in infirmitate uirtutem. Sano enim primi hominis arbitrio subrepsit ruina per  uitium; ut autem in hominibus sanetur arbitrium, maior gratia est donata post uitium. Ita factum est ut ubi abundauit peccatum, superabundaret et gratia; ac per hoc arbitrium dono Dei reparatur: et si non tantam habet quantam prius habuit sanitatem et pacem, maiorem tamen accipit ex largitate uirtutem, ut uoluntas hominis que sola deceptoris suasione a Deo discesserat, nunc, gratie subnixa presidio, non solum suasionibus, sed nec tormentis separetur a Christo. Ita Christus Deus mirabiliter ostendit quid humana uirtus ualeat, quid diuina: ut homo, qui per propriam uoluntatem uictus est sanus, accepta maiore gratia non uincatur infirmus. uirtus itaque hominis que minorem habuit gratiam, sponte uicta cecidit;  et infirmitas hominis maiore adiutorio gratie uictoriam recipit quam amisit. Potestas utique bene uel male operandi potest inesse homini utenti ratione: sed male operandi potestas ex solo libere uoluntatis habetur arbitrio; potestas autem bene operandi tunc libero inest arbitrio, quando donatur a Deo. Hanc potestatem diuinitus dari Ioannes euangelista hoc sermone testatur: Quotquot autem receperunt eum, dedit eis potestatem filios Dei fieri, his qui credunt in nomine eius .

CAP. XuIII.---28. Questionem uero de anima, quam penultimam uestris in litteris posuistis, ego in hac responsione ultimam posui, quam magis arbitror conflictum apud uos habere quam terminum: in qua plus potest augeri contentio quam suffragari cognitio.  Utraque enim pars sic suis assertionibus nititur, ut contrariis nichilominus obiectionibus reuincatur. Cuius questionis beatus Augustinus profunditatem sibi imperscrutabilem cernens, nullam uoluit huius rei definitam proferre sententiam, incongruum prorsus existimans aliquid affirmare sine dubitatione uelle, quod alter posset contraria responsione conuellere. Cuius tam in decimo libro de Genesi ad litteram, quam in libris ad uincentium uictorem de Origine anime, nec non in libro primo ex duobus quos ad sanctum Hieronymum scripsit ; in tribus quoque epistolis  quas ad Optatum episcopum de hac questione composuit, disputatione refulget non minus copiosa quam profunda; et eo magis laudabili, quia  congrua temperie moderata. Ubi quidquid ingenii acumine, quidquid ratiocinationis ordine, quidquid auctoritatis pondere inquirendum discutiendumque conspexit, et inquisiuit singulariter, et discussit. Consensum tamen ab utraque definitione continuit, ne laborem tante disputationis inaniter susciperet, quem cuiuslibet sententie temeraria definitio uacuaret. uidebat eam partem que affirmat animam de anima sicut corpus de corpore propagari, et illam que asserit nouas singulis nascentibus animas fieri, contrariis posse responsionibus submoueri: quarum pro 495 compendio responsiones singulas series huius operis tenebit insertas.

CAP. XIX.---29. Illi quippe qui nouas animas asserunt singulis fieri, cum illis opponi ceperit qua iustitia Dei anima que noua datur corpori peccatum  originale trahat, cum de humani seminis propagatione non ueniat, omnino deficiunt, duplici scilicet absurditate constricti, quia uel Deum pronuntiare compelluntur iniustum, uel negare coguntur originale peccatum. Anima enim que non propagatur ut caro, non debet cum carne originalis peccati teneri consortio, ac per hoc inuenitur nec indigere baptismatis sacramento. Et si in paruulo qui sine baptismate moritur, sola caro est peccati originalis contagione polluta, et anima non baptizati infantis sine iniquitate de hoc seculo putatur exire: dicatur ubinam sit paruulus in resurrectione futurus? utrum in regno Dei, propter munditiam  anime; an in igne eterno propter immunditiam carnis? Ubicunque  futurus dicatur, aut mendax Deus, aut iniustus asseritur. Mendax est enim si non baptizatum introducit in regnum, cum firmissimam prefixerit Saluator ipse sententiam, dicens: Si quis non renatus fuerit ex aqua et Spiritu, non potest introire in regnum Dei . Iniustus est autem si cum carne miserit animam in ignem eternum, que cum carne non habet commune peccatum. Sed manifestum est omnem qui non fuerit aut in nomine Christi sanctificato latice, aut pro Christi nomine et eius Ecclesia proprio sanguine baptizatus, ignis eterni combustione damnandum. Qua ergo iustitia diuini iudicii anima cum sua carne in ignem eternum mittetur, si peccati originalis crimine non tenetur?

30. An forte hanc absurditatem quisquam tentabit arripere, ut animam seorsum dicat pro sua munditia   in eternum futuram, carnem uero asserat in eterno igne, originalis merito iniquitatis arsuram? Sed ueritas catholice fidei, que in cunctis hominibus resurrectionem carnis futuram certissime credit et predicat, destruit huius adinuentionis ineptissimam falsitatem. Caro enim si animam non recipiet, non resurget; et si non resurget, utique nec uiuet. Que ergo sine anima non potest uiuere, quomodo exanimis poterit illius ignis cruciamenta sentire? Necesse est itaque ut carnem negent resurrecturam, qui uolunt animam non baptizati paruuli propter munditiam collocare in regno. Quod etiam ipsi uident quemadmodum dicatur non solum tam absurde quam impie. Magne quippe impietatis est, aut resurrecturam negare mortuam hominis  carnem; aut animam dicere absque carne in qua uixit, uel erumne, uel felicitatis, post iudicium fore participem. Cum Saluator noster futuram resurrectionem carnis ostendens dixerit:Quia ueniet hora in qua omnes qui in monumentis sunt audient uocem eius; et procedent qui bona fecerunt in resurrectionem uite; qui uero mala egerunt, in resurrectionem iudicii . Necesse est autem ut, resurgente corpore, pro operibus suis sit retributio anime carnisque communis: quia cum caro resurrexerit, nec corpus sine anima, nec anima sine corpore remanebit. Erit igitur communiter anime et carni eterna uel exsultatio, uel afflictio, quando indissolubilis 496 manebit eterna carnis animeque connexio;  que tamen non debent habere commune supplicium, si non habent commune peccatum: quia non conuenit iustitie Dei ut anima que nouo corpori datur, nec cum ipso corpore propagatur, cum quo communem non habet propaginem, reatum propagationis compellatur habere communem.

CAP. XX.---31. Illi uero qui asserunt animas cum corporibus propagari, possunt quidem ex hoc, ad ostendendum in paruulis iustum Dei iudicium, firmare non solius carnis, nec solius anime, sed utriusque commune originale peccatum, ut ex communione propaginis peccati quoque reatus digne credatur esse communis: sed in consideratione seminum que non concepta pereunt, penitus obmutescant . Animam quippe humanam certum est  eternitatem ipso conditionis munere percepisse; que necesse est ut corpus in quo hic quantulocunque tempore uixerit, in resurrectione recipiat. Quis ergo dicat animata semina profiuxisse, siue illa que non concipiuntur, siue que nocturna illusione funduntur? Quod omnis sapiens uidet quam sit absurdum, et a ratione omnimodis alienum.

32. Dum ergo his atque huiusmodi propositionibus partes se inuicem uincunt, uictrices esse non possunt: quia unaqueque earum sic uictrix efficitur de alieno, ut uincatur de suo; et cum alienam propositionem destruxit, ipsa non ualet astruere quod proponit. Quanto ergo melius ab huius questionis certamine temperamus, in qua nos inaniter laborare cognoscimus: presertim quia quod a sanctis uiris maioribus  nostris uidemus minime definitum, oportet nos tanto cautius atque temperantius querere, quanto ad eius finem illos preclaros uiros cernimus minime peruenisse. Sit ergo nobis sine dubitatione compertum, quod catholica fides et credit et predicat: animam scilicet humanam spiritum rationalem esse, non corpus; nec esse Dei partem, sed Dei creaturam; nec pro quibuslibet peccatis ante corpus gestis tanquam in carcerem missam in corpus, sed ex opere atque ordinatione Dei insertam esse corpori, ex qua corpus et uiuat et sentiat: quam non dubitemus cum carne in qua nascitur originale peccatum trahere, et ob hoc beneficio sancti baptismatis indigere.

CAP. XXI.---33. His enim omissis, quas supra posuimus, catholice fidei ueris manifestisque sententiis, in diuersos errores multi miserabiliter inciderunt. Tertullianus  quippe animam non spiritum esse dicens, sed corpus, uehementer errauit, eo usque desipiens, ut etiam summum et uerum Deum corpus esse diceret: cum non solum de Deo rerum omnium creatore legamus, quia Deus spiritus est , uerum etiam de angelis quos Deus creauit, dicatur in psalmo: Qui facit angelos suos spiritus . Animam quoque humanam spiritum rationalem esse nemo sapiens dubitet: de quo spiritu Apostolus dicit: Quis enim scit hominum que sunt hominis, nisi spiritus hominis qui in ipso est ? Ideo et sanctus euangelista rationalem animam, quam Christus cum carne suscepit, non corpus, sed spiritum esse docuit. Nam ipse Saluator dixerat: 497 Potestatem habeo ponendi animam meam, et potestatem  habeo iterum sumendi eam : quam sine dubio tunc posuit, cum euangelista dicit, quia inclinato capite emisit spiritum . Anima uero humana in eo rationalis ostenditur, in quo ad imaginem et similitudinem Dei facta narratur. Unde diuinitus homines admonentur ne fiant sicut equus et mulus, quibus non est intellectus .

34. Animam uero partem Dei esse, id est unius cum Deo esse nature, ceca Manicheorum sentit impietas: que Dei substantiam non solum in corporibus hominum, pecorum, auium, atque piscium, uerum etiam in lignis et herbis, in arboribus et oleribus estimant colligatam. Ignorant enim miseri, nec attendunt non hoc esse creaturam quod est Creator;  cum Deus sit immutabilis, anima uero mutabilis: que modo scit, modo nescit; modo deficit, modo proficit; modo sapit, modo desipit; modo reminiscitur, modo obliuiscitur; modo odit quod modo dilexerat, modo diligit quod modo oderat; modo incidit in seductionis laqueum, modo etiam non seducta prebet tamen errori consensum. Quod beatus Apostolus in Adam et eius muliere certissime ostendit, dicens: Adam enim non est seductus, mulier autem seducta in preuaricatione fuit . Mulier ergo seducta peccauit, cui uir non seductus uoluntaria prauitate consensit. Impium est itaque credere animam partem esse Dei: que ex eo quod aliquando in deterius commutatur, non pars diuine nature, sed quedam pars diuinorum operum inuenitur. Ex illis  quippe operibus est que fecit Deus, singula quidem bona, simul autem omnia bona ualde.

CAP.XXII.---35. Illud quoque fidei est omnino contrarium, animam antequam fuisset in corpore, in quibuslibet locis celestibus aut terrenis aliquid deliquisse, et merito cuiusquam peccati in corpus meruisse detrudi; quod sensisse dicitur Origenes. Cui omnino apostolus Paulus obsistit, dicens nondum natos nichil egisse boni uel mali . Actus quippe nascentium nulli sunt proprii, cum tamen antiquo primi hominis peccato nascamur obstricti. Per unum enim hominem in hunc mundum peccatum intrauit, et per peccatum mors; et ita in omnes homines mors pertransiit, in quo omnes peccauerunt : unde naturaliter filii ire facti sunt, seruique  peccati; seruientes autem peccato, liberi facti sunt iustitie: ut pote qui in iniquitatibus concepti sunt, et quos in delictis matres sue in utero aluerunt .

36. Ex hac originalis obligatione peccati amissa est illa bona libertas arbitrii, quando male libertatis uitio cepit homo peccato uoluntarie famulari. Ideo est omnibus hominibus in omnibus etatibus constitutis, id est ab ipsa natiuitate de uentre matris usque ad finem decrepite senectutis, necessarius sanguis Christi, qui in remissionem fusus est peccatorum, et solus potest delere omne peccatum. Unus est enim mediator Dei et hominum, homo Christus iehsu ; in cuius morte quisquis non fuerit ei in baptismate consepultus, nec potiri regno, nec ignis eterni poterit carere supplicio. ueritas  quippe ait quia si quis non fuerit renatus ex aqua et Spiritu, non potest introire in regnum Dei . Quapropter de 498 omnibus hominibus, pusillis et magnis, infantibus, pueris, adolescentibus, iuuenibus, senibus accipiendum est quod ille doctor gentium in fide et ueritate ueraciter dicit: Non enim est distinctio. Omnes enim peccauerunt, et egent gloria Dei. Iustificati gratis per gratiam ipsius, que est in Christo Iesu, quem proposuit Deus propitiationem per fidem in sanguine ipsius, ad ostensionem iustitia sue, propter remissionem precedentium delictorum . Precedens autem delictum cum in infantibus queritur, illud sine dubio primum primi hominis inuenitur, quod per primum hominem in  hunc mundum intrauit, et in ipso auctore totam sibi progeniem originaliter uindicauit. Que propago indiget sanguine illius mediatoris redimi, qui uerus in forma Dei permanens Deus, ita semetipsum exinaniuit formam serui accipiens, ut nec originalis, nec actualis maculam posset habere peccati.

CAP. XXIII.---37. In ipso itaque nobis reddita est uera libertas, cui nulla potuit inesse uel originalis uel actualis iniquitas. Inde est quod ipse dicit: Ecce uenit princeps mundi, et in me non habet quidquam . Ipse iustus et iustificans, liber et liberans: qui utique iustificando liberat, et liberando iustificat. Liberat autem homines de potestate diaboli, liberat arbitrium hominis a seruitute peccati; ut sit arbitrium hominis uere liberum, quia salubriter  liberatum, et ad hoc insit ei uera libertas, ut ei nulla dominetur iniquitas. Hanc se libertatem daturum esse per gratiam, ipse liberator noster hoc sermone testatur: Omnis qui facit peccatum, seruus est peccati. Et paulo post: Si ergo uos Filius liberauerit, uere liberi eritis . Filius ergo ab illa peccati seruitute liberat, ut arbitrium liberum Christi gratia liberatum, iustitie laudabiliter seruiat, quod peccato nequiter seruiebat. Ita fit ut non per arbitrium hominis, sed per gratiam liberatoris non regnet peccatum in mortali corpore , dum iustificamur ex fide; et per adiutorium gratie Deus in nobis operatur et uelle et perficere, pro bona uoluntate; ipse nobis bonam uoluntatem donans, ipse facultatem boni operis subministrans, a quo est omne datum  optimum, et omne donum perfectum ; sine quo nichil facere possumus, et in quo omnia possumus, in quantum ab eo gratiam uirtutis accepimus. Quod utique recta confidentia beatus presumit Apostolus, dicens: Omnia possum in eo qui me confortat . Et iterum: In quo laboro certando secundum operationem eius, quam operatur in me in uirtute .

CAP. XXIu.---38. Hec omnia fideliter atque indubitanter tenentes, sine periculo sumus, etiamsi quemadmodum dentur anime corporibus nesciamus. Sufficit autem scire nos prima natiuitate pollutos, secunda natiuitate mundatos; prima natiuitate captiuos, secunda natiuitate liberos; prima natiuitate terrenos, secunda natiuitate celestes; prime  natiuitatis uitio carnales, secunde natiuitatis beneficio spiritales; prima natiuitate filios ire, secunda natiuitate filios gratie; prima natiuitate filios seculi, secunda natiuitate filios Dei. Proinde etsi scire non possumus quemadmodum anima detur corporibus, illud recte credendo et bene uiuendo, illud instantissime satagamus, ut in regno 499 Dei et anima nostra letetur et corpus. Illud ergo si scire non possumus, patienter ignoremus: regnum autem Dei ardenter atque instanter queramus, ubi procul dubio etiam hoc Deus nobis reuelabit, quod non hic nobis inaniter occultatur, nisi quia in hac uita forsitan non competit ut sciatur.

39. Quod si quisquam diuinitus illuminatus, aut indiciis certissime rationis, aut testimoniis sancte  auctoritatis ualuerit uel agnoscere, uel docere, animas humanas aut nouas singulis corporibus dari, aut cum ipsis corporibus propagari, illud interim asserat quod habet fides ecclesiastica manifestum, omnes scilicet homines ex ipso conceptu trahere originale peccatum, quod sit in singulis nascentibus unius mediatoris sanguine remittendum, ut impietatis nexus, qui prima natiuitate contrahitur, secunda natiuitate soluatur; et per Filium Dei, qui factus est ex muliere, factus sub lege , ut adoptionem filiorum reciperemus, ipsius adoptionis gratiam, quam unusquisque  perdiderat uitio hominis peccatoris, recipiat beneficio Redemptoris. Hoc indubitanter asserens, quidquid deinceps secundum ueritatem poterit de animarum origine demonstrare, recte faciet non tacere. Tunc autem questio de anima recte tractatur, si non dubitatur de originali peccato humani generis, et de beneficio sancti baptismatis, quod captiuis donatum est per gratiam Saluatoris, qui dignatus est et totam sine peccato naturam nostri generis accipere, et omnem culpam nostri criminis abolere.





S. FULGENTII DE FIDE, SEU [a 2Kb] DE REGULA uERAE FIDEI, AD PETRUM, LIBER UNUS. 

 500. PROLOGUS.---1. Epistolam, fili Petre, tue caritatis accepi, in qua te significasti uelle Hierosolymam pergere, et poposcisti te litteris nostris instrui quam debeas in illis partibus uere fidei regulam tenere [b 1Kb] , ut nullus tibi possit sensus heretice subrepere falsitatis [c 1Kb] . Gaudeo quidem quod pro fide uera sine ullo perfidie uitio custodienda sollicitudinem geris, sine qua nulla potest prodesse, imo nec esse, conuersio. Apostolica quippe dicit auctoritas quia sine fide impossibile est placere Deo . Fides est namque bonorum omnium fundamentum [d 1Kb] . Fides est humane salutis initium [e 1Kb] . Sine hac [f 1Kb] nemo ad filiorum Dei numerum potest pertinere [g 1Kb] : quia sine ipsa nec in hoc seculo quisquam 501 iustificationis consequitur gratiam, nec in futuro uitam possidebit eternam; et si quis hic non ambulauerit per  fidem, non perueniet ad speciem. Sine fide omnis labor hominis uacuus est. Tale quippe est, ut sine uera fide quisque uelit Deo per contemptum seculi placere [h 1Kb] ; quale si quisquam  tendens ad patriam, in qua se scit beate esse uicturum, relinquat itineris rectitudinem, et improuidus sectetur errorem, quo non ad beatam ciuitatem perueniat, sed in precipitium cadat; ubi non gaudium peruenienti detur, sed cadenti interitus inferatur.

 2. uerumtamen ut de fide sufficiens sermo promatur, nec temporis suffragatur spatium, quia celeriter nostrum cupis habere responsum, et tam magnum est huius disputationis opus, ut magnis uix possit impleri [i 1Kb] sermonibus. Neque enim poposcisti sic te debere de fide instrui, ut unam quamlibet heresim designares [i 1Kb] , contra quam specialiter nostre disputationis uigilaret intentio: sed cum indefinite definitionem fidei petis, eamque cupis etiam sub breuitate concludi, uides procul dubio quam sit nobis impossibile ut rem tantam in breui plene comprehendamus, cui sufficientes esse non possumus, etiamsi tantum spatium temporis et tale nobis esset ingenium, ut multa uolumina de hoc quod a nobis expetis facere ualeremus . Sed quia Deus prope  est omnibus inuocantibus eum in ueritate , qui uerbum consummans et breuians fecit super terram , spero quia, sicut tibi dedit huius fidei sanctam sollicitudinem, sic etiam mihi, ut tuo tam bono tamque laudabili seruiam desiderio, sufficientem tribuet facultatem: ut etsi non potuero  cuncta dicere, ex quibus omnis error hereticus possit agnosci, et agnitus uel conuinci ualeat uel uitari, tamen in nomine atque adiutorio sancte Trinitatis, que unus solus uerus et bonus est  Deus, ea dicam in quibus saltem magna ex parte rationem catholice fidei constet sine aliqua erroris caligine contineri. Quibus retentis, poteris etiam illa deprehendere atque fugere, que etsi in hoc opere non uidentur speciali disputatione conuinci, tamen ex iis que hic generaliter atque absolute ponentur, appareat  illa que infideles homines [a 1Kb] auribus uolunt  insusurrare fidelium, non regula diuine ueritatis tradita, sed nequitia humani erroris inuenta.

CAPUT I.---3. Quocunque igitur loco fueris constitutus, quia, secundum regulam nostri Saluatoris imperio promulgatam, nosti te in uno Patris [b 1Kb] et Filii et Spiritus sancti nomine baptizatum, principaliter atque indubitanter toto corde retine, Patrem Deum,  et Filium Deum, et Spiritum sanctum Deum, id est sanctam atque ineffabilem Trinitatem unum esse naturaliter Deum, de quo in Deuteronomio dicitur: Audi, Isrel, Dominus Deus tuus Deus  unus est . Et, Dominum 502 Deum tuum adorabis, et illi soli seruies . uerumtamen quia istum unum Deum, qui solus est uerus naturaliter Deus, non Patrem solum, neque Filium solum, neque solum Spiritum sanctum, sed simul Patrem et Filium et Spiritum sanctum esse diximus, cauendum est ne sicut Patrem et Filium et Spiritum sanctum unum Deum esse, quantum ad naturalem attinet unitatem [c 1Kb] , ueraciter dicimus, sic eum qui Pater est, eumdem uel Filium, uel Spiritum sanctum; aut eum qui Filius est, siue Patrem, siue Spiritum sanctum;  aut eum qui Spiritus sanctus proprie in confessione huius Trinitatis dicitur uel Patrem uel Filium personaliter dicere siue credere, quod omnino nefas est, audeamus.

4. Fides enim quam sancti patriarche atque prophete ante incarnationem Filii Dei diuinitus acceperunt, quam etiam sancti apostoli ab ipso Domino in carne posito audierunt, et, Spiritus sancti magisterio instructi, non solum sermone predicauerunt, uerum etiam ad instructionem saluberrimam posterorum scriptis suis inditam reliquerunt, unum Deum predicat Trinitatem, id est Patrem et Filium et Spiritum sanctum. Sed Trinitas uera non esset, si una eademque persona diceretur Pater et Filius et Spiritus sanctus. Si enim sicut est Patris et Filii et Spiritus  sancti una substantia, sic esset una persona, nichil omnino esset in quo ueraciter Trinitas diceretur. Rursus Trinitas quidem uera non esset [d 1Kb] , sed unus Deus Trinitas ipsa non esset, si quemadmodum Pater et Filius et Spiritus sanctus personarum sunt ab inuicem proprietate distincti, sic fuissent naturarum quoque diuersitate discreti. Sed quia in illo uno uero Deo Trinitate, non solum quod unus Deus est, sed  etiam quod Trinitas est, naturaliter uerum est, propterea ipse uerus Deus in personis Trinitas est, et in una natura unus est [e 1Kb] . Per hanc unitatem naturalem totus Pater in Filio et Spiritu sancto est, et totus Filius in Patre et Spiritu sancto est, totusque Spiritus sanctus in Patre et Filio est. Nullus horum extra quemlibet ipsorum est : quia nemo alium aut precedit eternitate, aut excedit magnitudine, aut superat potestate. Quia nec Filio nec Spiritu sancto, quantum ad nature diuine unitatem pertinet, aut anterior [f 1Kb] , aut maior Pater est ; nec Filii eternitas atque immensitas, uelut anterior aut maior, Spiritus sancti eternitatem immensitatemque aut precedere aut excedere naturaliter potest. Sicut ergo  nec Filius posterior aut minor est Patre, ita nec Spiritus sanctus posterior aut minor est Filio. Aeternum quippe et sine initio est, quod Filius de Patris natura natus exstitit [g 1Kb] ; et eternum ac sine initio est, quod Spiritus sanctus de natura Patris Filiique procedit. Ob hoc ergo tres unum recte credimus et dicimus Deum, quia una prorsus 503 eternitas, una immensitas, una naturaliter trium est diuinitas personarum.

5. Teneamus igitur Patrem et Filium et Spiritum sanctum unum esse naturaliter Deum; neque tamen ipsum Patrem esse qui Filius est, neque Filium ipsum esse qui Pater est, nec Spiritum sanctum ipsum esse qui Pater aut Filius est . Una enim est Patris  et Filii et Spiritus sancti essentia, quam Greci uocant, in qua non est aliud Pater, et aliud Filius, et aliud Spiritus sanctus, quamuis personaliter sit alius Pater, alius Filius, alius Spiritus sanctus. Quod nobis maxime in ipso sanctarum Scripturarum demonstratur initio, ubi Deus dicit: Faciamus hominem ad imaginem et similitudinem nostram . Cum enim singulari numero dicit imaginem, ostendit unam naturam esse, ad cuius imaginem homo fieret. Cum uero dicit pluraliter, nostram, ostendit eumdem Deum, ad cuius imaginem homo fiebat, non unam esse personam. Si enim in illa una natura [h 1Kb] Patris et Filii et Spiritus sancti una esset persona, non diceretur, ad imaginem nostram, sed, ad imaginem meam; nec dixisset faciamus, sed, faciam. Si uero  in illis tribus personis tres essent intelligende uel credende substantie, non diceretur, ad imaginem nostram, sed, ad imagines nostras: una enim imago trium naturarum inequalium esse non posset. Sed dum ad unam imaginem unius Dei homo factus dicitur, una sancte Trinitatis essentialiter diuinitas intimatur. Deinde  et paulo post pro eo quod Deus superius dixerat: Faciamus hominem ad  imaginem et similitudinem nostram, sic hominem factum Scriptura narrauit, ut diceret: Et fecit Deus hominem: ad imaginem Dei fecit eum .

6. Hanc Trinitatem personarum atque unitatem nature propheta Isaias reuelatam esse sibi non tacuit [a 1Kb] , cum se dicit Seraphin uidisse clamantia: Sanctus, sanctus, sanctus Dominus Deus sabaoth . Ubi prorsus in eo quod dicitur tertio Sanctus, personarum Trinitatem; in eo uero quod dicitur semel Dominus Deus sabaoth, diuine nature cognoscimus unitatem. In illa igitur sancta Trinitate, que ideo a nobis repetitur [b 1Kb] , ut uestro cordi [c 1Kb] tenacius infigatur, unus est Pater [d 1Kb] , qui solus essentialiter de seipso unum Filium genuit; et unus Filius, qui de uno Patre solus est essentialiter natus ;  et unus Spiritus sanctus, qui solus essentialiter de Patre Filioque procedit. Hoc autem totum una persona non posset, id est et gignere se, et nasci de se, et procedere de se. Quia igitur aliud est genuisse quam natum esse, aliudque est procedere  quam genuisse uel natum esse, manifestum est quoniam alius est Pater, alius Filius, alius Spiritus sanctus. Trinitas itaque ad personas Patris et Filii et Spiritus sancti refertur, unitas ad naturam.

CAP. II. Humanitas Christi.---7. Sicut ergo, secundum illam diuinitatem qua unum sunt Pater 504 et Filius et Spiritus sanctus, neque Patrem natum credimus, neque Spiritum sanctum, sed solum Filium: sic etiam secundum carnem solum Filium natum catholica fides et credit et predicat. Neque  enim in illa Trinitate proprium esset solius Patris quod non est natus ipse, sed unum [e 1Kb] Filium genuit; neque proprium solius Filii, quod non genuit ipse, sed solus de Patris essentia natus est; neque proprium Spiritus sancti, quod nec natus est ipse, nec genuit, sed solus de Patre Filioque procedit [f 1Kb] ; si secundum diuinam quidem naturam Deus Pater de nullo nasceretur Deo, secundum carnem tamen ipse nasceretur de  uirgine. Si enim Pater de uirgine nasceretur, una persona esset Pater et Filius: ipsa autem una persona, pro eo quod non de Deo, sed tantum de uirgine nasceretur, non Dei Filius, sed tantum hominis filius ueraciter diceretur; nec ipse Dei Filius diceret [g 1Kb] : Sic Deus dilexit mundum, ut Filium suum unigenitum daret ; et  iterum: Non enim misit Deus Filium suum in mundum ut iudicet mundum, sed ut saluetur mundus per  ipsum . Nec beatus dixisset Ioannes: Qui diligit genitorem, diligit et eum qui natus est ex eo ; nec ipse Filius dixisset: Pater meus usque modo operatur, et ego operor . Ipse enim qui Filius dicitur, si idem esset et Pater, non ueraciter Dei Filius diceretur, quia non de Deo, sed de sola uirgine nasceretur. Ad extremum uero nec ipse Pater de celo testaretur, et suum corporali uoce filium demonstraret, dicens: Hic est Filius meus dilectus, in quo mihi bene complacui [h 1Kb] . Apostolus quoque Paulus non dixisset de Deo Patre: Qui proprio Filio suo non pepercit [i 1Kb] , sed pro nobis omnibus tradidit illum .

8. Sed quoniam ista omnia et diuinitus ad nostram doctrinam dicta sunt, et quia diuina dicta sunt [i 1Kb] ,  utique uera sunt, uerum est quod fides catholica predicat, et secundum diuinitatem de Patre natum esse solum Filium eternum cum Patre, immortalem, impassibilem, atque incommutabilem Deum; et secundum carnem non Patrem, sed unigenitum eius Filium, salua eternitate sua [k 1Kb] , temporaliter natum, salua impassibilitate sua passum, salua immortalitate sua mortuum, salua incommutabilitate sua, qua  Deus uerus et uita eterna est, ueraciter suscitatum. Qui totum habet commune cum Patre quod eternus naturaliter sine initio habuit, et nichil habet commune cum Patre eorum que in suam personam temporaliter atque humiliter ille eternus atque excelsus accepit [l 1Kb] .

505 9. Rursus si non ille qui proprius atque  unigenitus Dei Patris Filius est, sed Spiritus sanctus nasceretur ex uirgine, non ipsum Filium qui factus est ex muliere, factus sub lege, natum de Spiritu sancto ex Maria uirgine, in symbolo acceptum, et corde ad iustitiam crederet, et ore ad salutem sancta confiteretur Ecclesia. Sed et si ipse Spiritus sanctus, qui Patris et Filii Spiritus est, formam serui acciperet, non ipse Spiritus sanctus super seipsum hominem factum in columbe specie celitus adueniret.

10. Pater igitur Deus de nullo genitus Deo, semel de sua natura sine initio genuit Filium Deum sibi equalem [m 1Kb] , et eadem qua ipse naturaliter eternus est diuinitate ceternum. Sed idem Dei Filius cum sit Deus eternus et uerus [n 1Kb] , et cum Patre secundum diuinitatem naturaliter unus Deus, secundum hoc  quod dicit: Ego et Pater unum sumus , idem pro nobis est homo factus uerus et plenus. In  eo uerus, quia ueram habet Deus ille [a 1Kb] humanam naturam; in eo uero plenus, quia et carnem humanam suscepit, et animam rationalem. Idem tamen Unigenitus Deus secundo [b 1Kb] natus est, semel ex Patre, semel ex matre: natus est enim de Patre Deus uerbum, natus est de matre uerbum caro factum.

11. Unus igitur est atque idem Deus Dei Filius natus ante secula, et natus in seculo; et utraque natiuitas unius est Filii Dei: diuina, secundum quam creator in forma Dei ceternus Patri Deus est; humana, secundum quam semetipsum exinaniens, et formam serui accipiens, non solum in conceptu materni uteri semetipsum, dum homo fieret, eadem seruilis forme susceptione formauit, uerum etiam de eodem matris utero [c 1Kb] idem Deus homo factus exiuit,  et in cruce idem Deus homo factus pependit [d 1Kb] , et in sepulcro [e 1Kb] idem Deus homo factus iacuit, et ab inferis idem Deus homo factus tertio die resurrexit; sed in sepulcro secundum solam carnem idem Deus iacuit, et in infernum secundum solam animam descendit. Qua de inferis ad carnem, die tertia, reuertente [f 1Kb] , idem Deus secundum carnem qua  in sepulcro iacuit, de sepulcro resurrexit; et quadragesimo post resurrectionem die, idem Deus homo factus in celum ascendens, in dextera Dei sedit [g 1Kb] , inde in fine seculi ad iudicandos uiuos mortuosque uenturus.

12. uerbum ergo caro factum unus est Filius Dei Dominus [h 1Kb] iehsu Christus, mediator Dei et hominum. Idcirco autem mediator, quia idem Deus atque homo  uerus, habens cum Patre unam diuinitatis naturam, et humanitatis unam cum matre substantiam; habens ex nobis usque ad mortem iniquitatis nostre penam; habens incommutabilem de Deo Patre [i 1Kb] iustitiam; propter iniquitatem nostram 506 temporaliter mortuus, propter iustitiam suam, et ipse semper uiuus, et immortalitatem mortalibus largiturus. Qui perfectam quidem humanitatem suam in ipsa diuinitatis sue perfectione seruauit; ueritatem uero mortalitatis sue [i 1Kb] , per susceptionem mortis, ueritate atque incommutabilitate sue immortalitatis absorbuit.

13. Hoc est quod testatur beatus Petrus, quia Christus deglutiuit mortem, ut uite eterne heredes efficeremur . Beatus quoque Paulus docet quod Christus mortem deglutierit, illuminauerit  autem uitam et incorruptionem . Christus ergo mortem gustauit, quia uerus homo est; idemque mortem deglutiuit, quia uerus Deus est.  Idem quippe, sicut dicit Apostolus, mortuus est [k 1Kb] ex infirmitate, sed uiuit ex uirtute Dei : unus atque idem, qui secundum prophetiam beati Dauid [l 1Kb] , et homo factus est in Sion, et ipse fundauit eam Altissimus .

14. Itaque nec diuinitas Christi aliena est a natura Patris, secundum id quod in principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil ; nec humanitas eius aliena est a natura matris, secundum id quod uerbum caro factum est, et habitauit in nobis . Illa enim natura que semper genita manet ex Patre, naturam nostram sine peccato suscepit, ut nasceretur ex uirgine. Neque enim natura  eterna atque diuina temporaliter concipi et temporaliter nasci ex natura humana ullatenus posset, nisi secundum susceptionem ueritatis humane ueram temporaliter conceptionem atque natiuitatem ineffabilis in se diuinitas accepisset. Sic est Deus eternus ac uerus [m 1Kb] , ueraciter secundum tempus et conceptus et natus ex uirgine. Dum enim uenit plenitudo temporis, misit Deus Filium suum factum  ex muliere, factum sub lege, ut eos qui sub lege erant redimeret, ut adoptionem filiorum [n 9Kb] reciperemus , illo scilicet Deo facto naturaliter filio hominis, qui unus est naturaliter Filius Dei Patris. Hoc utique Ioannes euangelista confirmans, postquam dixit, Et uerbum caro factum est, et habitauit in nobis , subsequenter ait, Et uidimus gloriam eius, gloriam  quasi Unigeniti a Patre, plenum gratie et ueritatis . Sic ille omnium spirituum omniumque corporum, id est omnium naturarum creator et Dominus, creauit uirginem, creandus ex uirgine; et cuius ipse factor est, matrem sibi fecit, quando  de eius carne concipiendus atque pariendus ueram materiam  carnis Deus immensus ac sempiternus accepit: ut et secundum ueritatem forme seruilis Deus homo misericorditer fieret, et secundum formam Dei, naturali ueritate  idem Deus homo permanens non careret.

15. Sic ergo Christum Dei Filium, id est unam ex Trinitate personam 507 Deum uerum crede, ut  diuinitatem eius de natura Patris natam esse  non dubites; et sic eum uerum hominem crede, ut eius carnem non celestis, non erie, non alterius cuiusquam putes esse nature, sed eius cuius est omnium  hominum caro: id est quam ipse Deus homini primo [a 1Kb] de terra plasmauit, et ceteris hominibus plasmat, quos per propagationem ex hominibus creat. Sed licet caro Christi et omnium hominum unius eiusdemque nature sit, hec tamen quam Deus uerbum ex Maria uirgine sibi unire dignatus est, sine peccato concepta [b 1Kb] , sine peccato nata est: ut pote secundum quam Deus eternus et iustus misericorditer, et conceptus, et natus est, et Dominus glorie crucifixus est.

16. Libido concubitus.---Quibus autem uerbis explicabitur carnis illius excellentia singularis, cuius diuina est ex ipsa sui conceptione [c 1Kb] persona, cuius origo natiuitatis insolita, qua sic uerbum caro factum est, ut una persona esset cum carne sua Unigenitus  ac sempiternus Deus, ipsa sue carnis conceptione conceptus. Istam uero ceterorum hominum carnem per humanum certum est nasci concubitum, uiro seminante, femina uero concipiente atque pariente. Et quia dum sibi inuicem uir mulierque miscentur ut filios generent, sine libidine non est parentum concubitus, ob hoc filiorum ex eorum carne nascentium non potest sine peccato esse conceptus, ubi peccatum in paruulos non transmittit propagatio, sed libido; nec fecunditas nature humane facit homines cum peccato nasci, sed feditas libidinis, quam homines habent ex illius primi iustissima condemnatione peccati. Ideo beatus Dauid, quamuis de legitimo nasceretur iustoque coniugio, in quo scilicet nec infidelitatis culpa, nec fornicationis macula poterat inueniri:  propter originale tamen peccatum, quo naturaliter obstricti sunt filii ire, non solum impiorum filii, sed omnes etiam qui de iustorum sanctificata carne nascuntur, exclamat et dicit: Ecce enim in iniquitatibus conceptus sum, et in delictis peperit me [d 1Kb] mater mea . Sanctus etiam Iob dicit, mundum a sorde non esse hominem, nec si unius diei sit uita eius super terram .

17. Dei ergo Filius unigenitus, qui est in sinu Patris, ut carnem hominis animamque mundaret, susceptione carnis atque anime rationalis incarnatus est; et qui est Deus uerus, homo uerus factus est, non ut alter Deus esset alter homo; sed idem Deus, idem homo. Qui ut illud peccatum quod in concubitu mortalis carnis generatio humana contraxit auferret, conceptus est nouo more, Deus incarnatus in matre  uirgine, sine coitu uiri, sine libidine concipientis uirginis: ut per Deum hominem, quem absque libidine conceptum inuiolatus edidit uirginis uterus, ablueretur peccatum quod nascentes trahunt omnes homines: quibus in corpore mortis huius talis est nascendi conditio, ut matres eorum fecunditatis opus implere non possint, nisi prius uirginitatem carnis  amiserint. Solus igitur abstulit peccatum conceptionis 508 atque natiuitatis humane Deus Unigenitus, qui dum conciperetur ueritatem carnis accepit ex uirgine, et cum nasceretur integritatem uirginitatis seruauit in matre. Ista causa est qua Deus factus est filius uirginis Marie, et Maria uirgo facta est mater Unigeniti Dei: ut quem Pater genuit ex eternitate, ipsum uirgo conceptum proferret in tempore: illa utique uirgo, quam Deus, qui de ea fuerat nasciturus, ita singulari gratia preuenit atque repleuit, ut ipsum haberet uentris sui fructum, quem ex initio habet uniuersitas Dominum: et ipsum sibi uideret nascendi solemnitate subditum, quem in unitate paterne substantie non solum hnmana, sed etiam angelica creatura cognoscit et adorat Altissimum.

 18. Sic ergo peccatum et pena peccati, que per scelus corrupte mulieris intrauit in mundum, per inuiolate uirginis partum aufertur a mundo [e 1Kb] . Et quia in conditione generis humani per mulierem que de solo uiro facta est, contigit ut mortis uinculo teneremur obstricti, hoc in redemptione humani generis diuina bonitas egit, ut per uirum qui de sola muliere [f 1Kb] natus est, uita hominibus redderetur. Illic humanam naturam nequissima deceptione sibi diabolus in peccati similitudinem sociauit; hic Deus humanam naturam in unitatem persone suscepit. Ibi femina decepta est, ut fieret filia diaboli: hic uirgo gratia repleta est, ut fieret mater summi atque incommutabilis Unigeniti Dei. Ibi angelus deiectus per superbiam, seducte mulieris animum obtinuit [g 1Kb] ; hic  Deus humilians se per misericordiam, incorrupte uirginis uterum ex ea nasciturus impleuit. Dei enim Filius iehsu Christus qui in forma Dei erat , ipse, secundum apostolicam doctrinam, semetipsum exinaniuit formam serui accipiens . Formam ergo serui, id est naturam serui in suam accepit Deus ille personam, atque ita hominum factor in similitudinem hominum factus, habitu est inuentus ut homo, ipse humiliauit semetipsum, factus obediens Patri usque ad mortem, mortem autem crucis .

19. Intente igitur hanc Apostoli sententiam cogita, et in ea cognosces quomodo Dominum Iesum Christum eumdem Deum atque hominem credas. Nec tamen in eo ueritatem utriusque nature in una persona,  aut confundas, aut diuidas. Cum ergo primum audis de Domino Iesu Christo quia in forma Dei erat, oportet te agnoscere firmissimeque tenere, in illo forme nomine naturalem plenitudinem debere intelligi. In forma igitur Dei Dominus iehsu Christus erat, quia in natura Dei Patris semper erat, de quo natus erat. Unius ergo nature cum Patre est, equaliterque  cum eo sempiternus atque immensus, equaliter immortalis et incommutabilis, equaliter inuisibilis et inenarrabilis, equaliter bonus et iustus, equaliter miserator et misericors, patiens et multum misericors et uerax, equaliter fortis et suauis, equaliter sapiens atque omnipotens.

509 20. Proinde hec omnia que diximus de Filio Dei, firmissima fide retine, quia  hec utique omnia in unitate nature habens cum Patre, sine dubio equalis est Patri. Propter quod et Apostolus continuo adiungens, ait: Non rapinam arbitratus est esse se equalem Deo . Non enim rapine  fuit illa Filii cum Patre diuinitatis equalitas, sed nature . Etiam illa que consequenter subiungit Apostolus dicens, quia semetipsum exinaniuit  formam serui accipiens, in similitudine hominum factus, et habitu inuentus ut homo; et quia humiliauit semetipsum, factus obediens [a 1Kb] usque ad mortem, mortem autem crucis; omnia hec de illo unigenito Deo Dei Filio, de illo uerbo Deo de quo dicit euangelista: In principio erat uerbum, et uerbum erat apud Deum, et Deus erat uerbum ; de illa Dei uirtute Deique sapientia, de qua Deo dicitur: Omnia in sapientia fecisti ; de illo principio cum quo unum est Pater ipse principium, et in quo sibi ceterno fecit celum et terram, id est omnem spiritalem corporalemque naturam; de Deo Unigenito, qui est in sinu Patris, ut dixi, omnia hec personaliter accipe: salua tamen eternitate, immensitate, immortalitate, incommutabilitate, inuisibilitate diuinitatis eius. Que ita naturaliter et equaliter communia  cum Deo Patre habet Dei Filius, ut licet pro nobis fuerit homo ueraciter factus, permanserit tamen equalis uero Deo [b 1Kb] Patri, de quo natus est uerus et ueritas Deus. Semetipsum igitur exinaniuit [c 1Kb] , sed de plenitudine eius nos omnes accepimus : quam plenitudinem si exinanitus amitteret, quod de ea nobis daret utique non haberet. Eodem autem non habente, nos procul dubio  nichil possemus accipere. De plenitudine autem eius nos omnes accepimus. Ex eo igitur quod nobis de plenitudine sua dedit, ostendit etiam cum se exinaniuit plenitudinem non amisisse quam habuit: quia si plenitudinem suam amitteret, dare de illa nullatenus posset. Formam ergo serui accepit: neque enim aliud fuit illa summi Dei exinanitio, nisi forme seruilis, id  est humane nature acceptio.

21. Utraque est igitur in Christo forma, quia utraque et uera et plena est in Christo substantia. Ideo sanctus Euangelista plenum eum gratie et ueritatis predicat , quia et in diuina natura, in qua Deus ueritas est, plenus est; et in humana natura, in qua homo uerus gratia factus est, plenus est. In illa plenitudine Deus est [d 1Kb] , in forma Dei equalis  Deo; in ista plenitudine seruus, in forma serui, quia in similitudinem homiuum factus, habitu est inuentus ut homo. Exinaniens ergo semetipsum formam serui accepit ut fieret seruus; sed forme Dei plenitudinem non amisit, in qua semper est eternus atque incommutabilis Dominus: factus secundum formam serui homo uerus, eiusdem nature cuius est ancilla mater; et manens in forma Dei Deus uerus, eiusdem nature cuius est etiam Dominus Pater. In forma Dei cum 510 Patre et Spiritu sancto unus est solus formator omnium Deus; secundum formam serui solus ipse sua et Patris et Spiritus sancti operatione formatus: quod creator est, commune habens naturaliter cum Patre et Spiritu sancto, quod autem creatus est, formam serui secundum  quam creatus est [e 1Kb] , solus habens personaliter in seipso. Cuius et natiuitatem futuram secundum carnem, et mortem, et resurrectionem, atque in celos ascensionem lex et prophete prenuntiare nunquam destiterunt, prout ipse precipiebat, obedientes [f 1Kb] et uerbis et factis.

22. Nam et in sacrificiis carnalium uictimarum, que ipsa sibi sancta Trinitas, que unus est Deus Noui et ueteris Testamenti, a patribus nostris precipiebat offerri, illius sacrificii significabatur gratissimum munus, quo pro nobis seipsum solus Deus Filius secundum carnem esset misericorditer oblaturus. Ipse enim, secundum apostolicam doctrinam, obtulit semetipsum pro nobis oblationem et hostiam Deo in odorem suauitatis . Ipse uerus Deus et  uerus pontifex, qui pro nobis non in sanguine taurorum et hircorum, sed in sanguine suo semel introiuit in sancta . Quod tunc pontifex ille significabat, qui cum sanguine in sancta sanctorum per annos singulos introibat. Iste igitur est qui in se uno totum exhibuit quod esse necessarium ad redemptionis nostre sciebat effectum, idem scilicet sacerdos et sacrificium, idem Deus et templum: sacerdos, per quem sumus reconciliati; sacrificium, quo reconciliati; templum, in quo reconciliati; Deus, cui reconciliati. Solus tamen sacerdos, sacrificium et templum, quia hec omnia [g 1Kb] Deus secundum formam serui; non autem solus Deus, quia hoc est cum Patre et Spiritu sancto secundum formam Dei.

23. Reconciliati igitur sumus per solum Filium secundum carnem, sed non soli Filio secundum diuinitatem.  Trinitas enim nos sibi reconciliauit per hoc quod solum uerbum carnem ipsa Trinitas fecit. In quo sic ueritas incommutabilis [h 1Kb] manet humane diuineque nature, ut sicut uera semper est eius diuinitas, quam de Patre incommutabilem habet, ita uera semper atque incommutabilis eius humanitas sit, quam sibi unitam summa diuinitas gerit.

24. Hec pauca de fide sancte Trinitatis, que solus  et uerus est naturaliter Deus, quantum breuitas temporis et sermonis permisit, inserui. Nunc de creatura quid absque dubitatione credere debeas, intimabo.

CAP. III.---25. Unde nature create proficiant et deficiant.---Principaliter itaque tene omnem naturam  que non est Trinitas Deus, ab ipsa sancta Trinitate que solus uerus et eternus Deus est creatam ex nichilo. Ac sic uniuersa in celis et in terra, uisibilia et inuisibilia, siue Thronos, siue Dominationes, siue Principatus, siue Potestates, opus atque creaturam esse sancte Trinitatis, 511 que est unus Deus rerum omnium creator et Dominus, eternus, omnipotens, iustus [a 1Kb] , et bonus, habens naturaliter ut semper sit, et ut mutari aliquando non possit. Et hic Deus, qui sine initio semper  est, quia summe est, dedit rebus a se creatis ut sint: non tamen sine initio, quia nulla creatura eiusdem nature est cuius est Trinitas unus uerus et bonus Deus, a quo creata sunt omnia. Et quia summe bonus est, dedit omnibus naturis  quas fecit ut bone sint: non tamen tantum bone quantum creator omnium bonorum, qui non solum summe bonus, sed etiam summum atque incommutabile bonum est, quia eternum bonum est; nullum habens defectum, quia non ex nichilo factum; nullum habens profectum, quia non habet [b 1Kb] initium. Ideo quippe nature a Deo facte proficere possunt, quia esse ceperunt; ideo deficere, quia ex nichilo facte sunt. Ad defectum eas conditio ducit originis, ad profectum uero prouehit operatio Creatoris. In eo  igitur primum Trinitatis, que Deus uerus est, eternitas sine initio naturalis agnoscitur, quia quedam ita fecit, ut cum esse quidem ceperint, tamen non esse aliquando non possint. In eo uero eius omnipotentia intelligitur, quia omnem creaturam uisibilem atque inuisibilem, id est corporalem atque spiritalem de nichilo fecit, in quibus ipsa rerum diuersitas multo magis commendat bonitatem atque omnipotentiam Creatoris. Nisi enim omnipotens esset, non una eademque facilitate  summa atque ima fecisset; et nisi summe bonus esset, non se gubernandis rebus quoque infimis prestitisset.

26. Corpora celestia et terrestria differunt.---Igitur tam in magnis quam in paruis quibusque rebus conditis, magna est bonitas atque omnipotentia Conditoris.  Omnia enim sapienter fecit summa ueraque sapientia, cui naturaliter hoc est esse, quod sapientem esse; hoc facere, quod sapienter facere. Simplicitas itaque multiplicis sapientie Dei, magnitudinem celsitudinis sue, non solum in magnitudine sublimium creaturarum, uerum etiam in infimarum paruitate commendat: dum bona omnia que creauit, non solum multo inferius dissimiliusque suo creatore  sunt, ut pote non prolata de ipso, sed facta prorsus ex nichilo: uerum etiam inter se non equaliter sunt, sed unaqueque res ita permanet sicut a Deo accepit ut esset [c 1Kb] , alia quidem sic, alia autem sic. Neque enim sic datum est corporibus ut sint, sicut spiritus acceperunt: cum ipsa quoque corpora non equaliter sint, et in ipsis celestibus atque terrestribus inueniatur nonnulla diuersitas: cum tam celestia quam terrestria, non solum impari distent quantitate molis, uerum etiam dissimili splendeant claritate. Alia namque est, sicut Apostolus dicit, claritas celestium corporum, alia terrestrium. In ipsis quoque celestibus alia claritas solis, alia claritas lune, et alia claritas stellarum: stella enim a stella differt in claritate . Corporalium igitur naturarum diuersitas ostendit unamquamque earum non  hoc esse quod ex se semper habere potuerit, sed quod  ex dispositione atque opere omnipotentissimi atque incommutabilis et sapientissimi Creatoris accepit.

512 27. Deus ubique.---Quod si [d 1Kb] unius eiusdemque nature esset quelibet creatura corporalis, cuius est sancta Trinitas, que unus est Deus; nec localiter in loco esset, nec temporis mutationem aliquando sentiret, nec de loco ad locum transiret, nec circumscriberetur quantitate molis sue. Que omnia ostendunt huiuscemodi naturarum illum esse opificem, cui nullus latus aut angustus locus est, quia non minus in angustis quam in latis totus est; nec mutatur tempore, quia solus potest uolumina temporum, non temporali uolubilitate [e 1Kb] , sed eterna stabilitate  mirabiliter ordinare: neque enim in tempore cogitat quemadmodum temporum series rerum decessione ac successione transcurrat; nec aliqua molis quantitate terminatur, quia nullo [f 1Kb] fine concluditur; neque per mundi partes partibus suis est ipse diffusus, ut maiores mundi partes suis maioribus impleat, et minores minoribus implendo, nusquam tamen totus se infundat. Ipse enim est Deus qui ait: Celum et terram ego impleo . Omnia igitur que fecit, id est spiritus et corpora, summa et ima, celestia atque terrestria, uiuentia, et quibus facultatem uiuendi non dedit, ineffabiliter ubique totus Dominus Deus et implet et continet; nec in iis que diuiduntur ipse diuiditur, nec in iis que mutantur ulla mutatione uariatur. Nisi enim naturaliter  incommutabilis ipse esset, nunquam in rebus mutabilibus ordo quidam consilii ac dispositionis eius incommutabilis permaneret.

28. Deus omnium uita.---Deus igitur rerum corporearum atque incorporearum creator immensus, eo primum se nullum esse corpus ostendit, quia quibusdam corporibus uitam non dedit, cum corpora omnia ipse creauerit. Ipse autem naturaliter uita est, quia si uita non esset, non uiuentia corpora ipse non  fecisset. Neque enim facit rem non uiuentem [a 1Kb] , nisi res uiuens. Non igitur unius nature cum Deo sunt corpora, que omnino uiuere non possunt. Ac sic neque illa corpora unius nature cum Deo sunt, quibus singulis singulos brutos atque irrationabiles spiritus, quibus eadem corpora uiuificarentur ac sensificarentur, inseruit. Sed nec ipsi bruti spiritus unius nature cum Deo sunt, quos licet uiuificandis sensificandisque cognoscatur inseruisse corporibus, ipsis tamen spiritibus nullum intelligendi largitus est lumen, quo suum possent aut cognoscere aut diligere creatorem.

28 bis. Ipsos quoque spiritus quos rationales atque intellectuales esse non dubium est, quis audeat blasphemo spiritu et ceco corde eiusdem nature, cuius est Deus, uel putare, uel dicere, cum Deus utique  naturaliter incommutabilis omnino sit et immensus? Qui cum in se diuersitatem ullam habere non possit, in eisdem tamen spiritibus, quos rationales atque intellectuales fecit, diuersitatem sue operationis ostendit. In quibusdam enim, id est qui terrenis ac mortalibus sunt inserti 513 corporibus, etsi nullus est localis motus, quia per locorum corporalium partes, cum ipsi in corporibus sint, non particulatim sunt, sed sicut in totis corporibus toti, sic in eorumdem corporum partibus toti sunt: tamen cogitationum uarietas diuersitatem in eis cuiusdam temporalis motionis ac mutationis ostendit; dum modo aliquid nesciunt, modo sciunt; modo uolunt, modo nolunt; modo sapiunt, modo desipiunt; modo iniqui ex iustis, modo iusti sunt ex iniquis; modo pietatis illustrantur  lumine, modo deprauantur tenebroso impietatis errore.

29. Illos quoque quos terrenorum corporum nulla grauat lutulenta materies, id est angelicos spiritus, quis non uideat non unius nature esse cum Deo, sed factos ex nichilo? Quorum naturalis mutabilitas in eo cognoscitur, quia eiusdem nature pars est in deterius permutata. Deinde quia ii qui deprauati non sunt , etsi inherentibus Deo nichil inest de  uarietate temporis, quia collato sibi eterne incorruptionis atque incommutabilitatis munere, nichil in se sentiunt mutationis; inest tamen singulis terminus naturalis [c 1Kb] , quo a se inuicem discernuntur, quia nullus eorum est in alio; et cum uni eorum opus quodlibet iniungitur, alius quoque alteri operi implendo  diuine potestatis deputatur arbitrio. Hec autem omnia ostendunt etiam sanctos angelos creaturam esse [d 1Kb] sancte Trinitatis, cuius per singulas res, quas utique sicut uoluit fecit, apparet mirabilis et sapientia in dispositione, et uirtus in opere.

29 bis. Quosdam igitur spiritus sic Deus creauit, ut semper essent; quosdam uero, ut esse spiritus quandoque desinerent. Illos itaque desituros quosdam ex aqua, quosdam, quia sic uoluit Omnipotens, produxit ex terra. Superiores uero spiritus nullum cum corporeis elementis [e 1Kb] habere fecit naturale consortium; quos et eternos creauit, et eis facultatem atque intelligentiam cogitande, cognoscende, diligendeque diuinitatis inseruit. Quos tamen ita creauit, ut etiam pre seipsis illum diligerent, cuius se tales creatos opere cognouissent, cum eorum ut tales fierent, nulla  merita precessissent. Ut autem hec dilectio haberet iustam et congruam laudem, uoluntatis quoque eis tribuit libertatem: ut esset eis possibile, siue ad eum qui supra eos est intentionem sancte dilectionis erigere, siue ad se, uel ad ea que infra eos sunt, praue  cupiditatis semetipsos pondere declinare.

30. Non est igitur natura, que in eternum possit, siue misere, siue beate [f 1Kb] uiuendo subsistere, nisi que potest de Deo ipsius Dei munere 514 cogitare. Hec autem natura intellectualis in animabus est hominum et spiritibus angelorum. Deus quippe cognoscendi ac diligendi se, non nisi angelis et hominibus indidit facultatem. Quibus propter arbitrii libertatem,  que maxime debuit intellectuali creature Creatoris benignitate  conferri, ita cognoscendi ac diligendi se facultatem uoluntatemque donauit, ut eam unusquisque et habere posset et perdere; si quis tamen sponte eam perderet, suo eam deinceps arbitrio resumere non ualeret. Ut illius esset sancte cogitationis initia [g 1Kb] gratuite dono bonitatis denuo renouandis quibus uellet infundere, cuius fuit in ipso creationis exordio, nullis precedentibus meritis, spiritus et corpora, locis atque affectionibus, prout ipse sapiens uoluit, congruis mirabiliter [h 1Kb] ordinare. Angeli ergo atque homines, pro eo quod rationales facti sunt, eternitatis ac beatitudinis donum in ipsa nature spiritalis creatione [i 1Kb] diuinitus acceperunt: ita scilicet, ut si dilectioni creatoris sui iugiter inhesissent,  simul eterni beatique mansissent; si uero proprie libertatis [i 1Kb] arbitrio contra summi  Creatoris imperium suam niterentur facere uoluntatem, protinus a contumacibus beatitudo discederet, et ad supplicium eis relinqueretur eternitas misera, erroribus deinceps doloribusque crucianda [k 1Kb] . Et de  angelis quidem hoc disposuit et impleuit, ut si quis eorum bonitatem uoluntatis perderet, nunquam eam diuino munere [a 1Kb] repararet.

31. Pars itaque angelorum que a suo creatore Deo, quo solo bono beata fuit [b 1Kb] , uoluntaria prorsus auersione discessit, equitatis superne iudicio, initium sue damnationis in ipsa auersione uoluntatis inuenit: ut non aliud ei esset incipere iam puniri, quam illius beatifici boni dilectione destitui; quam Deus in eterno sic totam precepit remanere supplicio, ut etiam ignem ei eternum pararet: in quo illi omnes preuaricatores angeli nec mala uoluntate possint unquam carere, nec pena; sed permanente in eis iniuste auersionis malo, permaneat etiam iuste retributionis eterna damnatio. Horum malorum  princeps diabolus primos homines, quos ad peccati precipitium [c 1Kb] inuidus duxit, non eis tantum, sed et uniuerse propagini eorum cum uitio peccati meritum mortis inseruit. Deus autem misericors et iustus, sicut diabolo et angelis eius propria cadentibus uoluntate, ceteros angelos in sue dilectionis eternitate firmauit, sic etiam humani generis massam non totam in sempiternum perire permisit, sed quos [d 1Kb] uoluit eius gratuita bonitas, repulsis tenebris in quibus omnis humana natiuitas peccati originalis condemnatione uersatur, reducendos 515 predestinauit ad lucem: in eo precipue demonstrans quod istos originalis peccati uinculis indebita gratia liberatoris absolueret; cum alios, et quam maxime paruulos, quibus nulla possunt uel bona uel mala inesse proprie  merita [e 1Kb] uoluntatis, insolubili nexu eterna damnatio retineret.

32. Bone quoque uoluntatis et cogitationis initium, non homini ex seipso nasci, sed diuinitus, et preparari, et tribui in eo Deus euidenter ostendit, quod neque diabolus, neque aliquis angelorum eius, ex quo ruine illius merito in hanc sunt inferiorem detrusi caliginem, bonam potuit aut poterit resumere uoluntatem. Quod si [f 1Kb] possibile esset ut humana natura, postquam a Deo auersa bonitatem perdidit uoluntatis, ex seipsa rursus eam habere potuisset, multo possibilius hoc natura haberet angelica, que quanto minus grauatur terreni corporis pondere, tanto magis hac esset predita facultate. Sed ostendit Deus unde bona uoluntas hominibus detur, quam sic  amiserunt angeli cum haberent, ut amissam deinceps habere non possint.

33. Quoniam igitur digna est eadem uoluntas bona per Dei gratiam eterne beatitudinis premio, et iniquitas angelica atque humana esse non debet impunita, propterea, secundum catholice fidei regulam, uenturum esse Filium Dei ad puniendos omnes peccatores  angelos, et ad iudicandos homines uiuos et mortuos fideliter exspectamus. Testatur enim beatus Petrus quia Deus angelis peccantibus non pepercit, sed carceribus caliginis inferni detrudens, tradidit in iudicio puniendos reseruari . De hominibus quoque uiuis ac mortuis iudicandis beatus Paulus hoc ait: Testificor coram Deo et Christo Iesu, qui iudicaturus est uiuos et mortuos, et per [g 1Kb] aduentum ipsius et regnum eius . In cuius aduentu ab illo primi hominis corpore quod  Deus de terra plasmauit, usque ad omnium hominum corpora, que animata quandoque uiuere ceperunt, ab illo resuscitabuntur, a quo operante creata sunt. Singula uero corpora illis singulis suis animabus in resurrectione reddentur, quas in maternis, ut uiuere  inciperent, uentribus habere ceperunt: ut scilicet anime in illo examine iusti Iudicis in eisdem singulis corporibus suis accipiant retributionem, siue regni, siue supplicii, in quibus siue bonam, siue malam qualitatem uite presentis habuerunt.

34. Origo uite male.---Qualitas autem male uite ab infidelitate incipit, que ab originalis peccati reatu initium sumit. In quo quisquis incipit ita uiuere, ut ante finiat uitam quam ab eius obligatione soluatur, si unius diei uel unius hore spatio anima illa uixit in corpore, necesse est eam cum eodem corpore interminabilia gehenne supplicia sustinere, ubi diabolus cum angelis suis in eternum arsurus est, qui et primus peccauit, et peccatum primis hominibus persuasit: ubi cum eo etiam fornicarii, idolis seruientes,  adulteri, molles, masculorum concubitores, fures, auari, ebriosi, maledici, 516 rapaces, et omnes qui opera carnis agunt [de quibus beatus dicit Apostolus, quia regnum Dei non consequentur ], si ante huius uite terminum a uiis suis malis conuersi non fuerint, eternis ignibus exurentur. Omnis enim homo qui in hoc seculo usque ad finem in iniquitatum delectatione [h 1Kb] et cordis obduratione permanserit, sicut hic eum noxia criminum delectatio tenuit, sic eum sine fine sempiterna cruciatio retinebit.

35. Corpora impiorum.---Erit enim etiam iniquorum resurrectio, sed sine immutatione, quam solis fidelibus et ex fide [i 1Kb] iuste uiuentibus daturus est Deus. Hoc est enim quod ait beatus Paulus: Omnes quidem resurgemus, sed non omnes immutabimur . Ostendens autem iustos diuino munere commutandos, ait: Et nos immutabimur . Habebunt ergo iniqui cum iustis resurrectionem carnis communem, immutationis tamen [i 1Kb] gratiam non habebunt, que dabitur iustis: quoniam a corporibus impiorum non auferetur corruptio, et ignobilitas, et infirmitas in quibus seminantur: que ob hoc morte  etiam non exstinguentur, ut illud iuge tormentum corpori atque anime sit mortis eterne supplicium. Iuste uero anime, quas hic Redemptor Deus gratis ex fide iustificauit, et iustificatis bene uiuendi usque in finem perseuerantiam tribuit [a 1Kb] , in ipsis corporibus in quibus hic iustificationis gratiam diuinitus acceperunt, et in quibus iustificate per fidem, in caritate Dei proximique uixerunt, regni celestis eterna beatitudine potientur: glorificatis etiam corporibus suis, que sine dubio, carnis natura, quam Deus creauit, ueraciter permanente, non sicut hic animalia, sed spiritalia tunc habebunt. Sanctorum enim seminatur [b 1Kb] corpus animale, surget corpus spiritale. In his per illam immutationem, que solis dabitur iustis, implebitur quod oportere dicit Apostolus , ut  corruptibile hoc induat incorruptionem, et mortale hoc induat immortalitatem. In quibus sexus masculinus uel femineus, sicut eadem corpora creata sunt, permanebit: quorum gloria erit pro factorum bonorum diuersitate diuersa. Omnia tamen corpora, siue masculorum, siue feminarum, quecunque in regno illo erunt, gloriosa erunt: ille autem  iudex nouit quantam unicuique sit daturus gloriam, quia in hac uita per misericordiam gratis iustificando preuenit, quos illic per iustitiam glorificare disponit .

36. Tempus uero acquirendi uitam eternam in ista tantum uita Deus hominibus dedit, ubi uoluit esse etiam penitentiam fructuosam. Ideo autem hic penitentia fructuosa est, quia potest hic homo deposita  malitia bene uiuere, et mutata uoluntate iniusta [c 1Kb] , merita simul operaque mutare, et in timore Dei ea gerere que placeant Deo. Quod qui in hac uita non fecerit, habebit quidem penitentiam in futuro seculo de malis suis, sed indulgentiam in conspectu Dei non inueniet: quia 517 etsi erit ibi stimulus penitudinis, nulla tamen ibi erit amplius correctio uoluntatis. A talibus enim ita culpabitur iniquitas sua, ut nullatenus ab eis possit uel diligi, uel desiderari iustitia. uoluntas enim eorum talis erit, ut habeat in se semper malignitatis sue supplicium, nunquam tamen recipere possit bonitatis affectum. Quia sicut illi qui cum Christo regnabunt nullas in se male uoluntatis reliquias habebunt, ita illi qui erunt in supplicio ignis eterni cum diabolo et eius angelis  deputati, sicut nullam ulterius habebunt requiem, sic bonam nullatenus habere poterunt uoluntatem. Et sicut coheredibus Christi dabitur perfectio gratie ad eternam gloriam, sic consortibus diaboli cumulabit ipsa malignitas penam, quando exterioribus deputati tenebris, nullo illustrabuntur interiore lumine ueritatis.

37. Claues Petri.---Proinde omni homini in hac uita esse potest utilis penitentia, quam quocunque tempore  homo egerit, quamlibet iniquus, quamlibet annosus, si toto corde renuntiauerit peccatis preteritis, et pro eis in conspectu Dei non solum corporis, sed etiam cordis lacrymas fuderit, et malorum operum maculas bonis operibus diluere curauerit, omnium peccatorum suorum indulgentiam mox habebit. Hoc enim nobis Dominus prophetico promittit eloquio dicens: Si conuersus fueris, et ingemueris, saluus eris . Et alio loco dicitur: Fili, peccasti; ne adiicias iterum, sed et de preteritis deprecare, ut tibi dimittantur . Nunquam peccanti esset indicta pro peccatis deprecatio, si deprecanti non esset remissio concedenda. Sed etiam penitentia peccatori tunc prodest, si eam in Ecclesia catholica gerat: cui Deus in persona beati Petri  ligandi soluendique tribuit potestatem, dicens: Que  alligaueris super terram, erunt ligata et in celis; et que solueris super terram, erunt soluta et in celis . In quacunque igitur homo etate ueram peccatorum suorum penitentiam egerit, et uitam suam Deo illuminante correxerit, non priuabitur indulgentie munere, quia Deus, sicut per prophetam dicit, non uult mortem morientis [d 1Kb] , quantum ut reuertatur a uia sua mala, et uiuat anima eius .

38. uerumtamen nullus hominum debet sub spe misericordie Dei in suis diutius remanere peccatis, cum etiam in ipso corpore nemo uelit sub spe future salutis diutius egrotare. Tales enim qui ab iniquitatibus suis recedere negligunt, et sibi de Deo   indulgentiam repromittunt, nonnunquam ita preueniuntur repentino Dei furore, ut nec conuersionis tempus, nec beneficium remissionis inueniant. Ideo unumquemque nostrum sacra Scriptura benigne premonet dicens: Ne tardaueris  conuerti ad Deum, et ne differas de die in diem: subito enim ueniet ira eius, et in tempore uindicte disperdet te . Dicit etiam beatus Dauid: Hodie si uocem eius audieritis, nolite obdurare corda uestra . Cui beatus quoque Paulus concordat his uerbis: uidete, fratres, ne forte sit in aliquo uestrum cor malum incredulitatis [e 1Kb] discedendi 518 a Deo uiuo: sed adhortamini uosmetipsos per singulos dies, donec Hodie cognominatur, ut non obduretur quis ex uobis fallacia peccati . Obduratus igitur  uiuit [f 1Kb] siue qui non conuertitur, desperans de indulgentia peccatorum suorum [g 1Kb] , siue qui sic misericordiam Dei sperat, ut usque in finem uite presentis in suorum criminum peruersitate remaneat .

39. Peccatum in Spiritum sanctum.---Proinde diligentes misericordiam Dei, metuentesque iustitiam, nec de remissione peccatorum desperemus, nec remaneamus in peccatis: scientes quia illa omnium  hominum debita sit exactura equitas iustissimi iudicis, que non dimiserit misericordia clementissimi Redemptoris. Sicut enim misericordia suscipit absoluitque conuersos, ita iustitia repellet et puniet obduratos. Hi sunt qui peccantes in Spiritum sanctum, neque in hoc seculo, neque in futuro remissionem accipient peccatorum. Ideo autem hominis anima intellectualis spiritus est, ut querat, agnoscat, atque discernat et tempus operum suorum, pro quibus receptura est in iudicio quod ordinauit diuina iustitia, et eiusdem retributionis tempus, quo non etiam licebit, aut opera mutare, aut remissionem peccatorum suorum de diuina misericordia utiliter postulare. Ceteri uero spiritus omnium animalium quibus non est intellectus, quia quidam eorum de  terra, quidam de aquis originem ducunt , tandiu spiritus sunt quandiu in corporibus uiuunt. Anima quippe que rationis capax diuinitus facta non est, cum carne sua et incipit et desinit uiuere: quia quando corpori uitam non tribuit, et ipsa non uiuit: atque ita miro modo cum omni carni anima sit causa [a 1Kb] uiuendi, spiritus tamen irrationalis tandiu uiuit quandiu in carne manere potuerit, et dum a carne sua separatur, exstinguitur [b 1Kb] . Ita fit ut, cum ipse uita carnis sue sit, uiuere tamen nequeat, quando uitam carni subministrare destiterit; et si non sit caro cui uitam dare ualeat, ipse quoque eam protinus non habebit. Ideo nec  eternitas irrationalibus spiritibus data est, nec aliquod eis iudicium preparatur, in quo eis uel beatitudo pro bonis, uel damnatio pro malis reddatur operibus. Ideo  autem in eis nulla operum discretio requiretur, quia nullam intelligendi facultatem diuinitus acceperunt. Propterea ergo eorum corpora resurrectura non sunt, quia nec in ipsis animabus eorum, aut equitas, aut iniquitas fuit, pro qua eis eterna, uel beatitudo sit retribuenda, uel pena.

40. Illa igitur [c 1Kb] animalia presentis seculi cursum atque ornatum secundum Creatoris incomprehensibilem peragunt uoluntatem, que de suis factis nullam rationem redditura sunt, quia rationalia non sunt. Nunquid enim de bobus cura est Deo ? Homines uero quia rationales 519 facti sunt, et de  se, et de omnibus rebus quas in usum uite presentis acceperunt, rationem reddituri sunt Deo, et pro suorum actuum qualitate recipient, aut penam, aut gloriam. Omnes enim nos manifestari oportet ante tribunal Christi, ut recipiat unusquisque propria corporis, prout gessit, siue bonum, siue malum : tunc scilicet cum, secundum ipsius nostri Creatoris ac Redemptoris eloquium: Omnes qui in monumentis sunt audient uocem eius; et procedent qui  bona fecerunt in resurrectionem uite, qui uero mala egerunt in resurrectionem iudicii . Ut scilicet qui mala egerunt eant in combustionem eternam semper arsuri cum diabolo principe omnium malorum, qui uero bona fecerunt eant in uitam eternam regnaturi sine fine cum Christo rege omnium seculorum. Illi autem cum Christo regnabunt quos Deus gratuita bonitate sua predestinauit ad regnum. Quia enim eos tales predestinando preparauit ut regno digni essent, preparauit utique secundum propositum uocandos ut obediant; preparauit iustificandos, ut accepta gratia recte credant, et bene uiuant; preparauit etiam glorificandos, ut, Christi coheredes effecti, regnum celorum sine fine possideant.

 41. Non repetendus baptismus.---Ad quod regnum diuersis temporibus per sacramenta, que ad fidem incarnationis sue Christus instituit, illi peruenerunt quos Deus gratis nullo bone uoluntatis uel boni operis merito precedente saluauit. Quemadmodum et ex illo tempore quo Saluator noster dixit: Si quis renatus non fuerit ex aqua et Spiritu sancto, non potest introire in regnum Dei , absque sacramento [d 1Kb] baptismatis, preter eos qui in Ecclesia catholica sine baptismate pro Christo sanguinem fundunt, nec regnum celorum potest quisquam accipere, nec uitam eternam. Quia siue in Catholica [e 1Kb] , siue in heresi quacunque uel schismate quisquam in nomine Patris et Filii et Spiritus sancti baptismi sacramentum acceperit, integrum sacramentum accipit;  sed salutem, que uirtus est sacramenti, non habebit, si extra catholicam Ecclesiam ipsum sacramentum habuerit. Ergo ideo debet ad Ecclesiam redire, non ut sacramentum baptismatis iterum accipiat, quod nemo debet in quolibet homine baptizato repetere, sed ut in societate catholica uitam eternam accipiat, ad quam obtinendam nunquam esse potest idoneus, qui cum sacramento baptismatis ab Ecclesia catholica remanserit alienus. Qui si  et eleemosynas largas faciat, et pro nomine Christi etiam sanguinem fundat, pro eo quod in hac uita non tenuit Ecclesie catholice unitatem, non habebit eternam salutem. Ubi enim cuique prodesse potest baptismus, ibi potest et eleemosyna prodesse. Baptismus autem extra Ecclesiam quidem esse potest, sed nisi intra Ecclesiam prodesse non potest.

 42. Ecclesia catholica.---In Ecclesia igitur tantummodo catholica potest unicuique prodesse, et perceptio baptismatis, et opera misericordie, et nominis Christi gloriosa confessio: si tamen in Ecclesia catholica bene uiuatur. 520 Sicut enim sine Ecclesie catholice societate nec baptismus alicui potest prodesse, nec opera misericordie, nisi forte ut mitius  torqueatur, non tamen ut inter Dei filios deputetur: sic intra Ecclesiam catholicam  per solum baptismum uita eterna non acquiritur, si post baptismum male uiuatur. Nam et illi qui bene uiuunt debent operibus misericordie indesinenter insistere: scientes se licet leuia, nonnulla tamen quotidie contrahere peccata, pro quibus etiam sancti et iusti semper in hac uita Deo dicere debeant: Dimitte nobis debita nostra, sicut et nos dimittimus debitoribus nostris . Que peccata quanto etiam [a 1Kb] in rebus licitis et a Deo concessis frequenter hominibus subrepunt, et quanto magis fortioribus cibis corpus impletur, et carnalibus cor hominis actibus atque affectibus implicatur, tanto frequentior culpa in hac mortalitate contrahitur.

43. Abstinentia.---Propterea humiles serui Christi, qui cupiunt Domino suo sine impedimento et absque animi noxia occupatione seruire, coniugia  omnino non appetunt, et a carnibus ac uino abstinent, in quantum corporis ualetudo permittit. Non quia peccatum est aut coniugem habere, aut uinum carnesue percipere: nam et beatus Apostolus dicit: Quia omnis creatura Dei bona est, et nichil reiiciendum quod cum gratiarum actione percipitur: sanctificatur enim per uerbum Dei, et orationem . Coniugium quoque in primis hominibus Deus et instituit, et benedixit . Propter quod Apostolus ait: Honorabile connubium in omnibus, et torus immaculatus . Igitur [b 1Kb] serui Dei in eo quod a carnibus et uino abstinent, non tanquam res immundas refugiunt, sed mundioris uite instituta sectantur, et in eo quod coniugia non habent, non nuptiarum bonum crimen esse existimant, sed continentiam  iugem bonis nuptiis meliorem esse non dubitant: isto quam maxime tempore, quando dicitur de continentia: Qui potest capere, capiat ; de nuptiis uero dicitur: Qui se non continet, nubat . In uno enim hortatione uirtus erigitur [c 1Kb] , in altero infirmitas remedio subleuatur. Unde quia egritudini semper est consulendum, propterea si cui primo contigerit priuari coniugio, si uoluerit secundas, uel etiam tertias inire nuptias, nullum de illis peccatum habebit, si eas caste seruauerit, id est, si unus et una, legitime duntaxat coniuncti, fidem seruant, ut nec ille mulieri preter uxorem, nec illa uiro preter maritum ullatenus misceatur. In talibus etsi fuerit aliquis coniugalis excessus, qui tamen legitimum non uiolet torum,  habebit nonnullum [d 1Kb] , sed ueniale peccatum.

44. Continentie uotum.---Sed hec illorum sunt qui nullam uouerunt continentiam Deo. Ceterum quisquis seipsum castrauerit propter regnum celorum, et in corde suo continentiam Deo uouerit, non  solum si fornicationis mortifero crimine  maculetur, uerum etiam si aut uir uxorem accipere, 521 aut mulier nubere uoluerit, secundum Apostoli sententiam , damnationem habebit, quia primam fidem irritam fecit. Sicut ergo, secundum Apostoli sententiam , dignum est ut uxori uir debitum reddat, similiter et uxor uiro, quia si quis acceperit uxorem non peccat, et si uirgo nupserit non peccat, ita, secundum eiusdem Apostoli dictum, qui statuerit in corde suo firmus non habens necessitatem, potestatem autem habens sue uoluntatis, et uouerit continentiam Deo, debet eam usque in finem tota mentis sollicitudine custodire, ne damnationem habeat, si primam fidem irritam fecerit. Similiter et coniugati uiri, uel coniugate mulieres, si  ex consensu perennem Deo uouerint continentiam, nouerint se uoti sui obnoxios detineri [e 1Kb] , nec iam sibi debere commixtionem carnis, quam licitam primitus habuerunt, sed Deo se debere continentiam [f 1Kb] quam uouerunt. Tunc enim unusquisque regnum celorum, quod sanctis promittitur, possidebit, si obliuiscens que retro sunt, et in anteriora extendens seipsum, secundum quod in Psalmis dicitur: uouete, et reddite Domino Deo uestro , quod scit esse licitum, et ad profectum melioris uite pertinere cognoscit, et libenter uoueat, et celeriter reddat [g 1Kb] , et in hoc quod uotum reddit, meliore semper conatu proficiat. Omni enim uouenti Deo, et reddenti quod uouit, ipse quoque Deus reddet celestis regni premia que promisit.

CAP. Iu, seu REGULA PRIMA. Natura diuina.---45.  [h 1Kb] Firmissime itaque tene, et nullatenus dubites, Patrem et Filium et Spiritum sanctum unum esse naturaliter Deum, in cuius nomine baptizati sumus. Cum enim aliud nomen sit Pater, aliud Filius, aliud Spiritus sanctus, hoc est utique unum nature nomen horum trium, quod dicitur Deus, qui dicit in Deuteronomio: uidete, [i 1Kb] uidete quoniam ego sum Deus, et non est alius [i 1Kb] preter me ; et de quo dicitur: Audi, Isrel, Dominus Deus tuus Dominus  unus est ; et, Dominum Deum tuum adorabis, et illi soli seruies .

CAP. u, seu REG. II. Unus Deus.---46. Firmissime tene, et nullatenus dubites, Patrem et Filium et Spiritum sanctum, id est sanctam Trinitatem esse solum naturaliter uerum Deum. Quia cum tres deos nobis  colere non liceat, nisi unum solum uerum Deum [k 1Kb] , tamen, sicut Pater Deus uerus dicitur, testante Apostolo, qui ait: Conuersi estis ad Deum a simulacris, seruire Deo uiuo et uero, et exspectare Filium eius de celis, quem suscitauit a mortuis Iesum :  ita quoque Filium uerum Deum Ioannes commendat apostolus dicens: Scimus quia Filius Dei uenit, et dedit nobis intellectum, ut cognoscamus uerum Deum, et simus in uero Filio eius Iesu Christo. Hic est Deus uerus, et uita eterna : qui utique quoniam uerus Deus est, etiam ueritas est, sicut ipse nos edocet 522 dicens: Ego sum uia, ueritas et uita . De Spiritu quoque sancto Ioannes apostolus ait, Quia Spiritus est ueritas [a 1Kb] . Et utique non potest naturaliter Deus uerus non esse, qui ueritas est. Quem etiam Deum Paulus apostolus confitetur dicens: Membra uestra templum sunt Spiritus sancti qui in uobis est, quem habetis a Deo, et non estis uestri. Empti enim estis pretio magno; glorificate et portate Deum in corpore uestro .

 CAP. uI, seu REG. III. Deus eternus.---47. Firmissime tene, et nullatenus dubites, Patrem et Filium et Spiritum sanctum, id est sanctam Trinitatem unum uerum Deum sine initio sempiternum esse. Propter quod scriptum est: In principio erat uerbum, et uerbum erat apud Deum, et Deus erat uerbum. Hoc erat in principio apud Deum . Hec denuo sempiternitas intimatur in psalmo ubi dicitur: Deus autem Rex noster ante secula ; et alio loco, Sempiterna quoque eius uirtus et diuinitas .

CAP. uII, seu REG. Iu. Deus incommutabilis.---48. Firmissime tene, et nullatenus dubites, sanctam Trinitatem solum uerum Deum, sicut eternum, ita  solum naturaliter incommutabilem esse. Hoc enim significat cum dicit seruo suo Moysi: Ego sum qui sum . Hinc et in Psalmis dicitur [b 1Kb] , In principio, Domine, terram fundasti, et opera manuum tuarum sunt celi. Ipsi peribunt, tu autem permanes, et omnes sicut uestimentum ueterascent; et sicut opertorium mutabis eos, et mutabuntur: tu autem idem ipse es, et anni tui non deficient [c 1Kb] .

CAP. uIII, seu REG. u. Deus omnium creator.---49. Firmissime tene, et nullatenus dubites, sanctam Trinitatem solum esse uerum Deum, rerum omnium uisibilium atque inuisibilium creatorem. De quo in Psalmis dicitur: Beatus cuius Deus Iacob adiutor eius; spes eius in Domino Deo ipsius, qui fecit celum et terram, mare et omnia que in eis sunt . De quo etiam Apostolus dicit: Quoniam ex ipso, et per ipsum, et in ipso sunt omnia, ipsi gloria in secula [d 1Kb] .

CAP. IX, seu REG. uI. Trinitas in unitate.---50. Firmissime tene, et nullatenus dubites, Patris et Filii et Spiritus sancti unam quidem esse naturam, tres uero esse personas; Patremque solum esse qui dixit: Hic est Filius meus dilectus, in quo mihi bene complacui ; et Filium solum esse super quem illa uox solius Patris insonuit, quando in Iordane  secundum carnem baptizatus est Unigenitus Deus, qui carnem solus accepit; et Spiritum sanctum Patris et Filii solum esse, qui in specie columbe super Christum baptizatum et ascendentem ab aqua descendit, et quinquagesimo die post resurrectionem, Christi fideles in uno loco positos, in linguarum ignearum diuisione [e 1Kb] adueniens repleuit. Illam uero uocem, qua solus locutus est Deus Pater; et illam carnem, qua solus homo factus est Unigenitus Deus; et illam columbam, in cuius specie Spiritus sanctus super Christum descendit; illasque linguas igneas , in quarum 523 diuisione fideles [f 1Kb] in uno loco constitutos repleuit, opera esse totius sancte Trinitatis, id est unius Dei, qui fecit omnia in celo et in terra, uisibilia et inuisibilia.

 CAP. X, seu REG. uII. Distinctio personarum.---51. Firmissime tene, et nullatenus dubites, solum Deum Filium, id est unam ex Trinitate personam, solius Dei Patris esse Filium; Spiritum uero sanctum, ipsum quoque unam ex Trinitate personam, non solius Patris, sed simul Patris et Filii esse Spiritum. Ostendens enim Dei Filius se solum esse de Patre genitum, ait [g 1Kb] : Sic enim Deus dilexit mundum, ut Filium suum unigenitum daret ; et paulo post, Qui autem non credit iam iudicatus est, quia non credidit in nomine unigeniti Filii Dei . Spiritum autem sanctum et Patris et Filii esse Spiritum Apostolus docet, qui ait: uos autem non estis in carne, sed in spiritu, si tamen Spiritus Dei habitat in uobis . Et sequitur [h 1Kb] , Si quis autem Spiritum  Christi non habet, hic non est eius .

CAP. XI, seu REG. uIII. Spiritus sanctus.---52. Firmissime tene, et nullatenus dubites, eumdem Spiritum sanctum, qui Patris et Filii unus Spiritus est, de Patre et Filio procedere. Dicit enim Filius: Cum uenerit Spiritus ueritatis, qui a Patre procedit ; ubi suum Spiritum esse docuit, quia ipse est ueritas . De Filio quoque procedere Spiritum sanctum, prophetica atque apostolica nobis doctrina commendat. Isaias enim dicit de Filio: Percutiet terram uirga oris sui, et spiritu labiorum suorum interficiet impium . De quo et Apostolus ait: Quem interficiet Dominus iehsu spiritu oris sui . Quem etiam ipse unicus Dei Filius spiritum oris sui esse significans, post resurrectionem  suam insufflans in discipulos, ait: Accipite Spiritum sanctum . De ore uero ipsius Domini Iesu ait Ioannes in Apocalypsi quia gladius utraque parte acutus procedebat . Ipse ergo spitus oris eius ipse est gladius qui de ore eius procedit.

CAP. XII, seu REG. IX. Trinitas nullis terminis circumscripta.---53. Firmissime tene, et nullatenus dubites, Trinitatem Deum immensum esse uirtute, non mole, et omnem creaturam spiritaiem atque corporalem uirtute eius et presentia contineri. Dicit enim  Deus Pater: Celum et terram ego impleo . Dicitur etiam de Sapientia Dei, que Filius eius est, quia attingit a fine usque ad finem fortiter, et disponit omnia suauiter . De Spiritu quoque sancto legimus: Quia Spiritus Domini repleuit orbem terrarum . Et Dauid propheta dicit: Quo ibo a spiritu tuo, et a facie tua quo fugiam? Si ascendero in celum, tu illic es; si descendero in infernum, ades .

CAP. XIII, seu REG. X. Persona Filii.---54. Firmissime tene, et nullatenus dubites, unam ex Trinitate personam, id est Deum Filium, qui de natura Dei Patris solus natus est, et unius eiusdemque nature cum Patre est, ipsum in plenitudine temporis secundum susceptionem forme seruilis uoluntarie in uirgine  conceptum, et de uirgine natum, uerbum carnem factum: ipsum quoque esse qui essentialiter natus est de Patre [a 1Kb] , et essentialiter 524 conceptus est natusque de uirgine; ipsumque unum esse, et unius nature cum Patre, et unius nature [b 1Kb] cum uirgine, qui ait de Deo Patre: Ante secula fundauit me, et ante omnes colles genuit me ; de quo etiam dixit Apostolus quia, cum uenit plenitudo temporis, misit Deus Filium suum, factum ex muliere, factum sub lege .

CAP. XIu, seu REG. XI. Humanitas Christi.---55. Firmissime tene, et nullatenus dubites, Christum Dei Filium sicut de Deo Patre plenum perfectumque Deum, ita de uirgine [c 1Kb] matre plenum perfectumque hominem [d 1Kb] genitum, id est uerbum Deum, habentem scilicet sine peccato ueram nostri generis carnem [e 1Kb] et  animam rationalem. Quod ipse Dei Filius euidenter ostendit dicens de carne sua: Palpate et uidete quia spiritus carnem et ossa non habet, sicut me uidetis habere . Animam quoque se habere his uerbis ostendit, dicens: Propterea me Pater diligit, quia ego pono animam meam, et iterum sumo [f 1Kb] eam . Intellectum quoque anime se habere ostendit in eo quod ait: Discite a me quia mitis sum et humilis corde . Et de ipso [g 1Kb] Deus per prophetam dicit: Ecce intelliget puer meus, et exaltabitur, et sublimis erit ualde . Nam et beatus Petrus secundum sancti Dauid prophetiam in Christo carnem et animam confitetur. De ipso enim beato Dauid loquens ait [h 1Kb] : Propheta igitur cum esset, et sciret quia iureiurando iurasset illi Deus de  fructu lumbi eius sedere super sedem eius, prouidens locutus est de resurrectione Christi, quia neque derelicta  est anima eius in inferno, neque caro eius uidit corruptionem .

CAP. Xu, seu REG. XII. Diuinitas Christi.---56. Firmissime tene, et nullatenus dubites, unum atque ipsum esse Deum uerbum [i 1Kb] , qui cum Patre Deo et Spiritu sancto Deo fecit omnia tempora, et in monte Sinai legem Moysi dedit  ordinatam per angelos , et ipsum uerbum Deum carnem factum: qui ueniente plenitudine temporis, missus a Patre et Spiritu sancto, solus factus est ex muliere quam fecit, solus factus est sub lege  quam dedit.

CAP. XuI, seu REG. XIII. De duabus in Christo naturis.---57. Firmissime tene, et nullatenus dubites, Dei uerbi [i 1Kb] quod caro factum est duas naturas inconfusibiliter  atque inseparabiliter permanere: unam ueram diuinam, quam habet cum Patre communem, secundum quam dicit: Ego et Pater unum sumus ; et, Qui me uidet, uidet et Patrem ; et, Ego in Patre, et Pater in me est : secundum quam [k 1Kb] eum dicit Apostolus , Splendorem glorie et figuram 525 substantie Dei; alteram ueram [l 1Kb] humanam, secundum quam ipse Deus incarnatus dicit, Pater maior me est .

CAP. XuII, seu REG. XIu. Unitas persone in Christo.---58. Firmissime tene, et nullatenus dubites, Deum uerbum carnem factum unam habere diuinitatis sue carnisque personam. Deus enim uerbum plenam naturam humanam ita sibi ueraciter unire dignatus est,  et permanente diuinitate sua [m 1Kb] ita uerbum caro factum est, ut quamuis naturaliter non hoc sit uerbum quod caro, quia duarum naturarum ueritas manet in Christo, secundum unam tamen personam, idem uerbum caro ab ipso fieret materne conceptionis initio. Deus enim uerbum non accepit personam hominis, sed naturam; et in eternam personam diuinitatis accepit temporalem substantiam carnis. Unus est ergo Christus uerbum caro factum , qui et ex patribus secundum carnem, et super omnia Deus benedictus in secula . Unus iehsu, cui et Pater dicit: Ex utero ante luciferum genui te : ubi significatur ante omne tempus sine initio eterna natiuitas; [n 1Kb] de quo et euangelista dicit, quia uocatum est nomen eius iehsu, quod dictum est ab angelo,  priusquam in utero conciperetur .

CAP. XuIII, seu REG. Xu. uerbi et carnis unio.---59. Firmissime tene, et nullatenus dubites, carnem  Christi non sine diuinitate conceptam in utero uirginis, priusquam susciperetur a uerbo; sed ipsum uerbum Deum sue carnis acceptione conceptum, ipsamque carnem uerbi incarnatione conceptam .

CAP. XIX. seu REG. XuI. Sacrificia. Sacrificium panis et uini.---60. Firmissime tene, et nullatenus dubites, ipsum unigenitum Deum uerbum carnem factum, se pro nobis obtulisse sacrificium et hostiam Deo in odorem suauitatis : cui cum Patre et Spiritu sancto a patriarchis, et prophetis, et sacerdotibus, tempore ueteris Testamenti animalia sacrificabantur; et cui nunc, id est tempore Noui Testamenti, cum Patre et Spiritu sancto, cum quibus illi est una diuinitas, sacrificium panis et uini, in fide et  caritate sancta catholica Ecclesia per uniuersum orbem terre offerre non cessat. In illis enim carnalibus uictimis, significatio  fuit carnis Christi, quam pro peccatis nostris ipse sine peccato fuerat oblaturus, et sanguinis quem erat effusurus in remissionem peccatorum nostrorum: in isto autem sacrificio, gratiarum actio atque commemoratio est carnis Christi, quam pro nobis obtulit, et sanguinis quem pro nobis idem Deus effudit. De quo beatus Paulus dicit in Actibus apostolorum: Attendite uobis et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sanguine suo . In illis ergo sacrificiis quid nobis esset donandum figurate significabatur; in hoc autem sacrificio quid nobis iam donatum sit, euidenter ostenditur. In illis sacrificiis prenuntiabatur Filius Dei pro  impiis occidendus: in hoc autem pro impiis annuntiatur occisus, testante Apostolo quia Christus, cum adhuc infirmi essemus secundum tempus, pro impiis mortuus est , et quia cum inimici essemus, reconciliati sumus Deo per mortem Filii eius .

526 CAP. XX, seu REG. XuII. Humanitas Christi. 61. Firmissime tene, et nullatenus dubites, uerbum carnem factum eamdem humanam carnem semper ueram habere qua de uirgine uerbum Deus natus est, qua crucifixus et mortuus est, qua resurrexit et in celum ascendit, et in dextera Dei sedit , qua etiam uenturus est iudicare uiuos et mortuos. Propter quod ab angelis apostoli audierunt: Sic ueniet quemadmodum uidistis eum euntem in celum ; et beatus Ioannes ait: Ecce ueniet cum nubibus,  et uidebit eum omnis oculus, et qui eum confixerunt [a 1Kb] , et uidebunt eum omnes tribus terre talem [b 1Kb] .

CAP. XXI, seu REG. XuIII. Natura nichil non bonum.---62. Firmissime tene, et nullatenus dubites, Trinitatem Deum, id est Patrem et Filium et Spiritum sanctum esse naturaliter summum atque incommutabile  bonum; et ab ipso creatas esse omnes naturas, bonas quidem, quia a summo bono facte sunt [c 1Kb] ; sed mutabiles [d 1Kb] , quia de nichilo facte sunt; nullamque esse mali naturam [e 1Kb] , quia omnis natura, in quantum natura est, bona est. Sed quia in ea bonum et minui et augeri potest, in tantum mala dicitur, in quantum bonum eius minuitur. Malum enim nichil est aliud nisi priuatio boni. Unde constat geminum esse creature rationalis malum: unum quo  uoluntarie ipsa defecit a summo bono creatore suo, alterum quo  inuita punietur ignis eterni supplicio: illud passura iuste, quia hoc admisit iniuste; et quia [f 1Kb] ordinem in se non seruauit diuine institutionis, ordinem diuine non effugiet ultionis.

CAP. XXII, seu REG. XIX. Nulla creatura est eadem  cum Deo.---63. Firmissime tene, et nullatenus dubites, neque angelos, neque quamlibet aliam creaturam eiusdem nature esse, cuius est secundum naturalem diuinitatem suam summa Trinitas, que est unus naturaliter Deus Pater et Filius et Spiritus sanctus. Neque enim unius nature esse potuerunt [g 1Kb] ille qui fecit et ea que fecit.

CAP. XXIII, seu REG. XX. Angeli facti stabiles.---64. Firmissime tene, et nullatenus dubites, omnem creaturam naturaliter mutabilem a Deo incommutabili factam; nec tamen iam posse quemlibet sanctorum angelorum in deterius commutari, quia sic acceperunt eternam beatitudinem qua Deo stabiliter perfruuntur, ut ea carere non possint. Sed hoc ipsum quod [h 1Kb] ab illo statu beatitudinis in quo sunt mutari in deterius nullatenus  possunt, non est eis naturaliter insitum, sed postquam creati sunt, gratie diuine largitate collatum. Si enim angeli naturaliter incommutabiles fierent, nunquam de eorum consortio diabolus et eius angeli cecidissent.

CAP. XXIu, seu REG. XXI. Creature rationales.---65. Firmissime tene, et nullatenus dubites, in omni creatura, quam spiritalem atque corpoream summa Trinitas fecit, solos spiritus angelicos et humanos intelligendi facultatem diuinitus accepisse; ceteros uero spiritus brutorum animalium rationem et intelligentiam non accepisse, et etiam hoc omnino habere non posse. Propter quod dicitur hominibus: 527 Nolite fieri sicut equus et mulus, quibus non est intellectus ; et ideo animas hominum et animas pecorum unius nature non esse; nec animas pecorum  in homines [i 1Kb] , nec animas hominum in pecora posse aliquando transire.

CAP. XXu, seu REG. XXII. Libera uoluntas Ade.---66. Firmissime tene, et nullatenus dubites, primos homines, id est Adam et mulierem eius, bonos, rectos, et sine peccato creatos esse, cum libero arbitrio, quo possent, si uellent, Deo semper [i 1Kb] humili et bona uoluntate  seruire atque obedire: quo arbitrio etiam possent, si uellent, propria uoluntate peccare; eosque non necessitate, sed propria uoluntate peccasse; illoque peccato sic in deterius mutatam humanam naturam, ut non solum in ipsis primis hominibus per peccatum mors obtineret regnum, sed etiam in omnes homines transiret peccati mortisque dominium.

CAP. XXuI, seu REG. XXIII. Peccatum originale.---67. Firmissime tene, et nullatenus dubites, omnem hominem qui per concubitum uiri et mulieris concipitur, cum originali peccato nasci, impietati subditum, mortique subiectum, et ob hoc natura ire filium nasci. De qua dicit Apostolus: Eramus enim et nos natura filii ire, sicut et ceteri . A qua ira nullus liberatur, nisi per fidem mediatoris Dei et hominum,  hominis Iesu Christi, qui sine peccato conceptus, sine peccato natus, sine peccato mortuus, peccatum pro nobis factus est, id est sacrificium factus est pro peccatis nostris. In ueteri quippe Testamento peccata dicebantur sacrificia que pro peccatis offerebantur: in quibus omnibus fuit significatio Christi, quia ipse est Agnus [a 1Kb] Dei qui tollit peccata  mundi .

CAP. XXuII, seu REG. XXIu. Non baptizatorum pena que.---68. Firmissime tene, et nullatenus dubites, non solum homines iam ratione utentes, uerum etiam paruulos, qui siue in uteris matrum uiuere incipiunt, et ibi moriuntur, siue iam  de matribus nati sine sacramento sancti baptismatis, quod datur in nomine Patris et Filii et Spiritus sancti, de hoc seculo  transeunt, ignis eterni sempiterno supplicio puniendos. Quia etsi peccatum proprie actionis nullum habuerunt, originalis tamen peccati damnationem carnali conceptione et natiuitate traxerunt.

CAP. XXuIII, seu REG. XXu. Iudicium.---69. Firmissime tene, et nullatenus dubites, ideo Christum Filium Dei ad iudicandos uiuos et mortuos uenturum, ut homines quos hic dono sue gratie gratis per fidem iustificat, eisdemque iustificatis, in fide et caritate sancte matris Ecclesie usque in finem perseuerantiam donat, in suo aduentu resuscitet et glorificet, et secundum promissionem suam equales sanctis angelis factat, et ad eum statum perducat, in quo perfecte, in quantum unicuique donat Deus, boni sint, et ab ipsa perfectione deinceps mutari non possint: ubi diuersa erit sanctorum gloria, sed una erit omnium uita eterna. Diabolum uero et angelos eius in ignem eternum a Christo esse mittendos, ubi nunquam carebunt  pena quam eis preparauit diuina iustitia; cum ipso autem diabolo impios et iniquos homines, de quibus Scriptura dicit: Imitantur 528 autem eum qui sunt ex parte illius , pro eo quod eum in malis operibus imitati sunt, et ante finem presentis uite congruam penitentiam non egerunt, resumptis corporibus supplicio eterne combustionis arsuros.

CAP. XXIX, seu REG. XXuI. Resurrectio carnis.---70. Firmissime tene, et nullatenus dubites, omnibus hominibus et bonis et malis resurrectionem carnis in  aduentu Domini futuram esse communem; retributionem uero iustitie Dei esse bonis malisque dissimilem: secundum quod Apostolus ait quia omnes resurgemus, sed non omnes immutabimur . Immutabuntur autem iusti, qui ibunt in uitam eternam. Quod Apostolus ostendit dicens: Et mortui resurgent incorrupti, et nos immutabimur . Et ostendens que erit ipsa immutatio adiecit : Oportet enim corruptibile hoc induere incorruptionem, et mortale hoc induere immortalitatem. In iustorum  corporibus fiet quod ipse Apostolus ait: Seminatur in corruptione, surget in incorruptione; seminatur in ignobilitate, surget in gloria; seminatur in infirmitate, surget in uirtute; seminatur corpus animale, surget corpus spiritale . Quod  propterea spiritale dixit, non quia ipsum corpus spiritus erit, sed quia uiuificante spiritu immortale atque incorruptibile permanebit. Sic autem tunc dicetur spiritale corpus, cum non spiritus sit, sed permaneat corpus; sicut nunc animale dicitur, cum tamen inueniatur non anima esse, sed corpus.

CAP. XXX, seu REG. XXuII. Fides et baptismus.---71. Firmissime tene, et nullatenus dubites, exceptis illis qui pro nomine Christi suo sanguine baptizantur, nullum hominem accepturum uitam eternam, qui non hic a malis suis fuerit per penitentiam fidemque [b 1Kb] conuersus, et per sacramentum fidei et penitentie, id est per, baptismum liberatus. Et maioribus quidem necessarium esse, et penitentiam de malis suis agere, et fidem catholicam secundum regulam ueritatis tenere,  et sacramentum baptismatis accipere; paruulis uero, qui nec propria uoluntate credere, nec penitentiam pro peccato quod originaliter trahunt agere possunt, sacramentum fidei et penitentie [c 1Kb] , quod est sanctum baptisma, quandiu rationis etas eorum capax esse non potest, sufficere ad salutem.

CAP. XXXI, seu REG. XXuIII. Gratia.---72. Firmissime tene, et nullatenus dubites, neminem hic posse hominum penitentiam agere, nisi quem Deus illuminauerit, et gratuita sua miseratione conuerterit. Apostolus enim dicit: Ne forte det illis Deus penitentiam ad cognoscendam ueritatem, et resipiscant a diaboli laqueis .

CAP. XXXII, seu REG. XXIX. Nihil agi sine gratia.---73. Firmissime tene, et nullatenus dubites, posse quidem hominem quem nec ignorantia litterarum, nec aliqua prohibet imbecillitas uel aduersitas, uerba sancte legis et Euangelii, siue legere, siue ex ore  cuiusquam predicatoris audire; sed diuinis mandatis obedire neminem posse, nisi quem Deus gratia sua preuenerit, ut quod audit corpore, etiam corde percipiat, et, accepta diuinitus bona uoluntate atque uirtute, mandata Dei facere et uelit et possit. Neque 529 enim qui plantat est aliquid, neque qui rigat, sed qui incrementum dat Deus : qui etiam operatur in nobis et uelle et perficere, pro bona uoluntate .

CAP. XXXIII, seu REG. XXX. Deum nichil latere.---74.  Firmissime tene, et nullatenus dubites, Deo incommutabili non solum preterita et presentia, sed etiam futura omnia incommutabiliter esse notissima, cui dicitur: Deus, qui occultorum es cognitor, qui scis omnia antequam fiant .

CAP. XXXIu, seu REG. XXXI. Predestinatio.---75. Firmissime tene, et nullatenus dubites, Trinitatem Deum incommutabilem, rerum omnium atque operum tam suorum quam humanorum certissimum cognitorem [a 1Kb] , ante omnia secula scire quibus esset per fidem [b 1Kb] gratiam largiturus: sine qua nemo potuit ab initio mundi usque in finem, a reatu peccati tam originalis quam actualis absolui. Quos enim Deus presciuit et predestinauit conformes fieri imaginis Filii sui [c 1Kb] .

 CAP. XXXu, seu REG. XXXII. Beati ex predestinatione.---76. Firmissime tene, et nullatenus dubites, omnes quos uasa misericordie gratuita bonitate Deus facit, ante constitutionem mundi in adoptionem filiorum Dei predestinatos a Deo; neque perire posse aliquem eorum quos Deus predestinauit ad regnum celorum, nec quemquam eorum quos Deus non predestinauit ad uitam, ulla posse ratione saluari. Predestinatio enim illa gratuite donationis est preparatio qua nos Apostolus ait predestinatos in adoptionem filiorum, [d 1Kb] per Iesum Christum in ipsum .

CAP. XXXuI, seu REG. XXXIII. Baptismus.---77. Firmissime tene, et nullatenus dubites, sacramentum baptismatis, non solum intra Ecclesiam catholicam,  sed etiam apud hereticos qui in nomine Patris et Filii et Spiritus sancti baptizant, esse posse; sed extra Ecclesiam catholicam prodesse non posse [e 1Kb] : imo sicut intra Ecclesiam recte credentibus per sacramentum baptismi conferri salutem, sic extra Ecclesiam baptizatis, si ad Ecclesiam non redierint, eodem baptismo cumulari perniciem . Tantum enim ualet ecclesiastice societatis unitas ad salutem, ut baptismo non saluetur, cui non ibi datur ubi oportet ut detur. Inesse tamen homini baptismum [f 1Kb] etiam extra Ecclesiam baptizato, sed ad iudicium inesse ab Ecclesia separato. Et quia manifestum est, ubicunque datum fuerit, hoc baptisma semel esse dandum, ideo etsi ab hereticis in nomine. Patris et Filii et Spiritus sancti fuerit datum,  uenerabiliter agnoscendum, et ob hoc nullatenus iterandum. Saluator enim dicit: Qui semel lotus est, non indiget nisi ut pedes lauet [g 1Kb] .

CAP. XXXuII, seu REG. XXXIu. Extra Ecclesiam salus nulla.---78. Firmissime tene, et nullatenus dubites, omnem extra Ecclesiam catholicam baptizatum participem fieri non posse uite eterne, si ante finem uite huius catholice non fuerit redditus atque incorporatus Ecclesie: quia si habeam, inquit Apostolus,  omnem fidem, et 530 nouerim omnia sacramenta, caritatem autem non habeam, nichil sum . Nam et in diebus diluuii neminem legimus extra arcam potuisse saluari.

CAP. XXXuIII, seu REG. XXXu. Damnandi.---79. Firmissime tene, et nullatenus dubites, non solum omnes paganos, sed etiam omnes Iudeos, et omnes hereticos atque schismaticos, qui extra Ecclesiam catholicam presentem finiunt uitam, in ignem eternum ituros, qui paratus est diabolo et angelis eius .

CAP. XXXIX, seu REG. XXXuI. Heretici.---80. Firmissime tene, et nullatenus dubites, quemlibet hereticum siue schismaticum, in nomine Patris et Filii et Spiritus sancti baptizatum, si Ecclesie catholice  non fuerit aggregatus, quantascunque eleemosynas fecerit, etsi pro Christi nomine etiam sanguinem fuderit, nullatenus posse saluari. Omni enim homini qui Ecclesie catholice non tenet unitatem, neque baptismus, neque eleemosyna quamlibet copiosa, neque mors pro nomine Christi suscepta proficere poterit ad salutem, quando  in eo uel heretica uel schismatica prauitas perseuerat que ducit ad mortem.

CAP. XL, seu REG. XXXuII. Christiani male uiuentes.---81. Firmissime tene, et nullatenus dubites, non omnes qui intra Ecclesiam catholicam baptizantur accepturos esse uitam eternam, sed eos qui percepto baptismate recte uiuunt, id est qui se abstinuerunt a uitiis et concupiscentiis carnis. Regnum enim  celorum sicut infideles, heretici atque schismatici non habebunt, sic catholici criminosi possidere non poterunt.

CAP. XLI, seu REG. XXXuIII. Sine peccatis neminem uiuere.---82. Firmissime tene, et nullatenus dubites, etiam iustos atque sanctos homines, exceptis iis qui baptizati paruuli sunt, sine peccato hic neminem uiuere posse; semperque omni homini esse necessarium, et peccata sua usque in finem uite presentis eleemosynis, ieiuniis, oratione, uel lacrymis [h 1Kb] diluere [i 1Kb] , et remissionem a Deo humiliter ac ueraciter postulare.

CAP. XLII, seu REG. XXXIX. Cibus et potus. Coniugium, Secunde nuptie licite.---Firmissime tene, et nullatenus dubites, omnem creaturam Dei  bonam esse, et nichil reiiciendum quod cum gratiarum actione percipitur; et Dei seruos qui a carnibus aut uino abstinent, non tanquam immunda que a Deo facta sunt respuere, sed a fortiori cibo et potu, pro sola castigatione corporis abstinere. Nuptias quoque diuinitus institutas et benedictas; et melius quidem esse si quisquam sine coniugio sit, ut liberius atque plenius cogitet que sunt Dei, quomodo placeat Deo ; tamen illis qui continentiam  non uouerunt, nullum esse peccatum si uel mulier nubat, uel uir uxorem ducat. Nec solas primas nuptias a Deo institutas, sed etiam secundas et tertias, pro eorum qui se continere non possunt, infirmitate concessas. Eis uero qui siue coniugati, siue a coniugio liberi continentiam Deo uouerint, admodum esse damnabile, si uel illi coniugale opus uoluerint appetere, quo se non accessuros, uel illi repetere, a quo se recessuros, illi libera, illi communi professi sunt uoluntate.

CAP. XLIII, seu REG. XL. Malos misceri bonis in Ecclesia.---84. Firmissime tene, et nullatenus dubites, aream Dei esse catholicam Ecclesiam, et intra eam usque in finem seculi frumento mixtas 531 paleas contineri, hoc est bonis malos sacramentorum  communione misceri; et in omni professione, siue clericorum, siue monachorum, siue laicorum, esse bonos simul et malos; nec pro malis bonos deserendos, sed pro bonis malos, in quantum exigit fidei et caritatis ratio tolerandos, id est, si uel in Ecclesia nullius perfidie semina spargunt, uel fratres ad aliquod malum opus mortifera imitatione non ducunt. Nec posse aliquem intra Ecclesiam catholicam recte credentem beneque uiuentem alieno unquam maculari peccato, si cuiquam peccanti nec consensionem prebeat, nec fauorem; utiliterque malos a bonis intra Ecclesiam tolerari, si hoc cum eis bene uiuendo et bene monendo agatur, ut et uidentes et audientes que bona sunt, mala sua respuant, et iudicandos se a Deo pro suis malis operibus contremiscant;  atque ita, preueniente dono gratie, de suis iniquitatibus confundantur, et ad bonam uitam per Dei misericordiam conuertantur. Bonos uero a malis intra Ecclesiam duntaxat catholicam constitutis non debere nisi operum dissimilitudine separari [a 1Kb] , ut cum quibus diuina communicant sacramenta, non habeant mala opera, quibus illi sunt criminosi, communia. In fine uero seculi bonos a malis etiam corpore separandos, quando ueniet Christus habens uentilabrum in manu sua, et permundabit aream suam, et congregabit triticum suum in horreum [b 1Kb] , paleas autem comburet igni inexstinguibili ; quando per iudicium iustum segregabit iustos ab iniustis, bonos a malis, rectos a peruersis: bonos constituet a dextris, malos a sinistris, et ex eius ore iusti eternique  iudicii sempiterna atque incommutabili prolata sententia, iniqui omnes ibunt in combustionem eternam, iusti autem in uitam eternam : iniqui semper arsuri cum diabolo, iusti autem regnaturi sine fine cum Christo.

CAP. XLIu. Persistendum in fide.---85. Hec interim quadraginta capitula ad regulam uere fidei firmissime pertinentia fideliter crede, fortiter tene, ueraciter patienterque defende. Et si quem contraria his dogmatizare cognoueris, tanquam pestem fuge, et tanquam hereticum abiice. Ita enim ista que posuimus fidei catholice congruunt, ut si quis non solum  omnibus, sed etiam singulis uoluerit contraire, in eo quod singulis horum contumaciter repugnat, et his contraria docere non dubitat, hereticus et fidei Christiane inimicus, atque ex hoc omnibus catholicis anathematizandus appareat. Quamuis igitur et angustia temporis, et festinatio portitoris compulerit nos aliqua que pro diuersis heresibus agnoscendis atque uitandis fuerant inserenda preterire silentio, tamen si omnia que in hoc opusculo continentur recensere et notissima prorsus habere non negligas, ex his poteris cauta discretione etiam de ceteris spiritaliter iudicare. Apostolus enim dicit quia spiritalis iudicat omnia : quo donec unusquisque nostrum perueniat, in eo quo peruenit ambulet, id est in eo quod certum accepit fideliter perseueret.  Quod si quid aliter sapit, hoc quoque illi Deus reuelabit. Amen.





532 ADMONITIO de subsequente capite XLu.

Caput subsequens non uere a Fulgentio prodiisse, sed a quouis alio auctore incerto, huic operi completo subiunctum, nemo est qui inficietur, si totum perlegens Fulgentii librum, ad postrema capitis ultimi uerba uel mediocriter attenderit. Propositis enim 40 capitulis, seu potius regulis uere fidei, angustia temporis et festinatione portitoris cogi se dicit plura silentio preterire que fuerant alias inserenda. Unde nec uerisimile est eum  capite isto longiori, et ad rem nichil, aut pene nichil conferente, auxisse opus iam completum, aut breuiori sermone repetiisse regulas seipsis satis contractas.

 Accedit illud quod, etsi hec parum conducerent ne hocce caput Fulgentio tribueremus, manuscripti omnes per nos uisi, uaticani quatuor, Anglicani duo, nec non Corbeiensis unus peruetustus et charactere ipso annos preferens mille aut amplius, hoc est ipso ferme Fulgentii aut proxime sequenti seculo exaratus, hec omnia que in isto capite leguntur omittunt, habetque postremus ille in fine post hec uerba, Hoc quoque illi Deus reuelabit, Amen, eadem omnino manu, Fulgentii episcopi sancte Ecclesie catholice Ruspensis De Regula uere fidei liber explicit. uerum quia religio fuit quidquam hic ante editis minus excudere, uisum est totum hoc caput huic operi per modum appendicis singularis subnectere.





CAPUT XLu.


1. uere firmum fidei est fundamentum, principaliter credere Patrem et Filium et Spiritum sanctum, unum esse naturaliter Deum: ita ut de natura Patris uere natum unigenitum Filium, et simul de Patre et Filio uere atque naturaliter procedentem credamus Spiritum sanctum: ipsamque sanctam Trinitatem esse unum solum, uerum, eternum, atque incommutabilem Deum. Credere etiam congruit ad salutem, unam ex Trinitate personam, id est Unigenitum Deum, pro nostra salute solum hominem factum; eumdemque unum esse Deum uerum, et hominem uerum, secundum diuinitatem unam naturam habentem cum Patre et Spiritu sancto; secundum  humanitatem uero, animam Christi rationalem eiusdem nature esse cuius sunt anime omnium hominum, et carnem Christi illius esse nature cuius est uniuersorum qui de primo homine originem ducunt. Ergo nec animam Christi nec carnem unius cum diuinitate eiusdemque esse nature, quia secundum humanitatem uere ipse creatus est; sed sicut diuinitati eius cum Patre et Spiritu sancto est diuina natura communis, sic anime eius et corpori naturalis est communio cum animabus et corporibus nostris. Qui diuinitate sua carnem atque animam credentium in se, et a peccati dominio, et ab eterne mortis supplicio gratis eripuit auferendo peccatum.

2. Hac enim credulitate munitus, non obliuisceris diuinam misericordiam die noctuque supplicare, obsecrans beatam spem omnium credentium in se, qui est Christus Dominus, ut huius fidei ueritatem firmiter teneas inuiolatamque custodias: quia Spiritus sanctus fidelibus se deprecantibus copiosum subministrat adiutorium, sicut propheta dicit: Prope est  Dominus omnibus inuocantibus 533 eum in ueritate. uoluntatem timentium se faciet, et preces eorum exaudiet, et saluos faciet eos. Custodit Dominus omnes diligentes se, et omnes peccatores disperdet . Et iterum ipsi Deo dicit: Ecce omnes qui se elongant a te peribunt: perdidisti omnes qui fornicantur abs te . De se autem ait: Mihi autem adherere Deo bonum est, ponere in Domino spem meam 

3. Adhere igitur Deo, fili carissime, et in ipso spem tuam toto corde, fide et caritate constitue. In militia seculi exhibe regi terreno fidele seruitium, quia hoc diligit Deus, hoc mandat Apostolus. In causa uero fidei, qua Christus nos redemit in sanguine suo, omnis de corde nostro timor abscedat. Illi animas nostras debemus cuius sanguine redempti sumus. Illum debemus pre omnibus diligere quem nouimus nostrarum animarum clementissimum Redemptorem. Illius debemus timere pre omnibus eternam et ueram potestatem, quem uenturum speramns equissimum  iudicem. Illius debemus promissa toto affectu cordis appetere, qui potest anime et corpori donare uitam eternam. Illius debemus timere iracundiam, qui potest animam et corpus mittere in gehennam: in cuius iudicio sine acceptione personarum, sine ambitu potestatum equaliter iudicabuntur domini et serui, reges et milites, diuites et pauperes, humiles et sublimes;  ubi seruus quisquis hic fidem Dei in ueritate tenuerit, regno potietur eterno, dominus autem infidelis sempiterno exuretur incendio; ubi seruorum dominorumque fidelium nec uita terminabitur, nec letitia finietur, infidelium uero siue seruorum siue dominorum, secundum sermonis prophetici ueritatem, Ignis eorum non exstinguetur, et uermis eorum non morietur . Ibunt enim iniqui in ignem eternum, qui paratus est diabolo et angelis eius.

4. Attendamus autem quos illuc Saluator ituros esse predixerit, nempe illos quibus dicturus est: Esuriui, et non dedistis mihi manducare; sitiui, et non dedistis mihi bibere; nudus fui, et non uestistis me; hospes, et non suscepistis me; infirmus et in carcere, et non uenistis ad me . Quod si in ignem eternum digne mittetur qui Christo in suis minimis esurienti panem non dederit, quid passurus est qui ipsum panem qui de celo descendit, sibi per infidelitatis uitium adimit? Et si in flammis perennibus exuretur qui Christo in suis minimis sitienti calicem  aque frigide non tribuit, quid ille patietur qui renatus ex aqua et Spiritu sancto sanctum baptisma in se iterare permittit, quod ad salutem semel et ad sacramentum sancte regenerationis accepit? Et si illum credimus perennibus subdendum esse tormentis qui Christum in suis minimis peregrinum hospitio negligit caritate suscipere, quid passurum se putauerit qui Dominum Christum de domo sui cordis excludens, et diabolum in se ceca prorsus infidelitate recipiens, de sancta Ecclesia, que est columna et firmamentum ueritatis , heretica circumuentus falsitate discesserit? Et si ille qui infirmos atque in carcere positos famulos Christi non uisitat igni deputatur sempiterno, quid illis retribuendum dicemus qui Dei famulos, in quibus solam persequuntur fidei ueritatem, aut squalore carcerum, aut exsiliorum deportatione uiolenter affligunt? Sed in his omnibus licet infideles seuiant, Deus tamen suis auxilium submmistrat. Et dum inimici fidei aut callida quemque seductione aut uiolenta compulsione  cupiunt deprauare, Christus, qui est uirtus et sapientia Dei, uirtutem tribuit ut mortifere suasionis promissa despiciant, et terroribus humanis robore diuini timoris obsistant: tantum est ut uoluntas non auertatur a Deo, et fidei premio potiatur. Ipsa est enim cui aut pro infidelitate infligitur eterna pena, aut seruate fidei merces erit sempiterna letitia.





S. FULGENTII PRO FIDE CATHOLICA, ADuERSUS PINTAM EPISCOPUM ARIANUM, LIBER UNUS. *

 534 1. Catholice fidei fidissimum fundamentum post Christum apostolos esse, certa fidei testatur integritas: quam rationem, ipsa forsitan predicatione cessante, occulta nescio que operatio Spiritus sancti in mentibus fidelium seminata atque concreta insinuat. Quis tamen bene credentium ignorat quia hereses omnes de Catholica exierunt, tanquam sarmenta inutilia de uite proiecta? Ipsa autem manet in radice sua, in uite sua, in caritate sua, et porte inferorum non preualebunt aduersus eam . Ecclesia una, Ecclesia uera, Ecclesia catholica, contra omnes hereses pugnans, pugnare potest, expugnari non potest: de qua Salomon in Canticis canticorum, ex persona Christi suam sponsam, quam Ecclesiam  credimus, laudantis, dicit: Ecce proxima mea tanquam lilium in medio spinarum : quia diuersarum heresum dogmatibus eius integritas tanquam spinis quotidie pungitur, ut contra hostes suos uigilans exerceatur, donec eminens tanquam lilium in capite sponsi sui candore ipso decoretur.

2. uerum quia quidam, proprio spiritu actus, eius fidei cultores Homousianos uel Unisubstantianos uocandos esse presumpsit, eius imperitie respondendum. Tantus enim ac talis est omnipotens Deus, ut per malos pronuntiet bona; sicut per pontificem malum , nostre redemptionis predicere dignatus est sacramentum. Is namque qui ipsum condidit libellum seua mente conceptum, congeriem  diuinorum testimoniorum tam Noui quam ueteris Testamenti contra homousion opponendam putauit. De talibus olim prenuntiauit Apostolus, dicens: Nescientes de quibus loquantur, neque de quibus affirment . Si enim sciret quid homousion ex Greco in Latino exprimitur, laudare potius quam exprobrare contenderet. Patres enim nostri trecenti decem 535 et octo, qui ad Arii uenena excludenda antidotum huius uocabuli confecerunt, non extraneis uocibus ab Euangelio usi sunt, sed uerbum e uerbo ad ritum facilius, recte fidei rationem nondum intelligentibus insinuare curarunt. Homos namque unus, usia substantia Greco sermone appellatur. Consule Euangelii dictum, et inuenies hoc esse ore diuino prolatum, Ego et Pater unum sumus .  Discute pluralem, et redi ad singularem substantie ueritatem. Nam quod dixit, Ego et Pater unum sumus, Patris suamque personam, contra Sabellium, quem preuidebat futurum hereticum, dicendo sumus, sententiam promulgauit, ut discerneret suam Patrisque personam. Unum quod dixit, eque Arium preuidebat, qui substantiam deitatis intersecare non dubitat. Quia et Sabellius male coniunxit, et Arius sceleratius separauit. Oportebat namque Sabellium Patris Filiique personam secernere, et Arium deitatis substantiam in nullo penitus separare. Magnum sane crimen fidei putant applicari Catholice, cum eius alumnos Homousianos uel Unisubstantianos appellant: quasi homousion uel substantiam deitatis uel alicuius hominis uocabulum contineat; sicut diuersarum  heresum auctores sui nominis sectam discipulis predicandam esse senserunt. Sicut Simoniani a Simone, Menandriani a Menandro, Marcioniste a Marcione, ualentinianiste a ualente, Manichei a Mane, Nepotiani a Nepote; et ut antiquas et pene iam deficientes hereses pretermittam, nouellas interim nominabo: ut sunt Sabelliani a Sabellio, Ariani ab Ario, Eunomiani ab Eunomio, Macedoniani a Macedonio, Apollinariste ab Apollinare, Nestoriani a Nestorio, Donatiste a Donato, Maximianiste a Maximiano, Rogatiste a Rogato; et si qui sunt alii qui nomine tenus tantum, non opere dicuntur Christiani, qui derelicto Deo, auctorum suorum nomina uenerantur. Doceat is qui homousion in catholicos accusandum putauit, alicuius esse hominis nomen  homousion. uideretur namque mihi, nisi Euangelii clarissimum culmen omnibus gentibus luce clarius innotuisset, ut heresim suam quomodo fouendam arbitrarentur Ariani, possent ipsa Domini uerba de Euangelio eradicare [a 1Kb] ; id est, Ego et Pater unum sumus: quod  uerbum e uerbo translatum, homousion Patres statuerunt.

3. Quod autem apud imperitos astruunt, multis debere credi, an paucis; eo quod Nicenum concilium in trecentis decem et octo Patribus celebratum est, Ariminense uero in octingentis triginta iactitant congregatum, ubi homousion callidi homines apud imperitos interpolare conati sunt, compendio referam.  Ecce homousion in paucis obtinuit, ut ceteris episcopis per totius orbis spatia constitutis sic innotuisset, ut eius se confessione gaudeant decorari. Quod si posterior Ariminensis  in tanta multitudine, ut asserunt, congregatus est, eius secte episcopi per orbem multiplicarentur, populi crescerent, talis fides etiam ipsa imperia occuparet. Sed ubi 536 fraudis illius calliditas per prudentes et probatissimos uiros est agnita, ita homousion confirmatum est, ut uix Ariminensis reliquias ad probandos catholicos remansisse cernamus. Ipsam urbem Ariminum, ubi hoc fraudis negotium gestum est, uel potius concinnatum, si complacet, consulamus. Utrum ipsius secte habeat episcopum nescio: nam de Mediolano liberius astruam,  ubi Auxentius secte sue uenena ut callidus artifex fudit: cuius posterior Ambrosius dogma ita destruxit, Spiritu sancto repletus, ut nomen eius post mortem in ipsa urbe a memoria uiuentium raderetur; et uelut quoddam contagium eius uocabulum habeatur. Per quem Ambrosium et Augusti tunc Gratiani fides firmata est, et crementa in episcopis et populis magis magisque creuerunt. Non enim omnipotens Deus; qui per omnes Scripturas Ecclesie sue crementa promisit, deserere suam pollicitationem, et dimittere posset crescere falsitatem. Hoc de omnibus heresibus dictum sit.

4. Ceterum in consequentibus, adiuuante Deo, qui et cor instruit, et linguam regit, et de uno Deo, et de potentia, et inuisibilitate, uel equalitate Filii cum  Patre, et Spiritus sancti deitate, que Trinitas, ipsis nolentibus, unus tamen est Deus, talia testimonia ponentur, ut si contentionis tenebras non amauerint, lucem necesse sit uideant ueritatis. Et ne quempiam moueat quod diximus, Ecclesie crementa per omnes Scripturas fuisse promissa, et si uindicant per hanc oppressionem fuisse concessa, nouerint esse scriptum in Ieremia: Clamabit perdix, congregabit quos non peperit, faciet diuitias suas non cum iudicio . Et hoc certissimum documentum est quia catholica fides nunquam nisi tribulationibus et persecutionibus creuit: ut impleatur quod dictum est, Quia per multas tribulationes et angustias oportet nos uidere regnum Dei . Illius autem fidei crementa testantur exsilia innocentium, et proscriptiones  miserorum, et tormenta et oppressio captiuorum. Sed uideo quosdam contradictores [b 1Kb] parturientes, et Donatistarum nobis obiicere persecutiones, quorum furor legibus uiolentiam fecit, et legibus ista perpessi sunt. Nam si quos ex eis catholica mater pio sinu suscepit, sine ulla baptismi iniuria, sine ulla oneris iactura, sine ulla Spiritus sancti contumelia: ut qui uoluntate conuersi sunt, dolerent quia diu eos latuit caritas.


Catholica testimonia de uno Deo.

5. Prima uox Dei, Audi, Isrel, Dominus Deus tuus, Deus unus est . In Deuteronomio, Dominus solus deducebat eos, et non fuit cum illis  Deus alienus . Item ibi, uidete, uidete quia ego sum Deus, et non est alius preter me . In Exodo item, Non erunt tibi dii alii absque me . Item, Sacrificans diis aliis absque me, eradicabitur  Item, Dominum Deum tuum adorabis, et illi soli seruies . Item, Neque enim est alius Deus uel in celo uel in terra, qui potest facere opera 537 tua, aut comparari magnitudini tue . In Osee propheta, Dominum preter me non noueris, et saluans non erit preter me . In Isaia, Ego Deus, et non est preter me saluans: annuntiaui, et saluaui, et non erit in uobis alienus . Qui supra, Hec dicit Dominus, qui fecit celum; hic Deus qui extendit terram, et fecit eam: non in uanum fecit eam, sed  ut inhabitaretur. Ego sum, ego sum, et non est alius quis. Ego sum Deus, et non est alius . Per meipsum iuro, nisi prodierit de ore meo iustitia, uerba mea non reuertentur: quoniam mihi flectetur omne genu, et iurabit omnis lingua Deum [a 1Kb] . Qui supra, A seculo non audiuimus, neque oculi nostri uiderunt Deum preter te ; et, Ante me non fuit Deus, et preter me non erit alius quis . Ego Deus primus, et ego in ea que superueniunt . In corpore Psalmorum, Quis Deus preter Dominum nostrum ? Item, Quis Deus magnus sicut Deus noster? Tu es Deus qui facis mirabilia solus . Item, Sciant gentes quoniam nomen tibi Dominus: tu solus altissimus super omnem terram .  Hoc magis Filio competit. In Regnorum, Ezechias aduersus Sennacherib, Domine Deus Isrel, tu es Deus solus regum omnium terre . Qui supra, Dominus Deus noster, saluos nos fac de manu eorum: ut sciant omnia regna terre quia tu es Dominus solus . Salomon in oratione expandit manus suas in celum, et ait: Domine Deus Isrel, non est similis tibi Deus nec in celo sursum, neque in terra deorsum . Et quamuis de uno Deo duo uel tria testimonia sufficerent, audiant tamen ii qui nobis duos deos introducunt. Confitentur enim Deum Patrem, et Deum Filium: hoc sane uerum est; sed qui non honorificat Filium sicut honorificat Patrem, hic impius est. Si enim debetur sacrificium uel honorificentia Patri, hoc debetur  et Filio. At cum maiorem asseris Patrem, minorem Filium, duos deos introducis: in utroque sacrilegus, et non audiendo, Dominus Deus tuus, Deus unus est , et non honorificando Filium sicut honorificas Patrem. Nullos gradus interposuit Filius. Interroga Patris que honorificentia [b 1Kb] . Tu conaris ad utrorumque contumeliam, et Patris, quia eius Filius non auditur, de quo Pater dicit, Ipsum audite , et Filii, quem in suo precepto audes contemnere. Sed iam alia testimonia de equalitate Patris et Filii proponantur.


Testimonia de equalitate Patris et Filii.


6. In Apocalypsi, Et habebat in uestimento, uel in femore suo scriptum, Rex regum, et Dominus dominantium . Si de Patre hoc Apostolus dicit, hic manifeste de Filio dicitur. Ubi supra, Beatus et sanctus qui habet partem in resurrectione prima. In eis secunda mors non habet potestatem: sed erunt sacerdotes Dei et Christi eius, et regnabunt cum eo . Ubi supra, Ego sum et , initium et finis. Ego sitienti dabo fontem aque uite gratis. Qui uicerit, 538 possidebit hec, et ero illi Deus, et ipse erit mihi filius . Ubi supra, Et templum non uidi in ea. Dominus enim Deus omnipotens est templum eius, et Agnus . Nulla differentia. Ubi supra, Et ostendit mihi  fluuium aque uite splendidum, procedentem de sede Dei et Agni . Una sedes, non due. Ubi supra, Sedes Dei et Agni in illa erunt, et seruient ei . In Epistola Ioannis, Omnis qui non manet in doctrina Christi, Deum non habet. Qui permanet in doctrina, et Filium et Patrem habet . Filius prius. In Epistola Iude, Dominatorem et Deum nostrum Iesum Christum negantes . Et Deus, et Dominus. In Apocalypsi, Dicunt montibus et petris, Abscondite nos a facie sedentis in throno, et ab ira Agni: quoniam uenit dies magnus ire ipsorum, et quis poterit stare ? Unum, uel equale iudicium. Ubi supra, Salus Deo nostro et Agno . Ubi supra, Factum est regnum huius mundi, Domini Dei nostri, et Christi eius, et regnabit in secula  seculorum . Regnabit, non Regnabunt. Ubi supra, Et audiui uocem magnam in celo dicentem, Facta est salus, et uirtus, et regnum Dei nostri, et potestas Christi eius . Nulla diuisio. Ubi supra, Et uidi, et ecce Agnus stabat super montem Sion, et cum illo centum quadraginta quatuor millia, habentes nomen eius, et nomen Patris eius scriptum in frontibus suis . Nunquid preiudicat, quia Filius prior nominatus est, ubi una potestas est? Ubi supra, Hi empti sunt ex hominibus, primitie Deo et Agno . Ubi supra, Hi cum Agno pugnabunt, et Agnus uincet eos: quia Dominus dominorum est, et Rex regum . Quid amplius habet Pater? Dicatur. Ad Hebreos, Abrahe namque promittens Deus, quia neminem habuit per  quem iuraret maiorem, iurauit per semetipsum dicens . Si de Patre accipitur, uisibilis erit; si de Filio, maior illo non erit. Pater in Euangelio, Ut omnes honorificent Filium, sicut honorificant Patrem . Et quia habet qui eum misit, hec missio non de loco in locum. Nam et sol mittit radios, et non a se separatur. Item, Sicut Pater uiuificat mortuos, ita et Filius quos uult uiuificat . Ecce Filius, quos uult; ecce Spiritus, ubi uult. Filius dicit Philippo: Qui me uidet, uidet et Patrem . Et iterum: Non credis quia ego in  Patre, et Pater in me est ? Ecce equalitas Patris et Filii. Item, Pater, clarifica Filium tuum, ut et Filius tuus clarificet te . Par potestas. Sed sufficiunt ista de equalitate Filii cum Patre.


Testimonia de Filii deitate.

7. In Iob: Qui extendit celum solus, et ambulat super mare tanquam super terram . In Ieremia: Hic Deus noster, et non deputabitur alius absque eo; qui inuenit omnem uiam prudentie, et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est . Nunquid quia hic persona Filii expressa est, dicendo, Quia non deputabitur alius absque eo, Patrem a deitate separamus?  In Isaia: Fatigata est Aegyptus, et negotiatio Aethiopie. Multi ad te uenient, et tui erunt serui; et ambulabunt post te, alligati compedibus; et adorabunt te, et te deprecabuntur: quoniam in te est Deus, et tu es Deus solus, et nesciebamus: Deus Isrel, 539 Saluator noster . In hoc clarissimo testimonio, non solum deitas Filii, sed et summa cum Patre ostenditur equalitas. Nam quod ait, In te est Deus, et tu es Deus, hoc in Euangelio dictum est, Ego in Patre, et Pater in me est . Ad Romanos: Quorum patres, et ex quibus Christus, qui est super omnia Deus benedictus in secula . Propria deitas Filii. Ad Corinthios secunda: Qui est imago inuisibilis Dei . Si imago, ueritas. Ubi supra: Deus erat in Christo, mundum reconcilians sibi . Si Deus totus, non  ex parte. Ad Ephesios: Euangelizare incomprehensibiles diuitias Christi . Nunquid Christi solius, et non Patris? Ad Colossenses: Quia in ipso complacuit habitare omnem plenitudinem diuinitatis corporaliter . Hic aduerte quia et omnem plenitudinem et diuinitatem: ubi nichil est quod addatur. Ubi supra: Ut ostenderet Deus diuitias sacramenti sui inter gentes: quod est Christus . Ecce, diuitie Dei Christus est. Ubi supra: Ut in agnitione sacramenti Dei, quod est Christus: in quo sunt omnes thesauri sapientie et scientie absconditi . Integra plenitudo. Ad Philippenses: Qui cum in forma Dei esset constitutus . Audis formam, et negas equalem? Ubi supra: Ipse autem Deus Pater, et Dominus noster iehsu Christus  dirigat uiam nostram ad uos . Ecce ambo dirigunt: par potestas. Ad Timotheum prima: Ut serues mandatum irreprehensibile, usque ad aduentum Domini nostri Iesu Christi, quem suis temporibus ostendet beatus, et solus potens , etc. Nunquid quia dixit, Solus potens, excluditur Pater a potentia? Ad Titum: Illuxit autem omnibus hominibus gratia Dei, et Saluatoris nostri Iesu Christi . Ubi supra : Exspectantes beatam spem et aduentum glorie magni Dei et Saluatoris nostri Iesu Christi. Si magnus Deus Filius, nichil habet minus. Ubi supra: Cum autem benignitas et humanitas illuxit Saluatoris nostri Iesu Christi . Hic nec humanitatem tacuit, nec diuinitatem. Ioannes  ad Parthos: Ut credamus in uero Filio eius Iesu Christo. Hic est uerus Deus, et uita eterna . In hoc testimonio qui negat Filio perfectionem Dei, Antichristus est. Petri secunda: Sic enim abundanter ministrabitur uobis introitus in eternum regnum Domini nostri et Saluatoris Iesu Christi . Et quamuis hec pauca testimonia de deitate Filii, quasi de magno mari ipsarum Scripturarum stilla eleuata sit: cum omnis Scriptura tam eius deitati quam etiam eius pro assumpta carne humanitati perhibeat testimonium, sicut ipse in Euangelio secundum Ioannem ait: Scrutamini Scripturas, quia uos putatis in ipsis uitam eternam habere: et ille sunt que testimonium perhibent de me . Non ait, De nobis, ne duos introduceret  deos. In Luca dixit ad eos iehsu: Hec sunt uerba que locutus sum uobis, cum adhuc essem uobiscum: quoniam necesse est impleri omnia que scripta sunt in lege Moysi, et prophetis, et Psalmis, de me . Nunquid excludit Patrem a testimonio Scripturarum, quia et hic ait, De me? De omnipotentia Filii in Salomone: Omnipotens sermo tuus, Domine; de celis a regalibus sedibus uenit . In Zacaria: O, fugite de terra aquilonis, dicit Dominus: eo quod ex quatuor uentis celi colligam uos. Dicit Dominus: In Sion 540 saluamini qui habitatis in filia Babylonis. Propter quod hec dicit Dominus omnipotens: Post gloriam misit me ad gentes que uos exspoliauerunt. Propter quod qui tangit uos, tanquam qui tangit pupillam oculi eius. Propter quod  inducam manum meam super eos, et erunt preda predantibus eos; et scietis quia Dominus omnipotens misit me . Sursum omnipotens dicit, deorsum omnipotens mittit: nunquid duo omnipotentes? Amos propheta: Dominus qui tangit terram et mouet eam, et lugebunt omnes commorantes in ea; et ascendet sicut fluuius Aegypti, qui edificat super celum ascensionem suam, et remissionem suam super terram confirmat: qui uocat aquas maris, et effundit eas super faciem terre: Dominus omnipotens est nomen eius . Nonne hec omnia Filio intelliguntur conuenire? qui descendens terram tetigit, passione commouit, et de terris ascendit in celum, et super terram descendit e celo, sicut ipse promisit in Apocalypsi : Hec dicit qui est  testis fidelis, initium creature Dei: Qui est, et qui erat, et qui uenturus est, Dominus omnipotens . Mouet, quia dixit, Initium creature Dei; moueat, quia dictum est, Dominus omnipotens: ut hoc, de deitate; illud, quod natus est, de Maria uirgine.


Testimonia de Trinitate.

8. In Euangelio: Ite, baptizate gentes in nomine Patris, et Filii, et Spiritus sancti . In nomine, non In nominibus. Item: Simile est regnum celorum mulieri que abscondit fermentum in farine satis tribus, donec fermentaretur totum . Hic mulier ponitur Ecclesia, que equis ponderibus fidem Patris, et Filii, et Spiritus sancti in corda credentium abscondit. In Apocalypsi: Sanctus,  sanctus, sanctus Dominus Deus Sabaoth . Tertio audio sanctus, et unum Dominum Deum. Ubi supra: Et dixit mihi angelus: Hec uerba uera Dei sunt. Et cecidi ante pedes eius ut adorarem eum; et dixit mihi: uide ne feceris; conseruus tuus sum, et fratrum tuorum habentium testimonium Iesu, et spiritus prophetie . Quid tam luce clarius ad ostendendam Trinitatem, nisi uerba uera Patris, testimonium Filii, donum prophetie Spiritus sancti? In Psalmis: Apud te est fons uite, et in lumine tuo uidebimus lumen . Apud Deum Patrem fons uite Christus; et quia lumen est in ipso, illuminator uidetur Spiritus sanctus: quia qui Spiritum Christi non habet, hic non est eius . In psalmo LXuI, 8: Benedicat nos  Deus, Deus noster, benedicat nos Deus, et metuant eum omnes fines terre. Ter audio Deum, et unum predicat metuendum. In Epistola Ioannis: Tres sunt in celo qui testimonium reddunt, Pater, uerbum, et Spiritus: et tres unum sunt . Quid dicam de patriarcha Abraham? qui cum trium speciem uirorum uideret, unum in eis Deum cognouit, cum dicit: Dominator Domine . Corporali ministerio tribus exhibet humanitatis officium; ab uno tamen prolis suscepit beneficium, dum dicitur ei: Ad hoc tempus ueniam, et erit Sare filius . Non dixit ueniemus, sed ueniam: ne plebem deorum introducere uideretur. Nam ut noueris Trinitatem simul habitare, 541 simul immunditiam declinare, audi quid in Euangelio Dominus dicat: Qui me diligit diligetur a Patre meo, et ego diligam  eum ; et, ueniemus, ego et Pater meus, et mansionem apud illum faciemus . Ecce, Pater et Filius unam habitant mansionem. Quid Spiritus sanctus? Audi Apostolum dicentem: Templum Dei estis, et Spiritus Dei habitat in uobis . Ostensus est Pater, et Filius, et Spiritus sanctus simul habitare; ostendatur ipsa Trinitas simul immunditiam declinare. Apud Salomonem habes: Peruerse autem cogitationes separant a Deo: hoc de Patre. Quoniam in maliuolam animam non introibit Sapientia: hoc de Filio. Spiritus enim sanctus discipline effugiet fictum, et auferet se a cogitationibus que sunt sine intellectu : hoc de Spiritu sancto. Sed ut compendio intellectus, Scripture sensum de natura Trinitatis uniter dicentem  colligas, in Exodo item habes: Ego sum Deus Abraham, et Deus Isaac, et Deus Iacob . In psalmo: uiuit Dominus, et benedictus Deus meus, et exaltetur Deus salutis mee . Paulus: Idem Spiritus, idem Dominus, idem Deus . Nunquid offendit catholicum sensum quia Spiritus prius nominatus est? Item si Dominum queras ipsam Trinitatem dictam, audi: Afferte Domino gloriam et honorem, afferte Domino gloriam nomini eius . Quia Rex ipsa Trinitas: Auferte portas, principes, uestras, et eleuamini, porte eternales, et introibit Rex glorie. Quis est iste Rex glorie? Dominus uirtutum ipse est Rex glorie . Testimonium datum, Deum tertio repetitum,  Dominum tertio appellatum Regem. Nec dii, nec domini, nec reges distincti sunt, quia in trina nomina et personas discernuntur: nam una deitas, unum dominium, unum regale imperium. Qui huic ueritati studio male uincendi contradicit, non dico damnabitur, sed iam damnatus est.


Testimonia de Spiritu sancto, quia Deus est.

9. In principio libri Genesis: Et Spiritus Dei ferebatur super aquas : qui in figura baptismi aquas sanctificaret, non qui lassando pausaret. In Iob: Spiritus diuinus est qui fecit me, et Spiritus Omnipotentis qui docet me . In diuinitate perfectio. In Euangelio: Spiritus est Deus, et qui adorant eum, in spiritu et ueritate oportet adorare  . Item: Non enim ad mensuram dat Deus Spiritum . Ecce Spiritus immensus est. Ad Nicodemum: Spiritus enim ubi uult spirat, et uocem eius audis, et nescis unde ueniat uel quo uadat . Quando audis, Ubi uult, propria potestas est. In seipso Christus: Spiritus Domini super me . Nisi pius reuocet has uoces intellectus, maior erit Spiritus Filio. Item: iehsu repletus Spiritu sancto, reuersus est ab Iordane . Similis intellectus. Item: Si ergo uideritis Filium hominis ascendentem ubi erat prius. Spiritus est qui uiuificat: nam caro non prodest quidquam . Nihil minus habet deitatis qui uiuificat. Item: Cum uenerit Paracletus, Spiritus ueritatis, quem Pater mittet in nomine meo, ipse introducet uos in omnem ueritatem, et docebit uos . Deus  est qui introducet in omnem ueritatem. In Actibus apostolorum, Petrus Cornelio: 542 Iesum a Nazareth, quem unxit Deus Spiritu sancto . Homo unctus est, non Deus. Item Ananie: Quare tentauit Satanas cor tuum, mentiri te Spiritui sancto ? Et infert: Non es mentitus hominibus, sed Deo . Item: Hec dicit Spiritus sanctus: Segregate mihi Saulum et Barnabam, in ministerio quo uocari eos . Hic nec Patris nec Filii inducit personam, quos tamen sanus intellectus non separat a iussione. Item Apostolus gentibus per Epistolam: Placuit, inquit, Spiritui sancto, et nobis, non imponere uobis amplius quam ut abstineatis ab idolis, a fornicatione, et sanguine . Nunquid hec iussio sine Patre et Filio facta est?  Item ibi: Dixit autem Spiritus Petro: Exsurgens uade cum illis, quia ego eos misi ad te . Nunquid nisi creator imperat creature? Item ibi: A Mileto autem Paulus mittens Ephesum, conuocauit presbyteros et maiores natu ; et post multam exhortationem intulit: Attendite gregem Christi, in quo uos Spiritus sanctus constituit episcopos . Nunquid ab hac constitutione sacerdotis separatur Pater aut Filius? Paulus ad Romanos: Spiritus autem uita eterna, et pax . Hoc Pater, hoc Filius, hoc Spiritus sanctus; sed una uita, non tres. Ubi supra: Spiritus uita est propter iustitiam . Hoc Pater, hoc Filius. Ubi supra: Si autem Spiritus eius, qui suscitauit Christum  a mortuis, habitat in uobis . Qualis hic est Deus qui carnem Creatoris a mortuis suscitauit? Ubi supra: Non enim accepimus spiritum seruitutis . Nullus liber nisi Deus, quod est Spiritus sanctus. Ubi supra: Deus autem spei repleat uos omni gaudio et pace in credendo: in abundantia spei et uirtute Spiritus sancti . Sicut Christus uirtus Dei ita Spiritus sanctus. Ubi supra: Ut fiat oblatio gentium sanctificata in Spiritu sancto . Spiritus sicut uiuificat, ita et sanctificat. Ubi supra: Non enim audeo aliquid loqui eorum que per me non efficit Christus in obedientiam gentium, uerbo et factis; per potentiam signorum et prodigiorum, in uirtute Spiritus sancti . uirtus Filius, uirtus Spiritus, uirtus Pater; sed una, non tres. Ad  Corinthios prima: Spiritus autem omnia scrutatur. Nemo nouit que sunt Dei, nisi Spiritus eius . Ubi supra: Templum Dei estis, et Spiritus Dei habitat in uobis . Deus est qui habitat in templo suo. Ubi supra: Abluti et sanctificati estis in nomine Domini nostri Iesu Christi, et Spiritu Dei nostri . Ecce simul mundant, simul sanctificant Filius et Spiritus sanctus. Ubi supra: Omnia operatur unus atque idem Spiritus, diuidens unicuique prout uult . Qui libere quod uult facit, nulli est subditus. Ad Corinthios secunda: Epistola scripta, non atramento, sed Spiritu Dei uiui . Spiritus hominis non est minor homine; quanto magis Spiritus Dei! Ubi supra: Littera occidit, Spiritus autem uiuificat .  Qui uiuificat Deus est: quia Dominus mortificat et uiuificat . Ad Galatas: Ut benedictionem Spiritus accipiamus per fidem . Deus est qui benedicit. Ubi supra: Spiritu uiuimus, Spiritu et ambulemus . Qui rursum benedicit, ipse uiuificat ut Deus. Ubi supra: Qui seminauerit in Spiritu, de Spiritu metet uitam eternam . In his tribus testimoniis ad Galatas, Spiritus et benedicit, et uiuificat, et dat uitam eternam. Ad Ephesios: In quo credentes signati estis in Spiritu 543 sancto . Signamur in nomine Patris, et Filii, et Spiritus sancti. Ubi supra: In quo uos edificamini in habitaculum Dei in Spiritu . Item: Reuelatum est sanctis eius apostolis in Spiritu, esse gentes coheredes . Omnia  operatur unus atque idem Spiritus: heredes facit. Ubi supra: Ut det uobis secundum diuitias claritatis sue, uirtutem [a 1Kb] corroborari per Spiritum suum . Non corroborat nisi Deus. Ubi supra: Solliciti seruare unitatem Spiritus in uinculo pacis . Pax Christus. Nunquid due paces? Ubi supra: Et gladium Spiritus, qui est sermo Dei . Sermo Dei Christus; Spiritus sanctus sermo Dei. Nunquid duo sermones? Ad Philippenses: Siue absens audiam de uobis, quia statis in uno Spiritu , hoc est in Deo. Ad Thessalonicenses: Assumpsit uos Deus ab initio ad salutem in sanctificatione Spiritus . Ad Timotheum  prima: Magnum est pietatis sacramentum, quod manifestatum est in carne, iustificatum est in Spiritu . Ecce etiam Christi incarnationem Spiritus sanctus sanctificat. Ad Timotheum secunda: Bonum fidei commissum custodi, per Spiritum sanctum qui habitat in nobis  Si Deus non esset Spiritus, non auderet Apostolus per ipsum discipulum adiurare. Insuper, qui habitat in nobis. Ad Titum: Saluos nos fecit per lauacrum regenerationis, per Spiritum sanctum . Petri ad gentes: Nuntiata uobis sunt per eos qui euangelizauerunt uobis, Spiritu sancto misso de celis: in quo concupiscunt angeli prospicere . Deus est quem cupiunt angeli prospicere. Ubi supra: Christus pro peccatis nostris mortuus est, iustus pro iniustis: ut nos  offerret Deo, mortificatos quidem carne, uiuificatos autem Spiritu . Ubi supra: Ut iudicentur quidem secundum hominem in carne, uiuant autem secundum Deum in Spiritu . Ubi supra: Si exprobramini in Christo, quoniam glorie Domini Spiritus in uobis requiescit . Gloria Patris Christus est, gloria Spiritus sanctus. Nunquid due glorie? Petri secunda: Hec primum intelligentes, quod omnis prophetia Scripture propria interpretatione non fit. Non enim uoluntate humana allata est aliquando prophetia, sed Spiritu sancto acti locuti sunt homines Dei . Nullus inspirat prophetie donum nisi Deus. Ioannis ad Parthos: In hoc scimus quia manet in nobis, de Spiritu sancto quem dedit nobis . Ubi supra:  Quoniam in eo manemus, et ipse in nobis; quia de Spiritu suo dedit nobis . Dedit, quod audis, operatio est uirtutis, non separatio deitatis. In Apocalypsi: Et post dies tres et dimidium, Spiritus uite a Deo intrauit in eos; et steterunt super pedes suos . Quod a Deo procedit, Deus est. Ubi supra: Scribe, Beati mortui qui in Domino moriuntur. Amodo iam dicit Spiritus ut requiescant a laboribus suis . Non dixit Pater, non dixit Filius, sed Spiritus, qui per hanc iussionem ostenditur Deus. Ad Hebreos: Si enim sanguis taurorum et hircorum, et cinis uitule aspersus, inquinatos sanctificat ad emundationem carnis, quanto magis sanguis Christi, qui per Spiritum sanctum seipsum obtulit immaculatum Deo ! Hoc  testimonium docet cuius potestatis sit Spiritus sanctus, per quem caro Christi exhibetur immaculata. Ubi supra: Irritam quis faciens legem Moysi, sine ulla miseratione, duobus 544 uel tribus testibus moritur: quanto magis putatis deteriora mereri supplicia qui Filium Dei conculcauerit, et sanguinem Testamenti pollutum duxerit, et Spiritui gratie contumeliam fecerit ! Ecce qualis ultio pro iniuria Filii et Spiritus sancti. Ubi supra: Iudicem omnium Deum, et Spiritus iustorum perfectorum, et Testamenti Noui mediatorem Iesum Christum . Hoc testimonium conuenit Trinitati, quia et Pater, et Filius, et Spiritus sanctus hic nominatus est. Quia  omnipotens est Spiritus sanctus, in Salomone: Spiritus sanctus, multiplex, subtilis, disertus, securus, incontaminatus, omnem habens uirtutem . Et negas omnipotentem? Quia iudex est Spiritus sanctus, dicit Dominus: Si abiero, mittam eum ad uos; et cum uenerit, ipse arguet mundum de peccato, de iustitia et de iudicio . uides iudicem, qui etiam ipsum, si dicendum est, uindicat Saluatorem: et audet ei quisquam subtrahere deitatem? Et quid dicam amplius de deitate Spiritus sancti? quem pertimescit Dauid dicens: Quo ibo, Domine, a Spiritu tuo, aut a facie tua quo fugiam ? Et ut concludam, tantus ac talis est Spiritus sanctus, in quo si quis blasphemauerit, inueniet eum non sibi relaxantem, neque in isto seculo, neque in futuro.


Fides catholica.


10. Ineffabilem illam Diuinitatis substantiam uel naturam humanis uerbis exprimere impossibile est: inconuertibilem, immutabilem, impassibilem, simplicem, incompositam, indiuisibilem, inaccessam lucem, inexplicabilem uirtutem, sine fine magnitudinem, gloriam inconspicabilem, bonitatem concupiscibilem, inexquisitum decorem, qui mentis quidem pure contingat et moueat affectum, indicari autem atque explicari non possit. Ubi est Pater, et Filius, et Spiritus sanctus, sola natura que creata non est, dominationis potestas, bonitas naturalis. Pater initium omnium, causa cunctorum, radix uiuentium: a quo procedit fons uite, uirtus et imago indemutata inuisibilis Dei, qui est Filius a  Patre genitus. uerbum, siue ratio uiuens; qui erat semper, et erat apud Deum, et Deus erat, non factus ex Patre ante secula, non assumptus postmodum uel adoptatus in filium, non possessione uel factura, sed creator et factor omnium: qui est omnia que Pater est; cui Pater omnia que habet gignendo dedit. Et ubi ergo qui dedit, gignendo dedit; et qui accepit, nascendo accepit; non inopi subuentum est, sed ipsa copia nata est. Non enim ille qui accepit, illi qui dedit potest esse inequalis, quia et hoc nascendo accepit ut esset equalis. Nihil enim Patre minus habet ille qui dixit: Omnia que habet Pater mea sunt . Et quia semetipsum exinaniuit,  formam serui accipiens, non formam Dei perdens, in eadem forma serui factus est obediens usque ad mortem, mortem autem crucis; in qua paulo minus minoratus est ab angelis, ut in forma Dei maneret equalis; quia non est forma illa mutabilis. Qui in celo spiritibus mundis intellectualibus in forma Dei et Deo equalis, ut Deus 545 prebet exemplum; ut se idem exemplum redeunti etiam lapso preberet homini, qui propter immunditiam peccatorum penamque mortalitatis Deum uidere non poterat: semetipsum exinaniuit non amittendo diuinitatem suam, sed assumendo humanitatem nostram: et formam serui accipiens, uenit ad nos in hunc mundum, qui in hoc mundo erat, quia mundus per ipsum factus est , ut exemplum sursum uidentibus  Deum, exemplum deorsum mirantibus hominem: exemplum sanis ad permanendum, exemplum infirmis ad conualescendum; exemplum morituris ad non timendum, exemplum mortuis ad resurgendum fieret: ipse in omnibus primatum tenens: ut quia homo ad beatitudinem sequi non debebat nisi Deum, et sentire non poterat Deum; sequendo Deum hominem factum, simul sequeretur et quem sentire poterat, et quem sequi debebat. Amemus ergo eum, et inhereamus illi, caritate diffusa in cordibus nostris per Spiritum sanctum qui datus est nobis. Hic Spiritus et uita est, et uiuificans lux, et illuminans; bonus, et bonitas; Spiritus rectus, Spiritus principalis, qui est Dominus omnium; mittens apostolos, separans sibi ministros, templa sibi ipse constituens,  inspirans ubi uult, diuidens donationes Spiritus prout uult. Spiritus adoptionis, Spiritus ueritatis, Spiritus sapientie et intellectus, scientie, consilii, uirtutis, et timoris Dei: per quem Pater agnoscitur, et Filius glorificatur. Neque enim dignum est, aut Filium aliquando defuisse Patri, aut Spiritum Filio: esset enim in maximis defraudata diuinitas, et uelut inglorium atque indignum duceretur, si uelut ex penitentia et prepostero consilio Deus ad perfectionis plenitudinem peruenisset. Qui potest capere capiat : qui nondum potest, oret ut capiat, credat ut capiat: quia scriptum est: Nisi credideritis, non intelligetis .





S. FULGENTII SERMONES. *



546 SERMO PRIMUS. De dispensatoribus Domini.


1. Dominicus sermo, quem debemus omnes, non solum studiose, uerum etiam sapienter audire, cui nos oportet humiliter ac delectabiliter obedire, moderationis sue tenens ubique temperiem, ut nec ouibus desint pabula, nec pastoribus alimenta, quedam  specialiter solis precipit nobis, [a 1Kb] quedam uero generaliter et nobis et uobis. Nobis namque, id est seruis quos pater ille familias, rerum omnium dominus, ad hoc in sua magna domo constituit, ut populo eius uerbum gratie ministremus, specialiter iniungitur sancte predicationis officium: generaliter uero nobis et uobis, salutaris [b 1Kb] indicitur obedientia mandatorum.  In quibus denuo mandatis, tanquam ditissimis ferculis, sic celestium deliciarum copia spiritalis exuberat, ut in uerbo Dei abundet quod perfectus comedat, abundet etiam quod paruulus sugat. Ibi est enim simul et lacteus potus, quo tenera fidelium nutriatur infantia, et solidus cibus, quo robusta perfectorum iuuentus spiritalia sancte uirtutis accipiat incrementa. Ibi prorsus ad salutem consulitur uniuersis quos Dominus saluare dignatur; ibi est quod omni etati congruat, ibi quod omni professioni conueniat; ibi audimus precepta que faciamus, ibi cognoscimus premia que speremus; ibi est iussio que nos per litteram doceat et instruat ad scientiam; ibi promissio que per gratiam trahat et perducat ad gloriam.

 547 2. Seruorum igitur, quos populo suo preposuit [a 1Kb] , Dominus speciale uolens officium demonstrare, ait, quod ex Euangelio modo audiuimus: Quis putas est [b 1Kb] fidelis dispensator et prudens, quem constituit Dominus supra familiam suam, ut det illis in tempore tritici mensuram? Beatus ille seruus quem, cum uenerit Dominus, inuenerit ita facientem [c 1Kb] . Quis est iste Dominus, fratres? Christus sine dubio, qui suis discipulis ait: uos uocatis me Magister et Domine; et bene dicitis: sum etenim . Que est etiam huius Domini familia? Nimirum illa est quam ipse Dominus de manu inimici redemit, et suo dominio mancipauit. Hec autem familia sancta est Ecclesia catholica, que per orbem terre copiosa fertilitate diffunditur, et redemptam se pretioso sui  Domini sanguine gloriatur. Filius enim hominis, sicut ipse ait, uenit non ministrari, sed ministrare [d 1Kb] , et dare animam suam redemptionem pro multis . [e 1Kb] Ipse est etiam Pastor bonus qui animam suam posuit pro ouibus suis. Grex ergo boni Pastoris ipsa est familia Redemptoris. Dispensator uero quis sit, quem oportet esse fidelem pariter et prudentem, Paulus nobis ostendit apostolus, qui de se suisque sociis loquens ait: Sic nos existimet homo ut ministros Christi et dispensatores mysteriorum Dei. Hic iam queritur inter dispensatores, ut fidelis quis inueniatur .

3. Ne quis autem nostrum solos apostolos dispensatores factos existimet, neglectoque militie spiritalis officio, seruus piger infideliter imprudenterque dormitet, ipse beatus Apostolus episcopos quoque dispensatores  esse ostendens, ait: Oportet enim episcopum sine crimine esse, sicut Dei dispensatorem . Serui ergo patris familias sumus, dispensatores Domini sumus, mensuram tritici quam uobis erogemus accepimus. Que uero sit ista mensura tritici si queramus, ipsam quoque nobis beatus Paulus apostolus ostendit dicens: Unicuique sicut Deus diuisit mensuram fidei . Quam ergo mensuram  tritici Christus nuncupat, ipsam mensuram fidei Paulus appellat: ut agnoscamus non aliud esse spiritale triticum quam Christiane fidei uenerabile sacramentum. Huius tritici mensuram uobis in nomine Domini damus, quoties illuminati dono gratie spiritalis, secundum regulam uere fidei disputamus; et eamdem tritici mensuram per dominicos dispensatores accipitis, cum quotidie per Dei famulos uerbum ueritatis auditis. De ipsa nunc ergo tritici mensura loquamur . Ex ipsa, sicut Deus diuidit, uniuersi pascamur, inde alimenta bone uite sumamus, ut ad eterne uite premia peruenire possimus, in illum credentes, in illo sperantes, illum pre omnibus et in omnibus diligentes, qui seipsum nobis, et alimentum prestat ne deficiamus in uia, et premium  seruat ut gaudeamus in patria. Christus est enim alimentum nostrum, Christus erit premium nostrum, Christus est cibus et consolatio currentium uiatorum, ipse 548 satietas [f 1Kb] et exsultatio quiescentium beatorum. Ad ipsam itaque tritici mensuram pertinet quod Dominus ait: uendite que possidetis, et date eleemosynam; facite uobis sacculos qui non ueterascunt, thesaurum non deficientem in celis, quo fur non appropiat, neque tinea corrumpit . Magnum bonum est, fratres carissimi [g 1Kb] , ualde congruum, ualde commodum, et maxime Christianis omnibus appetendum, ut unusquisque deficere non delectetur in peius, sed omnes proficere studeamus in melius.

4. Arbores sumus, fratres, in agro dominico constitute.  Deus est autem noster agricola: ille nos compluit, ille colit, ipse fecunditatem donat, ipse fructificandi gratiam subministrat. Pluuia Dei est sermo sancte predicationis, cultura Dei est infusio gratie spiritalis. Deus igitur precepto nos compluit, adiutorio colit. Dum compluit, aufert a nobis ignorantie siccitatem; dum colit, bene uiuendi condonat ubertatem; dum pluit, terram nostri cordis irrigat; dum uero colit, de ipsa terra spinas et tribulos mundane cupiditatis exstirpat. Debemus itaque fecundari celestibus pluuiis, debemus congrua fructificatione manibus superni respondere cultoris. Et si non possunt omnes arbores equales fructus afferre, nulla tamen debet in agro dominico sterilis permanere.

5. Multum metuenda nobis est, fratres, illa sententia comminantis, qua dicitur: Omnis arbor que  non facit fructum bonum excidetur, et in ignem mittetur . Quod si sterilitas in ignem mittitur, rapacitas quid meretur? Aut quid recipiet qui alienum tulerit, si semper ardebit qui de suo non dederit? Et si iudicium sine misericordia erit illi qui non fecit  misericordiam , quale iudicium erit illi qui fecerit et rapinam? Timeamus ergo, fratres, timeamus actus nostros. Obediens  Christo uendat que possidet et eleemosynam det, ut de terra cor ad celum leuet, ut auaritiam calcet, ut ad perfectionis culmen tota mentis intentione festinet, ut non sit sollicitus que sunt mundi, sed que sunt Domini ; ut mundum sibi crucifixum habeat, seque mundo crucifixum exhibeat; ut sit omnino pauper in seculo et diues in Christo. Quis ignoret boni huius magnitudinem?

6. uidemus autem, non omnibus uendendarum rerum suarum inesse uirtutem. Unusquisque enim proprium habet donum ex Deo, alius autem sic . Ecce hoc tam magnum bonum implere pauci possunt, multi non possunt. Nunquid quia paucis donatur ista perfectio, propterea debent esse pessimi quicunque in bono nondum possunt esse perfecti?  Nunquid propterea Christianus debet uitio rapacitatis insistere, quia forte nondum potest omnes res suas pauperibus erogare? Aut ideo debet aliena concupiscere, quia propria necdum potest omnino contemnere? Absit hoc, fratres, ab omnibus Christianis; auertat hoc Deus a fidelibus suis. Apostolus enim ueraciter dicit quia neque auari, neque rapaces, regnum Dei possidebunt . Manifestum est autem quia omnes quia a regno Dei 549 alienabuntur, in eterno igne cum diabolo eiusque angelis damnabuntur.

7. Proinde, dilectissimi, si non omnes possunt implere quod Dominus ait, uendite que possidetis , illud tamen quod adiecit dicens, Date eleemosynam , omnibus est possibile, si adsit  bona uoluntas; omnibus facile, si non adsit dira cupiditas; omnibus salubre, si ferueat caritas: cunctis ergo debet esse commune ut omnibus donetur eterna felicitas. Qui ergo tantam uirtutem accipit a Domino ut omnia que in mundo sunt celestis regni amore contemnat, que habet uendat, et egenis expendat. Qui uero tante uirtutis nondum est, de his que habet, in quantum habet, eleemosynam faciat. Tantum operetur bona uoluntas quantum suppetit facultas. Perfectus possideat primum uirtutis locum, imperfectus saltem perueniat ad secundum. Efficiatur ille gloriose dignus, sit iste laudabiliter largus. Sit ille sancte paupertatis ardentissimus amator, sit iste sanctorum pauperum piissimus consolator. Habeat iste apud Deum patronos pauperes, quos ille se gaudet  uirtutis habere consortes. Sit iste talis qui cum Domino iudicaturus sedeat; sit ille talis qui ad dexteram iudicandus assistat. Sit ille talis qui eterna tabernacula perpetuo iure possideat; sit iste talis quem ille recipiat. Admonet [a 1Kb] enim nos Dominus dicens: Facite uobis amicos de mammona iniquitatis, qui uos recipiant in eterna tabernacula .

8. Hoc ergo, fratres, necessarium est omnibus nobis, ut in bonis operibus nemo sit segnis, nemo sit sterilis, nemo presentium dilectione  futura contemnat, nemo eterna despiciens, sola temporalia peruersus aspiciat; nemo spiritalibus corporalia  preferat, nemo terrena celestibus anteponat. Thesaurum nostrum, fratres, in celis ponamus, ut etiam cor nostrum in celis habere possimus. Necesse est enim ut quo precesserit dilectionis thesaurus, illuc etiam cogitationis sequatur affectus. Ideo ueritas ait: Ubi enim thesaurus uester est, ibi et cor uestrum erit . Ut ergo in celis thesaurizemus, celestia diligamus. uis nosse ubi thesaurizas? attende quid amas. uis nosse quid amas? attende quid cogitas. Ita fiet ut thesaurum tuum ex tuo amore cognoscas, et amorem tuum indicium tue cogitationis intelligas. Ostendens autem Dominus quomodo in celis thesaurizare possimus, ait: Sint lumbi uestri precincti, et lucerne ardentes .

9. Si istum Domini sermonem secundum litteram  uelimus accipere, nichil in eo commodi spiritalis possumus inuenire. Quid enim [b 1Kb] proficit ad anime salutem, si aliquis corporaliter, aut lumbos precingat, aut lucernam accendat? Alia ergo in precinctis lumbis et lucernis ardentibus querenda est intelligentia spiritalis, que scilicet diuino sit precepto condigna, que nostre saluti congrua reperiatur et commoda. Neque enim frustra quodam loco ipse Dominus ait: uerba que ego locutus sum uobis, spiritus et uita sunt . In lumbis itaque 550 concupiscentia carnalis ostenditur, in lucernis uero fides et caritas Christiana monstratur [c 1Kb] . Iubens igitur Dominus lumbos nostros precingi, concupiscentias carnis sine dubio precipit  refrenari. Imperans autem ut lucernas ardentes habeamus, hoc utique iubet ut  et lumine uere fidei splendeamus, et sancte caritatis operibus ferueamus. Iubens ut sint lumbi nostri precincti, mandat ut mala desideria atque opera fugiamus; iubens ut sint lucerne nostre ardentes, monet ut bona diligamus atque faciamus.

10. Ista que de Euangelio proposuimus, cum propheticis sermonibus conferamus. Utrumque enim Testamentum Deus unus instituit [d 1Kb] , unus Dominus dedit; et si sunt utriusque Testamenti diuersa pro temporibus sacramenta, concordat tamen in utroque salutis humane sententia, qua precipitur ut non peccemus, et iubetur ut bonis operibus insistamus. Precipit itaque Dominus per beatum Dauid, dicens: Declina a malo, et fac bonum . Per Isaiam quoque omnes his admonet uerbis: Auferte  malum cogitationum uestrarum ab oculis meis; quiescite peruerse agere, discite benefacere . Hoc ergo nunc Dominus per seipsum precipit , quod nobis per sanctos etiam patriarchas prophetasque mandauit. Quid est enim, Sint lumbi uestri precincti, nisi, Declinate a malo? Quid est, Sint lucerne ardentes, nisi, Facite bonum? Quid est, Sint lumbi uestri precincti, nisi, Quiescite agere peruerse? Quid est, Sint lucerne ardentes, nisi, Discite benefacere?

11. Precinguntur igitur  fidelium lumbi, dum concupiscentia mala comprimitur, dum iniqua  cogitatio cohibetur, dum libidini resistit animus, dum lasciuie denegatur affectus, dum calcatur luxuria, dum auaritia contemnitur et rapina, dum proximi lesio deuitatur, dum superbia uincitur, dum inuidia superatur. Ardent uero lucerne fidelium, dum recte fidei regulam seruant, dum in sinu matris Ecclesie longanimiter perseuerant, dum terrena contemnunt et celestia concupiscunt, dum solliciti pacem custodiunt, dum se inuicem pure diligunt, dum mutuo se honore preueniunt, dum mansuetudine cordis et humilitate proficiunt, dum misericordie opera libenter atque hilariter faciunt, dumque in operibus bonis non hominibus, sed Deo placere contendunt.

12. Omnis ergo Christianus precinctos habeat lumbos, ut fugiat libidinem; ardentem habeat lucernam,  ut custodiat castitatem: precinctos habeat lumbos, ut aliquid alienum nec rapiat, nec furetur; ardentem habeat lucernam, ut de suo misericorditer operetur: precinctos habeat lumbos, ut minorem non opprimat; ardentem habeat lucernam, ut oppresso uelamine iustitie [a 1Kb] iuste defensionis auxilium impendat: precinctos habeat lumbos, ut habenti non auferat cibum; ardentem habeat lucernam, ut esurienti tribuat alimentum: precinctos habeat lumbos, ut non spoliet uestitum; ardentem habeat lucernam, 551 ut uestiat nudum: precinctos habeat lumbos, ut domum nullius inuadat; ardentem habeat lucernam, ut peregrinos Christi libenter excipiat: precinctos habeat lumbos, ut fugiat elationem; ardentem habeat lucernam, ut seruet humilitatem: precinctos  habeat lumbos, ut expellat a se inuidiam et liuorem; ardentem habeat lucernam, ut puram cunctis exhibeat caritatem: precinctos habeat lumbos, ut non exhibeat membra sua arma iniquitatis peccato; ardentem habeat lucernam, ut exhibeat membra sua arma iustitie Deo .

13. Hec est, fratres, catholice fidei uera sanaque doctrina. Hec est mensura tritici de qua Domini redemptoris [b 1Kb] est pascenda familia. Ex hac uobis , quantum Dominus tribuit, damus; ipsumque Dominum iugiter exoramus, ut et nos et uos in timore gratie [c 1Kb] suo pascere dignetur auxilio. Auferat a nobis dominationem praue cupiditatis, donet omnibus profectum et perseuerantiam caritatis. Lumbos nostros ipse precingat, lucernas nostras ipse ardere  faciat ardentesque custodiat: ut nec refrigescat nostra caritas, nec aliqua nobis dominetur iniquitas. Sed Dominus ac Redemptor noster omnibus gratiam tribuat, uniuersis donum sancte illuminationis ac uirtutis infundat. Nobis donet ut quod ab illo audimus recte intelligamus et sicut oportet faciamus, uobisque faciendum sermone sufficienti et congruo  predicemus. uobis quoque donet ut quod ab illo per seruos eius auditis, et corde intelligatis, et opere faciatis. Hoc ergo diuina misericordia operetur in omnibus nobis [d 1Kb] , ut nos, quos uoluit esse dispensatores, fideles faciat et prudentes; uos quoque faciat obedientes et humiles: ut mensuram tritici dominici, quam uobis damus, communem uobiscum salubriter atque utiliter habeamus [e 1Kb] .



SERMO II. De duplici Natiuitate Christi [f 1Kb] , una eterna ex Patre, altera temporali ex uirgine.

1. Cupientes aliquid de huius diei solemnitate narrare, simulque considerantes illud unum uerbum, de quo dicere uolumus, nulla inuenimus uerba quibus sufficienter aliquid dicere ualeamus. Est enim hoc  uerbum non quod desinit prolatum, sed quod permanet natum; non transitorium, sed eternum; non factum a Deo Patre, sed genitum; nec solum genitum, sed etiam Unigenitum. Unum quippe uerbum Deus Pater genuit de seipso, per quod omnia creauit ex nichilo. In principio enim 552 erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . In hoc autem quod per illud uerbum Deus Pater  omnia fecit, ostenditur quia hoc uerbum genuit ipse, non fecit. Illud igitur uerbum de Deo Deus est, de creatore creator est. Unde hoc in se [g 1Kb] naturaliter habet esse, quod Pater est.

2. Natus est itaque de Patre Deo Filius Deus, alter  in persona, non alius in natura: semper apud Patrem, semper cum Patre, semper de Patre, semper in Patre: semper apud Patrem, cum quo illi una est naturalis immensitas; semper cum Patre, cum quo illi una est naturalis eternitas; semper de Patre, de quo illi est naturaliter eterna natiuitas; semper in Patre, cum quo illi est una naturaliter equalisque diuinitas: et alter quidem ille qui Pater est [h 1Kb] , alter ille qui Filius est; neuter tamen alter Deus, quia Pater et Filius unus est Deus. Quapropter quando [i 1Kb] de Patre Deo et Filio Deo nascitur sermo, digne dicimus alterum esse Patrem, et alterum Filium; et nichilominus digne dicimus unum Deum esse Patrem et Filium. Cum enim dicimus alterum esse Patrem, alterum Filium, discretas personas genitoris genitique monstramus;  cum uero dicimus unum Deum esse Patrem et Filium, ipsam unam naturam indiscrete diuinitatis ostendimus. Altera est enim persona genitoris et geniti, sed una est natura genitoris et geniti.

3. Quomodo uero [i 1Kb] sufficienter aut digne loqui poterit quis? De quo? Homo de Deo, mortalis de immortali, uisibilis de inuisibili, mutabilis de incommutabili,  opus de opifice, de creatore creatura, de factore factura, paruulus de immenso, temporalis de eterno, humilis de altissimo, plasmatus e limo de illo qui omnia creauit ex nichilo. Cuius est inenarrabilis omnipotentia, qua nos gratuita bonitate fecit; nec minus tamen inenarrabilis gratia, qua nos omnipotentissima miseratione saluauit. Qui et opus creatricis omnipotentie gratis fecit, et opus gratie saluatricis omnipotenter impleuit: illic habens potestatem condendi et regendi creaturam suam, hic habens potestatem ponendi et sumendi pro nobis [a 1Kb] animam suam. Omnipotentiam uero hanc  dicimus, qua uerbum, quod in principio erat, et apud Deum erat, et Deus erat, fecit omne quod non erat [b 1Kb] ; gratiam uero, qua uerbum caro factum uenit querere et saluum facere quod perierat; omnipotentiam, qua  fecit omnem diem; gratiam, qua certo die concipi et certo die dignatus est nasci.

4. Idem igitur minoratus paulo minus ab angelis, in die factus est hominum, qui, ceternus et equalis Deo Patri, dies sanctorum 553 semper est angelorum. De ipso quippe propheta dicit: Bene nuntiate diem de die, salutare eius . Quid est diem de die, nisi Filium de Patre [c 1Kb] ? Est igitur de Patre Filius, de die dies; sed tamen Pater et Filius non duo dies, sed unus est dies. Est de Patre Filius, de Deo Deus; Pater tamen et Filius non duo dii, sed unus est Deus. Unus igitur dies eternitatis simul Pater et Filius a nobis agnoscitur, in die autem temporis solus Filius inuenitur. Dies etenim eternus Pater et Filius nostrum corpus et animam  fecit; in die uero temporis solus Filius nostrum corpus animamque suscepit. Christus dies eternus unigenitus in forma Dei manens; Christus in die temporis unigenitus formam serui accipiens. Christus dies eternus diues permanens ut conderet nos; Christus in die temporis pauper factus ut redimeret nos. Dies eternus Christus Deus de Deo Patre, Christus in die temporis Deus homo de uirgine matre. Christus dies eternus uerbum eructatum  de corde Patris, Christus in die temporis uerbum caro factum de utero uirginis matris. Christus dies eternus, Deus uerus de Deo uero; Christus in die temporis sponsus procedens de thalamo suo . Dies eternitatis Christus angelos [d 1Kb] creans, dies in tempore Christus homines  saluans. Dies eternitatis Christus in celo sanctos angelos pascens, dies temporis Christus homines in terra reficiens. Ut enim panem angelorum manducaret homo, creator angelorum factus est homo, utrosque pascens, et integer permanens. Quam bonus panis qui et angelos pascit per speciem, ut de ipso satientur in patria, et nos pascit per fidem, ne deficiamus in uia! Ille panis, qui seipsum dat angelis ad gaudium stabilitatis, seipsum dedit hominibus  ad remedium sanitatis; et qui est angelorum esca, nobis factus est medicina.

5. uerumtamen hic, dilectissimi fratres, attendite magnitudinem gratie, et agnoscite quid Deus homini dignatus est prerogare. Christus enim Dei Filius, de uero Deo Deus uerus, et unus cum Patre naturaliter Deus, semper ex seipso sanctos [e 1Kb] angelos pascit; sed tamen angelicam naturam Dei Filius non accepit. Ut autem suam caritatem Deus commendaret in nobis, Filius eius naturam nostram suscepit ex nobis: et Deus unigenitus, qui panis est angelorum, ut etiam hominum seipsum faceret panem, simul hominis et animam suscepit et carnem. Accepit utramque ueram, utramque sanctam, utramque mundam: accepit animam nostram sine iniquitate, accepit carnem nostram cum mortalitate; accepit animam iustam, per  quam nostris animabus iustitiam redderet, carnem uero propterea dignatus est habere mortalem, ut secundum ipsam moriens mortem uinceret, secundum ipsam etiam resurgeret, per quam nostra quoque corpora suscitaret.

6. Magnum mysterium, dilectissimi fratres, magnum diuine dilectionis indicium. Homo Deum contemnens a Deo discessit, Deus hominem diligens ad homines uenit. Dilexit impium, ut faceret iustum; 554 dilexit infirmum, ut faceret sanum; dilexit peruersum, ut faceret rectum; dilexit mortuum, ut faceret uiuum. Et quid amplius dicam? quandoquidem Deus unigenitus humanam naturam tantum dilexit, ut eam non solum a potestate mali angeli liberaret, uerum etiam in seipso super omnes bonos angelos in Patris  dextera collocaret. Natura enim que in primo homine a malo angelo captiuata fuerat, ipsa nunc in secundo homine super omnes bonos angelos regnat [f 1Kb] . Natura que in primo homine mundum peccato polluit, ipsa in secundo homine mundum a peccato mundauit. Primus homo de terra terrenus, secundus homo de celo celestis . Primum hominem mulier corrupta mente decepit, secundum hominem uirgo incorrupta uirginitate concepit. In primi hominis coniuge nequitia diaboli seductam deprauauit mentem, in secundi autem hominis matre gratia Dei et mentem integram seruauit et carnem: menti contulit firmissimam fidem, carni abstulit omnino libidinem. Quoniam igitur miserabiliter pro peccato damnatus est homo, ideo sine peccato mirabiliter natus  est Deus homo.

7. Attendite, fratres, medicinalis gratie lineas, diuina nobis benignitate monstratas. Tunc ad Euam angelus malus accessit, ut per eam homo, quem Deus fecerat, a Deo separaretur; nunc autem ad Mariam bonus angelus uenit, ut in ea humane nature Deus Unigenitus uniretur. uenit ad Euam diabolus, ut uitam nobis malignus auferret; uenit ad Mariam Gabriel, ut uitam reddendam hominibus nuntiaret. Per  primi hominis culpam cepit diabolus homini dominari, per secundi hominis gratiam cepit ab homine superari: super primum superbus, sub secundo captiuus. Per illum nos captiuatos tenuit, per istum nos liberatos amisit. Primus Adam nobis auctor exstitit culpe, nouissimus Adam nobis auctor exstitit gratie. Ille de limo plasmatus terrenos protulit, iste de Spiritu sancto natus celestes effecit. Per illum perdidimus gratiam priorem, per istum recepimus ampliorem. Ille quippe nobis intulit peccati maculam, cum qua nasceremur ad supplicium; iste nobis contulit iustificationis gratiam, ut renasceremur ad regnum. Per illum nos filios seculi generatio carnalis effecit, per istum nos filios Dei generatio spiritalis exhibuit. Ille nos uitiis subdidit, iste nos florere uirtutibus fecit.  Ille nos per uitia deiecit, quo primus cecidit: iste nos per uirtutes eleuat, quo primus ascendit. Ille quippe primus cecidit in infernum, iste primus conscendit in celum.

8. Interea, fratres, dignum est ut in die dominice Natiuitatis diem quoque dominice Resurrectionis solemniter audiatis. Unigenitus enim Deus, sicut pro nobis dignatus est nasci, sic pro nobis secundum carnem dignatus est mori, dignatus est etiam suscitari. Iste quippe dies est uisitationis, ille redemptionis. Opus enim gratie, qua nos Deus Unigenitus saluos fecit, conceptus in utero cepit; ipsumque opus gratie de sepulcro resuscitatus impleuit. Conceptus in utero, factus est 555 particeps mortis nostre; resurgens de sepulcro, fecit nos participes uite sue.  Nunc itaque omnes Dominum exoremus ut, sicut in isto die gaudium suo populo tribuit, ad illum quoque diem omnes cum gaudio et pace perducat, populumque suum in fide et caritate custodiat. Amen.



SERMO III. De sancto Stephano protomartyre, et Conuersione S. Pauli.

1. [a 1Kb] Heri celebrauimus temporalem sempiterni Regis nostri Natalem: hodie celebramus triumphalem militis passionem. Heri enim Rex noster, trabea carnis indutus, de aula uteri uirginalis egrediens uisitare dignatus est mundum: hodie miles de tabernaculo corporis exiens, triumphator migrauit ad celum. Ille, sempiterne deitatis maiestate seruata, seruile cinctorium [b 1Kb] carnis assumens, in huius seculi  campum pugnaturus intrauit; iste depositis corruptilibus corporis indumentis, ad celi palatium perenniter regnaturus ascendit. Ille descendit carne uelatus, iste ascendit sanguine laureatus [c 1Kb] . Ascendit iste lapidantibus Iudeis, quia ille descendit letantibus angelis. Gloria in excelsis Deo  heri sancti angeli exsultantes cantauerunt; hodie Stephanum letantes in suum consortium susceperunt. Heri Dominus exiuit de utero uirginis: hodie  seruus [d 1Kb] egressus est de ergastulo carnis. Heri Christus pro nobis pannis est inuolutus; hodie Stephanus stola est ab eo immortalitatis indutus. Heri presepis angustia Christum portauit infantem; hodie immensitas celi suscepit Stephanum triumphantem. Solus descendit Dominus, ut multos eleuaret; humiliauit se Rex noster, ut suos milites exaltaret. Qui enim corpori suo uirginis preparauit uterum, ipse martyri suo aperire dignatus est celum. Dominus Christus angustias intrare non dedignatus est uteri, ut animam Stephani latitudo susciperet celi.

2. Necessarium nobis est, fratres carissimi, agnoscere quibus armis precinctus Stephanus seuitiam Iudeorum potuit superare, ut ita meruisset feliciter triumphare. Neque enim paruipendenda sunt talis  uirtus, talisque triumphus. Haud uero uilibus armis potuit premuniri, qui a multis non potuit superari. Inuicte namque in eo enituit insigne uirtutis [e 1Kb] , que nec frementium  seuitiam formidauit, nec lapidantium ictibus deuicta succubuit. Usque adeo enim inter frementes 556 permansit interritus , et inter lapidum fuit cruciamenta securus, ut incredulitatem Iudeorum fidenter argueret, et benignus pro lapidantibus exoraret. Quod est ergo tam magnum atque insuperabile genus armorum, quo munitus seuientes argueret, nec timeret [f 1Kb] ; lapidantes non repercutiens, sed patiens superaret; insuper et occisus aulam celestis regni uiuus et coronatus intraret? Procul dubio munimine regio septus, nullatenus est ab aduersariis superatus: quoniam  Rex noster, cum sit altissimus, pro nobis humilis uenit, sed inanis uenire non potuit. Magnum quippe donatiuum suis militibus attulit, quo eos non solum copiose ditauit, sed etiam ad certandum inuictissime confortauit. Attulit namque donum caritatis, quo perduceret homines ad consortium deitatis. Quod ergo attulit, erogauit: nec sibi aliquid minuit, sed mirabiliter et suorum [g 1Kb] pauperiem ditauit, et indeficientibus thesauris plenus ipse permansit.

3. Caritas ergo que de celo ad terras deposuit Christum, ipsa Stephanum de terra eleuauit ad celum. Caritas que precessit in Rege, ipsa subsequenter refulsit in milite. O admiranda ubique potentia Saluatoris! O predicanda indesinenter gratia Redemptoris! Ostendit in matre uirginitatis eterne miraculum,  demonstrauit in martyre inuicte caritatis indicium. Integritas quippe intemerata permansit in uirgine, dilectionis uirtus inuicta perseuerauit in martyre. Et sicut in matre Domini non potuit uirginitas uiolari, sic in martyris mente non potuit Christi caritas tanto seuientium agmine superari. Stephanus ergo, ut nominis sui coronam meruisset accipere, caritatem pro armis habebat, et per ipsam ubique uincebat. Per caritatem Dei seuientibus Iudeis noncessit, per caritatem proximi pro lapidantibus intercessit.  Per caritatem arguebat errantes, ut corrigerentur; per caritatem pro lapidantibus orabat, ne punirentur. Caritatis uirtute subnixus, uicit Saulum crudeliter seuientem, et quem habuit in terra persecutorem, in celo meruit habere consortem Ipsa sancta et indefessa caritas desiderauit orando acquirere quos nequiuit monendo conuertere. Neque enim, fratres, existimandus est Stephanus tunc inimicos dilexisse [a 1Kb] cum pro eis oraret, et non dilexisse cum eorum incredulitatem arguendo corriperet. Absit hoc ab anima martyris ad celi palatium festinantis. Ipsa enim sancta caritas firmam seruauit in oratione patientiam, que rigidam tenuit in correptione censuram. Et ideo in oratione audiri meruit lenitas, quia sine caritate non fuit in correptione seueritas: ac per hoc, siue orando, siue corripiendo,  caritatem beatus Stephanus reseruauit, quia utrobique salutem errantium cogitauit, et indicio sancte orationis ostendit increpationem illam non fuisse odii, sed amoris.

4. Hoc autem faciens, et presentibus caritatem beatus martyr exhibuit, et utile nimis exemplum posteris reliquit. Demonstrauit enim 557 geminam ecclesiastici dispensatoris industriam: ut ad corrigendum cuiuslibet peccantis errorem, et non desit in ore correptio, et ad Deum pro eo supplex effundatur oratio. Ut qui malum fecit, per increpationem de malis operibus confundatur, et per orationem apud Deum adiuuetur; ac sic ipsa caritas, et in ore iustitiam sonet, ut errantem corrigat; et in corde patientiam seruet, ut pro errante orationem puro  affectu dilectionis effundat. Qui enim errantem non corripuerit, de negligentia iudicatur [b 1Kb] ; qui autem pro eo non orauerit, de pernicie condemnatur. Quocirca, fratres, si quando aliquis pro anime salute corripitur, non aspernanter accipiat monita caritatis; nec presentem tristitiam sue uoluntatis attendat, sed consideret que lucra utilitatis acquirat. Idcirco enim arguitur, ut a prauis operibus corrigatur. Nec tamen cum uidet correptionem aliqua uerborum austeritate feruere, existimet caritatem in corde frigescere. Sic enim uigilat in ore correptio, ut in corde non dormitet oratio. Ac per hoc, in utroque peccanti consulte prospicitur, ut dum homo correptus de peccato confunditur, et a malis operibus separetur et per orationem  saluetur. Nam et sancta  Scriptura dicit: Quoniam quem diligit Dominus, corripit: flagellat autem omnem filium quem recipit .

5. Christi ergo caritate compulsi, et bonos hortamur, ut in bono permaneant, et malos compellimus, ut a malo discedant: presertim quoniam in istis duobus sanctis geminum nobis monstratur salutis indicium: ut si quis bonus est, imitetur perseuerantiam caritatis in Stephano; qui autem malus est,  sectetur exemplum conuersionis in Paulo: et qui bonus est, equitatem usque ad finem teneat; qui autem malus est, quantocius a sua peruersitate discedat; nec bonum hominem presumptio iustitie faciat negligentem, nec malum iniquitatis consideratio faciat desperantem, sed ille bonum fortiter teneat, iste malum celeriter deserat. Bonus timeat ne cadat, malus conetur ut surgat. Quisquis ergo malus est cum Paulo prosternatur in malo, ut cum eo erigatur in bono: quoniam et ille cecidit malus, et surrexit bonus. Prostratus est iniquus, et erectus est iustus; cecidit seuissimus persecutor, et surrexit ueridicus predicator [c 1Kb] . Cadens lumen corporis impius perdidit, surgens autem lumen cordis iustificatus accepit. Coniunctus est itaque Stephano, factus est ouis ex lupo. Et ecce nunc Paulus cum Stephano  letatur, cum Stephano Christi claritate [d 1Kb] perfruitur, cum Stephano exsultat, cum Stephano regnat. Quo enim precessit Stephanus, trucidatus lapidibus Pauli, illuc secutus est Paulus, adiutus orationibus Stephani.

6. Quam uera uita [e 1Kb] , fratres mei! ubi non Paulus de Stephani occisione confunditur, sed Stephanus de Pauli consortio gratulatur, quoniam caritas in utroque letatur. Caritas quippe in Stephano superauit seuitiam Iudeorum, caritas in Paulo cooperuit multitudinem 558 peccatorum, caritas in utroque pariter regnum meruit possidere celorum. Caritas igitur est omnium fons et origo bonorum, munimen egregium, uia que ducit ad celum. In caritate qui ambulat, nec errare poterit, nec timere. Ipsa dirigit,  ipsa protegit, ipsa perducit. Quocirca, fratres, quoniam scalam caritatis constituit Christus, per quam ad celum omnis possit conscendere Christianus, puram caritatem fortiter retinete, ipsam uobis inuicem exhibete, et in ea proficiendo conscendite. Insistite operibus bonis, ut ad premia eterna peruenire possitis, adiuti gratia Saluatoris [f 1Kb] , qui uiuit et regnat in secula seculorum. Amen.



SERMO Iu. De Epiphania, deque Innocentum nece, et muneribus Magorum.

1. Nostis, fratres carissimi, quia dies iste qui a nobis in honorem Domini per annos singulos celebratur, ore cunctorum fidelium Epiphania uenerabiliter  nuncupatur. Et quia Grecum probatur esse uocabulum, multis est Latinis incognitum. Inde est quod nomen istud omnes quidem Latini dicunt, sed non omnes inueniuntur nosse quod dicunt. Proinde bonum est ut cuncti qui diem hodiernum Epiphaniam nuncupant, et cur hoc dicatur ignorant, sacramentum diei huius nominis interpretatione cognoscant. Debet enim diei huius solemnitas a fidelibus celebrari, et ideo solemnitatis causa non debet ignorari.  Hunc ergo diem, sicut diximus, Epiphaniam uocat Christiana religio. Epiphania uero interpretatur Manifestatio. Traditum autem tenemus a Patribus quod Unigenitus Dei, postquam est secundum carnem temporaliter natus, in isto die est Magis uenientibus manifestatus, a quibus oblatis muneribus suppliciter est adoratus. Nam quia ipse est Deus qui sibi in ueteri Testamento  primitias offerri mandauit, idem Deus homo natus gentium primitias suo cultui dedicauit. Apostolica uero testatur auctoritas, quia unus est Deus qui iustificat circumcis onem ex fide, et preputium per fidem : circumcisionis nomine Iudeos, preputii nomine gentes indubitanter ostendens.

2. Isti sunt duo parietes, qui ex diuerso uenerunt,  et in lapidem qui factus est in caput anguli, in unitate fidei conuenerunt. Unus paries uenit ex Iudeis, alter uenit ex gentibus. Longe a se diuersi erant, quando diuersa credebant: positus est in medio lapis angularis, qui ad se utrumque parietem duceret, et utrumque uno nomine nuncuparet, essentque unum communione uocabuli, qui fierent unum in una gratia sacramenti. Per Christum enim qui est pax nostra, faciens utraque [a 1Kb] unum , Iudei et gentiles facti sunt unum, quibus 559 fidei unitas unum indidit nominis Christiani uocabulum. Ad lapidem ergo angularem uterque paries uenit, et uerum angulum fidei unitas fecit. Horum duorum parietum unus adductus est, quando pastoribus Iudeis Christum natum angelus nuntiauit; alter paries adductus  est, quando gentilibus Magis nouum sidus apparuit.

3. Illi fuerunt primitie Iudeorum, isti facti sunt primitie gentium; illi de proximo adducti, isti de longinquo reducti. Prope enim erant Iudei qui Deum colebant, longe erant gentes que idolis seruiebant. Hoc utique significabant pastores, qui nascente Christo prope sunt inuenti, et Magi, qui sunt de longinquis partibus [b 1Kb] adducti. Qui tamen uenientes, cum ipsi Iudei non essent, regem Iudeorum se querere professi sunt, et ad ipsum adorandum se uenisse dixerunt. Ait enim euangelista, quia Magi ab Oriente uenerunt Hierosolymam dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum . Quid est, dulcissimi fratres [c 1Kb] , ut isti Magi regem Iudeorum  adorandum quererent, cum ipsi Iudei non essent? Et quem regem? Utique non Herodem, sed Christum. uolunt adorare regem nuper natum, nec adorant regem ante annos aliquot ordinatum. Adorare cupiunt infantem lactantem, nec adorant regem populis imperantem. Nam et de Herode rege Iudeorum filii iam fuerant nati, qui erant patre mortuo regnaturi. Mortuo enim isto Herode, Archelaus in Iudea regnauit, et Galilee principatum iunior Herodes obtinuit.

 4. Archelaus natus est in palatio, Christus in diuersorio. Archelaus natus, in lecto est argenteo positus; Christus autem natus, in presepio est breuissimo collocatus. Ille forsitan pretiosis inuolutus est sericis, iste uilissimis inuolutus est pannis. Et tamen ille natus in palatio, contemnitur; iste natus in diuersorio, queritur. Ille a Magis nullatenus nominatur; iste inuentus, suppliciter adoratur. Omnino spernitur primogenitus regis, et muneribus adoratur [d 1Kb] primogenitus paupercule mulieris. Quis est iste rex Iudeorum, pauper et diues, humilis et sublimis? Quis est iste rex Iudeorum qui portatur ut paruulus, adoratur ut Deus? paruulus in presepio, immensus in celo; uilis in pannis, pretiosus in stellis: cuius natiuitate comperta, Herodes turbatus est, et omnis Hierosolyma cum illo .

 5. Quid est quod sic turbaris, Herodes? Quoniam natum regem Iudeorum audisti, turbaris, suspicionibus agitaris, inuidie stimulis inflammaris, et ob hoc natum regem occidere conaris. Inanis est ista turbatio tua, et uana prorsus cogitatio tua. Rex iste qui natus est non uenit reges pugnando superare, sed moriendo mirabiliter subiugare; nec ideo natus est ut tibi succedat, sed ut in eum mundus fideliter credat. uenit enim, non ut pugnet uiuus, sed ut triumphet occisus; nec ut sibi de aliis gentibus auro exercitum querat, sed ut pro saluandis gentibus pretiosum sanguinem fundat. Inaniter 560 inuidendo timuisti successorem, quem credendo debuisti querere saluatorem: quia si in eum crederes, cum eo  regnares; et sicut ab illo accepisti temporale regnum, acciperes etiam sempiternum. Huius enim pueri regnum non est de hoc mundo, sed per ipsum regnatur in mundo. Ipse est enim Sapientia Dei, que dicit in Prouerbiis: Per me reges regnant . Puer iste uerbum Dei est, puer iste uirtus et Sapientia Dei est. Si potes, contra Dei Sapientiam cogita. In tuam perniciem uersaris, et nescis. Tu enim regnum nullatenus habuisses, nisi ab isto puero qui nunc  natus est, accepisses. Puer qui nunc a Magis dicitur Rex Iudeorum [e 1Kb] , idem Creator est et Dominus angelorum. Quapropter, cuius times infantiam nascentis, magis timere debes omnipotentiam iudicantis. Noli eum timere regni tui successorem, sed time infidelitatis tue iustissimum damnatorem.

 6. Utinam eum, Magis adorantibus, etiam tu pariter adorares, et non ad eum Magos fraudulenta calliditate mandares! Ite, inquit, et interrogate diligenter de puero; et cum inueneritis, renuntiate mihi, ut et ego ueniens adorem eum . O calliditas ficta! O incredulitas impia! O nequitia fraudulenta. Si adorare istum puerum certissime disponebas, quare pro illo multos pueros occidebas? Sanguis innocentum, quem creduliter effudisti, attestatur quid  de hoc puero uoluisti. Et tamen non solum istum puerum non inuenisti, sed nec illis pueris aliquid nocuisti: imo inscius, quod illis proderat, hoc egisti. Per seuitiam quippe tuam facti sunt martyres, qui per infantiam suam fuerant innocentes: quando per gratiam huius pueri pro eo meruerunt mori, priusquam eum possent coram hominibus confiteri. Iste itaque puer, qui mundum creauit, qui mundum regit, qui omnia quecunque [a 1Kb] uult facit, qui cuncta mirabili atque insuperabili ordine [b 1Kb] disponit, hoc ordinauit, hoc egit, ut per tuam inuidiam furiosam illi pueri mortem susciperent pretiosam, et quod eis ad salutem tuam  prestare non posses amicus, hoc ad damnationem tuam faceres inimicus. Ad hoc ergo te permisit infantes occidere, ut illos de te faceret triumphare. Te ergo permisit ad nequitiam,  illos perduxit ad palmam. Unus enim idemque est Dominus omnipotens, qui paruulus uagiens; unus idemque est, qui tuam crudelitatem dignatus est fugere, cuius maiestatem non potes effugere. Fugit enim non formidine humana, sed dispensatione diuina; fugit non necessitate, sed potestate. Ideo autem dignatus est in Aegyptum fugere, ut postea crucem dignaretur ascendere; et illa potestate puer latuit in Aegypto, qua potestate iuuenis pependit in ligno. Unus enim idemque est mortis susceptor, uiteque largitor: unus idemque immortalis ex Patre, mortalis ex matre; propria potestate moriens, propria potestate resurgens.

7. Iste itaque puer qui natus est ideo non inuenitur in numero paruulorum morientium, quia ipse est  exspectatio gentium. Sanguis 561 huius pueri propterea  non cum istorum sanguine funditur puerorum, quia solus in remissionem fundendus est peccatorum; et illi omnes pueri inaniter morerentur, nisi huius sanguine saluarentur. Et iste quidem puer certissime morietur, quia si mori nollet, nullatenus nasceretur. Morietur autem, non ut impleat seuitiam tuam, sed ut perficiat mansuetudinem suam: faciet enim eum mori benignitas propria, non malignitas aliena. Morietur non ut tu infidelis regnes in seculo, sed ut secum regnare faciat fideles in celo. [c 1Kb] Morietur non ut regnum amittat, sed ut regnaturos acquirat. Morietur non ut perdat breuem uitam, sed ut conferat sempiternam. Morietur non ut seruus iniquitatis, sed ut Dominus maiestatis. Morietur non  uinculo necessita is, sed proposito uoluntatis. Morietur mirabiliter, morietur misericorditer, morietur singulariter, morietur per propriam potestatem, ut suam in omnibus adimpleat uoluntatem. Ad hoc enim misericorditer morietur, ut resurgens cunctis gentibus dominetur. Morietur ergo sicut unus [d 1Kb] , et quidem, quem Deum hominem concepit fides uirginis, et Deum hominem peperit fecunditas uirginalis.

 8. Si nescis ueram huius pueri deitatem, attende stellam in celo fulgentem, Magos precedentem, et iter ignorantibus ostendentem. Hec stella nunquam ante apparuit, quia nunc eam puer iste creauit, et Magis ad se uenientibus preuiam deputauit. Iste puer in presepi quidem paruulus collocatur, sed magnus in celo mirabiliter operatur. Permittit se manibus in terra portari, sed precipit sibi celestia famulari. Quid est ergo quod infantilem attendis etatem, et eius diuinam non intelligis potestatem? Sic fuit ueraciter intimanda pueri huius naturalis diuinitas, et naturalis humanitas, utraque naturaliter uera, utraque unita, nec in se inuicem confusa, nec a se inuicem separata. Ipsum enim habuit Maria filium de se natum, cui stella debite seruitutis exhibuit famulatum. Ipsum eumdemque Maria in Bethlehem Deum   hominem peperit, quem stella Magis in Oriente positis nuntiauit. Magi ergo uenerunt, et filium uirginis unum eumdemque  Deum hominem cognouerunt.

9. Denique attende quid obtulerunt, et agnosce quid crediderunt [e 1Kb] . Refert enim euangelista quia intrantes domum, inuenerunt puerum cum Maria matre eius: et procidentes adorauerunt eum; et apertis thesauris suis obtulerunt ei munera, aurum, thus et myrrham . Per ista tria munerum genera, in uno eodemque Christo et diuina maiestas, et regia potestas, et humana mortalitas intimatur. Thus enim ad sacrificium, aurum pertinet ad tributum, myrrha ad sepulturam pertinet mortuorum. Omnia hec sancta fides Christo ueraciter offerre non desinit, dum unum  eumdemque uerum Deum, uerum regem, uerumque hominem credit, et uere pro nobis mortuum ueraciter recognoscit [f 1Kb] .

562 10. In oblatione thuris confunditur Arianus, qui soli Patri sacrificium offerri debere [g 1Kb] contendit: in oblatione myrrhe confunditur Manicheus, qui Christum uere mortuum pro nostra salute non credit: in auro uero simul uterque confunditur, quia et Manicheus de semine Dauid secundum carnem natum non credit regem, et Arianus Deo Unigenito naturalem assignare nititur seruitutem. Proinde uterque non experietur regem, a quo per fidem regatur , sed a quo pro infidelitatis crimine puniatur: quia ab uno diuinitatis, ab altero carnis ueritas denegatur. In iisdem muneribus confunditur  etiam Nestorius, qui nititur Christum in duas personas diuidere: cum uideat Magos non alia Deo et alia homini, sed uni Deo homini eadem munera obtulisse suppliciter. Non ergo diuidatur in personis, qui non inuenitur diuisus in donis. Propterea quippe unus idemque istis muneribus honoratur, ut unus idemque Deus et homo cognoscatur. Ista Magorum oblatio confundit etiam Eutychetis insaniam, qui non uult in  Christo utramque ueram predicare naturam. ueritatem quippe istorum munerum tollit, dum in Christo unam naturam predicare contendit.

11. Nos itaque, dilectissimi fratres, offeramus Christo indubitanter in fide, quod Magi obtulisse cognoscuntur in munere: ut uere diuinitatis humanitatisque confessio ipsa sit apud Christum nostra fidelis oblatio. Hec munera cum Magis unanimiter offeramus, et ad regionem sanctorum tota cordis deuotione tendamus. Nec teneamus uiam ueteris uite, sed diuinis mandatis humiliter obsequentes, uiam mutemus, et in qua  precepit Dominus ambulemus, ut ad patriam peruenire ualeamus, ubi sine fine cum ipso Domino gaudeamus. uia enim hominis est uita eius. Qui male uiuit, uiam tenet erroris; qui bene  uiuit, per uiam graditur ueritatis. Quapropter qui ambulabat uiam fornicationis, uiam teneat castitatis; qui uiam tenebat auaritie, teneat uiam misericordie; qui ambulabat per uiam fictionis, uiam teneat nunc puritatis. Ambulemus bene per fidem, ut perueniamus ad speciem , ubi plenum erit gaudium nostrum, quia implebitur in bonis [a 1Kb] desiderium nostrum, [b 1Kb] per eum qui uiuit et regnat in secula seculorum. Amen.



563 SERMO u. De caritate Dei ac proximi.

1. Quantum cupio sanctitati uestre debitum reddere de caritate sermonem, tantum me caritatis magis fieri uideo debitorem; nec inuenio qualiter possim uerbis explicare preconium caritatis, in qua sic debemus,  quandiu in hoc seculo uiuimus, crescere inuicem diligendo, sicut eam iubemur semper debere reddendo. Beatus namque apostolus Paulus, dum nos omnibus debitis precepisset absolui, solo nos mutue caritatis debito semper uoluit detineri, dicens: Nemini quidquam debeatis, nisi ut inuicem diligatis . Ista est apostolice summa doctrine. Hec sunt consulta caritatis paterne, ut nemini quidquam debeamus, nisi ut inuicem diligamus. Cum ergo audimus, ut nemini quidquam debeamus, non in hoc uerbo remaneamus, sed audiamus et faciamus quod sequitur, ut nos inuicem diligamus: et inueniemus sanctam caritatem, quam semper debendo reddamus, et reddendo salubriter debeamus. Magna res caritas est, dilectissimi fratres, quam docente Apostolo sic  iubemur semper reddere, ut eam nichilominus iubeamur sine intermissione debere. O caritatis debitum bonum, debitum sanctum, debitum celestibus refertum commodis, debitum sempiternis plenum omnino diuitiis!

2. Magna, fratres, hoc debito lucra conquirimus, immensa commoda tali fenore comparamus. Dum enim caritas a nobis redditur et debetur, omnis nostra iniquitas dimittitur et deletur. Ipsam denique caritatem sibi beatus Dauid ad delendas iniquitates suas redonari poscebat, quando pro peccato graui Dominum lacrymabiliter exorabat. Nam cum illecebroso  quondam captiuatus aspectu, militis sui adulteraret uxorem, et scelere geminato maritum quoque interficeret innocentem, post perpetrationem peccati per prophetam correptus oraculo, et post confessionem recreatus medicinali responso, dum penitentie uerba supplici prostratus obsecratione depromeret, quibus Deum iustum, Regem regum, et Dominum dominorum quantocius placaret, inter cetera dixisse cognoscitur: Auerte faciem tuam a peccatis meis, et omnes iniquitates meas dele ; et quoniam sine caritatis dono fieri non posse cernebat, illico subiunxit: Cor mundum crea in me, Deus, et spiritum rectum innoua in uisceribus meis . Cor autem mundum caritatis esse domicilium his uerbis commendat Apostolus, dicens: Finis enim  precepti est caritas de corde puro, et conscientia bona, et fide non ficta .

3. Proinde duo quedam in his prophete uerbis diligentius consideranda sunt nobis: unum quod a se poposcit auferri, alterum quod sibi postulauit attribui. Petiit enim deleri iniquitates suas, cor autem 564 mundum in se creari, et spiritum rectum innouari in uisceribus suis. Quid est autem iniquitas, nisi praua cupiditas? Et quid est cordis munditia, nisi sancta Dei et proximi caritas? Dicens igitur propheta: Auerte faciem tuam a peccatis meis, et omnes iniquitates meas dele, statimque subiungens: Cor mundum crea in me, Deus, et spiritum rectum innoua in uisceribus meis, quid aliud dixit, nisi: Dele a me maculam praue cupiditatis, et dona mihi gratiam  caritatis? Aufer a me cupiditatem, per quam possum damnari; et dona mihi caritatem, per quam merear coronari. Aufer a me cupiditatem, propter quam in tormento sine intermissione doletur et gemitur; et dona mihi caritatem, per quam in celo sine fine regnatur. Si enim habuero caritatem, quam debendo reddam, et reddendo debeam, non timebo iniquitatem, quam sine fine dolendo persoluam. Bene igitur precipit Apostolus ut nemini quidquam debeamus, nisi ut inuicem diligamus: hoc enim debito aufertur a nobis cumulus omnium delictorum, quia caritas cooperit multitudinem peccatorum . Nemo autem putet, fratres, sic a nobis oportere caritatem reddi, ut reddita desinat aliquando deberi. Cum enim redditur, plus debetur; et eo magis acquiritur, quo redditur cum debetur. Nam qui se caritatis  non semper existimat debitorem, non se debito gaudeat absolutum, sed dono caritatis lugeat destitutum. Neque enim habet caritatem quam habere destitit, quia prodigus debitor non reddendo perdidit, quam ut semper redderet, et semper haberet, accepit. Quocirca tunc se nouerit perdidisse quod acceperat, dum non reddiderit quod debebat.

4. Sed dicit aliquis: Cui hanc debeo? uel cui hanc me oportet reddere caritatem? Respondemus caritatem omnibus hominibus esse reddendam, id est notis et ignotis, et bonis et malis, et amicis et inimicis. Nam cum beatus Apostolus dicat: Ergo cum tempus  habemus, operemur quod bonum est ad omnes, maxime autem ad domesticos fidei , euidenter ostendit quod in opere caritatis sit quidem alius aliis  preferendus, nemo tamen sit a caritatis beneficiis excludendus. Caritas itaque illa sancta, pura, et ut proprie dicam, caritas Christiana, que patiens est, que benigna est, que non emulatur, que non agit perperam, non inflatur, non est ambitiosa, non querit que sua sunt, que non irritatur, non cogitat malum, non gaudet super iniquitate, congaudet autem ueritati, que omnia suffert, omnia credit, omnia sperat, omnia sustinet, caritas que nunquam cadit , si  complectatur amicos, ut dilatetur usque ad inimicos: amicis se uolentibus reddat, inimicis se nolentibus ingerat; istos teneat, illos acquirat; istos oblectet, ut  ex amicis non efficiantur inimici; illos inuitet, ut fiant ex inimicis amici.

5. Recordemur, fratres, uerborum Domini dicentis: Diliiite inimicos uestros, benefacite his qui oderunt uos, et orate pro persequentibus et calumniantibus uos . Ecce Dominus usque ad inimicos caritatem iubet extendi, et usque ad persecutores Christiani cordis beneuolentiam dilatari. Et que merces operum tantorum dabitur? uel quod 565 munus precepto huic obedientibus confertur? Ipse demonstret a se preparatam caritati mercedem, qui per Spiritum sanctum gratis ipsam dignatur infundere caritatem: ipse nobis dicat quid pro caritate redditurus sit dignis, qui eamdem caritatem donare dignetur indignis. Dicat igitur Dominus, dicat, et proprio  sermone magnitudinem nobis sue promissionis ostendat: Ut sitis, inquit, filii Patris uestri qui in celis est . Cum enim diligendos preciperet immicos, amarum forsitan erat quod audienti iubebatur: sit, queso, dulce quod obedienti promittitur. Teneatur ergo dulcedinis huius in corde suauitas, et amaritudinis illius superabitur difficultas. Qui enim dilexerint inimicos suos, et benefecerint eis qui eos oderunt, filii Dei erunt.

6. Quid uero accepturi sunt isti filii Dei Apostolus enuntiat dicens: Ipse Spiritus testimonium reddit spiritui nostro, quia sumus filii Dei. Si autem filii, et heredes: heredes quidem Dei, coheredes autem Christi . Audite igitur, Christiani; audite, filii Dei; audite, heredes Dei et coheredes  Christi. Ut paternam possideatis hereditatem, non solum amicis, sed etiam inimicis impendite caritatem. Nulli caritas denegetur, que ab hominibus  bonis communiter possidetur. Omnes eam simul habete, et ut eam magis habeatis; et bonis eam et malis impendite. Possessio enim est bonorum ista communis, non terrena utique, sed celestis; et ideo nullum in ea facit angustiari persona consortis. Tantum uero augetur caritas, quantum fuerit imminuta cupiditas; et illum facit caritas semper liberum, quem non tenuerit cupiditas mundana captiuum. Caritas donum Dei est, dicente Apostolo: Caritas Dei diffusa est in cordibus nostris per Spiritum sanctum qui datus est nobis . Cupiditas laqueus  est diaboli, non solum laqueus, sed etiam gladius: per ipsam miseros capit, per ipsam captos interficit. Caritas est radix omnium bonorum, cupiditas radix est omnium malorum . Cupiditas semper cruciatur, dum rapiendo non sanatur. Caritas autem semper letatur, quoniam quantum multiplicatur, tantum largius erogatur. Et ideo sicut adipiscendo pauperascit appetitor iniquitatis, ita reddendo ditescit redditor caritatis. Perturbatur cupiditas dum ulcisci querit iniuriam, tranquilla est caritas dum donare delectatur.



566 SERMO uI. De sancto Cypriano martyre.

1. Clarum tanti martyris natalis diem, beati scilicet Cypriani, quo, terrenis ac moribundis membris  exutus, ad eterne premia uite transmigrauit, et sacerdotii eius doctrinam et martyrii nobis uictoriam commendauit, fecitque ex temporali quondam tristitia liberiorem. Dum enim inter periculum cruente mortis et gloriam deuoti certaminis episcopus confitendo patitur, Ecclesia orando compatitur. Quis nesciat, ac non potius prudenti consideratione cognoscit, hunc ipsum qui nunc annua circumstitutione festus nobis reuoluitur dies, Christianis ac religiosis mentibus illo tunc tempore fuisse sollicitum, dum aduersus diabolum ab antistite suscepto culmine, pia plebis exspectatio trepidaret, atque ita fides resisteret persequenti, ne caro succumberet blandienti; ita pastor precederet, ne ouile desereret, desertumque  lupus inuaderet? Dolebat Ecclesia subtractum  interim suo consortio tam clarissimum sacerdotem: sed tamen gaudebat prostrato aduersario Christi martyrem exstitisse uictorem. Erat in memoria doctrina laudabilis, uersabatur ante oculos uirtus mirabilis, quando tantus Deus seruabat quod docuerat, et quid ceteri facere deberent, non iam uerbis, sed operibus demonstrabat, fidem sermonum, exemplis rerum, ualida soliditate confirmans, credens et confidens pro omnium salute Christum mortuum, ac se pro eius nomine non subtrahere occidendum. Cuius enim sanguine tunc indignus redemptus fuerat, dignum suum sanguinem pro illo fundebat; et cuius sanguinem in hac uita fideliter biberat, ab ipso sibi eternam uitam reddi posse crediderat.

2. Dedit enim eis benedictionem qui legem dederat,  ut ambularent de uirtute in uirtutem: de uirtute fidei sincerissime in uirtutem conflictionis constantissime; de uirtute caritatis flagrantissime in uirtutem passionis gloriosissime. Credidit enim, locutus est; dilexit, et secutus est. Audierat enim a Domino dictum: Qui me diligit, sequitur me ; et iterum: Qui credit in me, non morietur in eternum. Et pater  fidelis secutus est uestigia Saluatoris. Interritus contempsit principum iussa et iudicum edictum. Paratus excepit percussoris ictum, et animum soli Deo subditum etiam ipsa mors seruauit inuictum. Denique nichil eum reuocauit a pastoris gregisque custodia, exsilii locus, apparitor uiolentus, persecutionis tempus, iudicis metus, imminens gladius,  proximus mortis occasus. Nam et in exsilio constitutus, atque ab Ecclesia sibi commissa corpore tantum non mente separatus, pauperum alimenta; et in occulto absconditus, discipline censuram; et a principe detentus, uirginum pudicitiam; et ad tribunal 567 exhibitus, clericorum tutelam; et minis actus, robustam conscientiam; et subdole consumptus, spiritalem cautelam; et inique iudicatus, Christianam patientiam custodiuit. Plebem frequentibus litteris admonens, inopes largioribus eleemosynis fouit, martyres hortamentis pariter et exemplis ad subeundum prelium promouit, et donec ponat animam, non deserit curam.

3. Denique custoditur et custodit, proprii doloris securus contemptor, alieni pudoris sollicitus conseruator,  plus metuens luxurie quam tristitie, magisque cauens diaboli oblectamenta, quam pertimescens multa tormenta. Pro fide aduersus leonem uigilat rugientem, pro castitate aduersus sibilantem dimicat. uincit in suo corpore nequitiam seuientis, in puellarum carne mollitiem blandientis; calcans minas persecutoris, uitat fallaciam deceptoris; nec in quoquam furenti cedit, nec quidquam furari uiolento concessit. Proinde considerantes eius luctam, perseuerantiam, uictoriam pariter et coronam, et quid euaserit, quo peruenerit, dulci mentis speculo refouentes, annua deuotione cantemus: Benedictus Dominus, qui non dedit nos in uenationem dentibus eorum. Laqueus contritus est, et nos liberati sumus .



SERMO uII. De latrone crucifixo cum Christo.


1. Mirandum pre ceteris festiuitatibus sanctis, uenerandumque mysterium Pascha Domini celebramus. Pascha enim Hebraice, Latine interpretatur Transitus. Hunc transitum iniquitas intercluserat nostra, donec clauicula crucis aperiretur. Quia Dominus et Saluator noster iehsu Christus habuit quidem mortalem carnem, sed animam non habuit peccatricem. Suscipiendo penam sine culpa, culpam fecit transire sine pena. In cuius passione cuncta commota sunt sidera, et euentum dominici uulneris elementa tremuerunt. Expauit dies non solitam noctem, et non suas tenebras mundus inuenit. Stetit sub incerto lumine dies inclusus, et pene ipsa lux mundi mori uisa est cum Deo. Ad hoc scilicet omnis  claritas migrauit in noctem, ne sacrilegium cernere cogeretur. Clauserat enim suos oculos celum, ne in cruce aspiceret Dominum. Et iam mundus ipse testis esse non meruit, ut solus aspiceret qui percussit. Percussit lancea persecutor, et fudit pretium nostrum Redemptor. Quando enim passus est Dominus, omnes apostoli fugerunt, omnes enim dimiserunt. Ubi est turba illa que Dominum precedebat, illa, inquam, turba que dicebat: Hosanna filio Dauid, benedictus qui uenit in nomine Domini ?

2. Passus est Dominus, et omnes fugerunt. Facti sunt omnes muti, amore tepidi, timore compressi, paulo post fugiunt. Alii ergo non agnouerunt miracula facientem; agnouit latro in cruce pendentem,  568 confixus omnibus membris. Confixe manus, confixi pedes, confixa omnia membra. Totum corpus in cruce figebatur, et tamen lingua Christo confitebatur. Unus autem locus erat trium crucifixorum: in medio Dominus, qui inter iniquos deputatus est : duos latrones hinc atque inde posuerunt, sed causam similem non habuerunt. Lateribus pendentis adiungebantur, sed longe separabantur. Illos crucifixerunt facinora sua, Christum crucifixerunt peccata nostra. uerum etiam in uno ipsorum satis apparuit quantum ualeret non cruciatus pendentis, sed pietas confitentis. Acquisiuit latro in dolore quod Petrus perdiderat in timore. Scelus admisit, crucem ascendit, causam mutauit, paradisum comparauit. Meruit omnino causam mutare, qui non contempsit  in Christo similitudinem pene. Iudei contempserunt miracula facientem, ille credidit in pendentem. Consortem crucis Dominum agnouit, et in regnum celorum latro uiolentus credendo uim fecit. Tunc in Christo latro credidit, quando fides apostolica trepidauit. Merito audire meruit: Hodie mecum eris in paradiso . Hoc enim quidem ipse sibi non promiserat. Magne quidem misericordie se commendabat, sed et sua merita cogitabat. Domine, inquit , memento mei cum ueneris in regnum tuum. Quousque ueniret Dominus in regnum suum, ille se in penis futurum sperabat, et saltem in eius aduentum misericordiam in se fieri flagitabat.

3. Proinde latro sua merita cogitans differebat; sed Dominus latroni quod desperauerat offerebat, tanquam diceret: Tu petis ut meminerim tui cum uenero  in regnum meum, et ego tibi dico: Hodie mecum eris in paradiso. Agnosce cui te commendas, quem credis uenturum. Antequam ueniam, ubique sum. Ideo quamuis in infernum descensurus, habebo te hodie mecum in paradiso, non alteri commendatum, sed mecum. Ad homines enim mortales et ad ipsos mortuos descendit humilitas mea; de paradiso autem nunquam discessit diuinitas mea. Ita facte sunt tres cruces, tres cause: unus latronum Christo insultabat; alter, sua mala confessus, Christi se misericordie commendabat. Crux Christi in medio non fuit supplicium, sed tribunal. Insultantem damnauit, credentem liberauit. Timete insultantes, gaudete credentes. Hoc faciat Christus in claritate quod fecit in humilitate. Munera diuina de profundo ueniunt iudicio.  Mirari ea possumus: inuestigare autem non ualemus, nec explicare.



569 SERMO uIII. De sancto die Pentecostes.

1. Anniuersaria solemnitas agitur qua die Dominus noster iehsu Christus Spiritum sanctum Paracletum misit, quem discipulis ante promisit. Dixerat enim: Non potest ille uenire, nisi ego abiero . Quadragesimo itaque die post resurrectionem suam, cuius solemnitatem ante decem dies egimus, ascendit in celum, nec immemor pollicitationis sue hodie misit Spiritum sanctum, quem promisit centum uiginti, qui simul fuerant congregati, tandemque Domini  promissionem fideliter exspectabant. Omnibus linguis locuti sunt. Sic quippe tunc Deo placuit sancti Spiritus significare presentiam, ut qui eum accepisset, omnibus linguis loqueretur. Prius itaque breuiter uideamus, quando eum promisit, quare dixit: Non potest uenire ipse, nisi ego abiero. Neque enim separabilis est a Filio Dei Spiritus sanctus, aut impotens erat eo presente uenire, a quo non potest discedere. Sed quoniam adhuc discipulis infirmis formam serui Dominus demonstrabat, in qua uerbum caro factum est, et habitauit in nobis; causam  uero serui, id est carnem Domini, etiam carnales poterant intueri; forma autem Dei, in qua non rapinam arbitratus est esse se equalem Deo , non potest nisi a spiritalibus cogitari, propterea  dixit: Non potest ille uenire, nisi ego abiero, tanquam diceret: Quandiu circa meam carnem occupatus est uester carnalis affectus, tandiu meam diuinitatem non suscipit uester spiritalis obtutus. Dono enim Spiritus sancti promiserat eos introducendos in omnem ueritatem, sicut scriptum est: Fide mundans corda eorum . Beati autem mundo corde, quia ipsi Deum uidebunt . Abscessit itaque corporalis forma Domini a corporalibus oculis eorum, ut per Spiritum sanctum diuinitas Domini insinuaretur cordibus eorum.

2. Nunc deinde uideamus quare tunc hoc erat signum presentie Spiritus sancti, ut qui eum accepissent linguis omnibus loquerentur. Neque enim etiam nunc non donatur Spiritus sanctus, et tamen qui  eum accipiunt non loquuntur linguis omnibus, quo euidenti miraculo se illo tempore demonstrabat. Intelligendum est, fratres carissimi, hunc esse Spiritum sanctum, quo caritas diffunditur in cordibus nostris. Et quoniam caritas Ecclesiam Dei congregatura fuerat toto orbe terrarum, quod tunc etiam unus homo poterat Spiritum sanctum accipiens linguis omnibus loqui, nunc sancto Spiritu congregata ipsa unitas Ecclesie linguis omnibus loquitur. Proinde si quisquam dixerit alicui nostrum: Accepisti Spiritum sanctum, quare non linguis omnibus loqueris? respondere debet: Loquor sane omnibus linguis: quia in eo sum Christi corpore, hoc est in Ecclesia, que loquitur omnibus linguis. Quid enim aliud tunc Deus significauit per sancti Spiritus presentiam, nisi Ecclesiam suam omnibus linguis locuturam? 570 Impletum  est itaque quod promiserat Dominus: Nemo mittit uinum nouum in utres ueteres, sed uinum nouum in utres nouos mittunt, et utraque seruabuntur . Merito ergo cum audirentur linguis omnibus loqui, nonnulli dicebant: Hi musto pleni sunt . Iam enim facti fuerant utres noui, sanctitatis gratia renouati, ut uino nouo, hoc est Spiritu sancto repleti, omnibus linguis loquendo feruerent, Ecclesiam catholicam per omnium gentium linguas futuram euidentissimo illo miraculo presignarent. Ac per hoc recte creduntur heretici Spiritum sanctum non habere, qui diuiduntur a corpore, quod per omnes gentes linguis omnibus meruit personare.

3. Hunc itaque diem sic celebrate, tanquam membra  unitatis corporis Christi. Non enim frustra celebratis, si hoc estis quod celebratis: illi Ecclesie coherentes, quam Dominus implens Spiritu sancto, toto mundo crescente agnoscit suam, et agnoscitur a sua. Tanquam sponsus sponsam non perdidit propriam, nemo ei supponit alienam. uobis enim omnibus gentibus constitutis, hoc est Ecclesie Christi, membris Christi, corpori Christi, sponse Christi, Apostolus dicit: Sufferentes inuicem in dilectione, studentes inuicem seruare unitatem Spiritus in uinculo pacis . uidete quia ubi precepit ut sustineamus inuicem, ibi posuit dilectionem; ubi spem nominauit unitatis, ibi ostendit uinculum pacis. Hec est domus Dei de uiuis lapidibus fabricata, in qua talem patrem familias delectet habitare, cuius oculos  ruina diuisionis non debet offendere.



SERMO IX. De sancto uincentio.

1. Miror, fratres, si adhuc aliquid uultis audire. Post tantam quippe que nobis lecta est modo martyrii passionem, et superfluus est dictor, et fastidiosus auditor. Legebatur etenim modo nobis iudex ferus, tortor cruentus, et martyr inuictus: in cuius corpore penis uariis exarato iam tormenta defecerant, et adhuc membra durabant. Tot conuicta miraculis persistebat impietas, tot uexata suppliciis non cedebat infirmitas, agnoscebatur operta diuinitas. Quando enim corruptibilis puluis contra tam immania tormenta duraret, nisi in eo Christus habitaret?  Ego certe, fratres, post tantum spectaculum, quod mentibus nostris series decursa lectionis exhibuit, non committerem uestris auribus sermonem meum, nisi quia laudem Domini loquitur os meum . In his ergo omnibus ille agnoscendus, ille glorificandus, ille laudandus est, qui et prima uocatione dedit fidem, et in suprema passione uirtutem. uultis nosse quia utrumque donatum est? Audite apostolum Paulum: uobis, inquit, donatum est a Christo, non solum ut credatis in eum, uerum etiam ut patiamini pro eo . Acceperat hec utraque uincentius. 571 Acceperat, ideo habebat. Si enim non acciperet, quid haberet? Habebat in sermone fiduciam, habebat in passione tolerantiam. Nemo ergo de suo corde presumat, quando profert sermonem.  Nemo de suis uiribus fidat, quando suffert tentationem. Quia et ut bona prudenter loquamur, ab illo nostra est sapientia.

2. Recolite Dominum Christum suos in Euangelio discipulos admonentem. Recolite martyrum Regem cohortes suas armis spiritalibus instruentem, bella monstrantem, adiutoria ministrantem, premia pollicentem. Qui cum dixisset discipulis suis: In hoc mundo pressuram habebitis , mox, ut deterritos consolaretur, adiunxit, Sed confidite, quia ego uici mundum . Quid ergo miramur, fratres carissimi, si in illo uicit uincentius a quo uictus est mundus? In hoc mundo, inquit, pressuram habebitis. Etsi premit, non opprimit: etsi oppugnat, non expugnat. Geminam mundus aciem producit contra milites  Christi. Blanditur enim ut decipiat, terret ut frangat. Non teneat uoluntas propria, et non terreat crudelitas aliena. Ad utrosque aditus occurrat Christus, et non uincitur Christianus. Si consideretis in ista passione humanam uirtutem fuisse, incipit incredibilis esse: si agnoscatur diuina fuisse, agnoscitur mirabilis esse. Tanta grassabatur crudelitas in martyris corpore, et tanta tranquillitas proferebatur in uoce. Tot penarum asperitas seuiebat in membris, et tanta securitas sonabat in uerbis.

3. Mirum in modum putaremus uincentio patiente alium loqui, aut certe alium uincentio loquente torqueri. Et uere, fratres, ita erat, prorsus ita erat, alius loquebatur. Promisit enim et hoc testibus suis Christus. Audistis modo. In Euangelio loquebatur, et dicebat suis, quos ad huiuscemodi certamina preparabat:  Nolite cogitare quomodo, aut quid loquamini. Dabitur enim uobis in illa hora quomodo aut quid loquamini. Non enim uos estis qui loquimini, sed Spiritus Patris uestri qui loquitur in uobis . Caro ergo patiebatur, spiritus loquebatur. Et loquente spiritu non solum conuincebatur impietas, sed etiam confortabatur infirmitas. Clariorem nobis martyrem tormenta faciebant. Multiplici uulnerum uarietate confossus, non deserebat pugnam, sed acrius iterabat. Putes quod cum duraret flamma, non ureret; et tanquam figuli fornax lutum molle suscipiens duram redderet terram. Poterat martyr noster dicere Datiano: Iam non curat ignes tuos caro mea: quia exaruit uelut testa uirtus mea . Quia ueraciter scriptum est: uasa figuli probat fornax, et  homines iustos tentatio tribulationis . Probatus atque decoctus est illo igne uincentius. Datianus uero arsit et crepuit. Si enim non ardebat, unde fumabat? Quid erant uerba irascentis, nisi fumus ardentis? Ergo martyri nostro refrigerium in corde habenti flammas extrinsecus admouebat; sed ipse facibus furoris accensus, tanquam clibanus intus ardebat, et habitatorem suum diabolum concremabat. Per furiosas enim quas audistis Datiani uoces, per truces oculos et minaces uultus, per turbulentos totius corporis motus, ille habitator eius interior se mouebat, per hec signa uisibilia, tanquam 572 per sui uasculi quod impleuerat crepantes rimulas prodebatur. Non tantum cruciabat martyrem flamma, quantum illum uastabat insania.

 4. Sed iam, fratres, illa omnia transierunt, et ira Datiani, et pena uincentii. Manet autem pena Datiano, corona uincentio. Denique ut, pretermissis interim future tribulationis finibus, etiam in hoc mundo martyrum gloriam demonstremus; que hodie regio, que prouincia transmarina, quousque uel Romanum imperium, uel Romanum nomen extenditur, natalem non gaudet celebrare uincentii? Quis autem hodie uel nomen Datiani audisset, nisi in ista passione legisset? Quod uero tanta cura seruauit Dominus, sicut audistis, martyris corpus, quid aliud demonstrauit, nisi se gubernasse uincentem, quem non reliquit exanimem? uicit ergo Datianum uiuens uincentius, uicit et mortuus: uiuens tormenta calcauit, mortuus maria  transnatauit. Sed ipse inter undas gubernauit cadauer exstinctum, qui inter ungulas animum donauit inuictum. Non flexit flamma tortoris cor eius, non mersit aqua maris corpus eius; sed in his omnibus nichil est eius, nisi quod pretiosa est in conspectu Domini mors sanctorum eius .



SERMO X. De eo quod ait Micheas propheta, Indicabo tibi, homo, quid sit bonum.

1. De presenti prophetica lectione, in qua nostrarum magna continetur utilitas animarum, uestre caritati loqui disposuimus, ab illo poscentes sermonis congruam facultatem, a quo bonam gratis accepimus uoluntatem. Quis autem hanc donat, nisi  Deus, qui operatur in suis et uelle et perficere, pro bona uoluntate ? Proinde uerba sancti Michee, que pariter audiuimus, pariter reuoluamus. Et utinam, fratres, sicut ea sermone reuoluimus, sic operibus impleamus! Audiuimus enim uerba hominis sancti, hominis iusti, hominis pii, hominis de sua salute solliciti, hominis qui se sciebat creatum a Deo, qui se cogitabat esse sub Deo: qui cum magno timore et tremore diuinum exspectabat iudicium, in quo se nouerat non solum de factis et dictis, uerum et de ipsis cogitationibus suis rationem ante tribunal iusti Iudicis redditurum. Cogitans itaque futurum iudicium Dei, de quo debemus etiam nos cuncti metuere, et in omnibus operibus nostris cum magna cordis formidine cogitare: hoc cogitans homo iste sanctus et iustus, querebat quid faceret, uel quibus muneribus Deum  iudicem deprecaretur. Sciebat autem omnipotentem Deum, qui omnia condidit, qui cuncta ex nichilo fecit, qui nichil ex indigentia paupertatis, sed uniuersa 573 ex abundantia bonitatis instituit, non sola querere munera nostra, sed etiam opera nostra. Imo sciebat in hoc maxime Deum delectari muneribus nostris, ut ei placeamus moribus sanctis et operibus bonis. Querens igitur homo iste quid ab homine offerendum sit Deo, dicebat: Quid dignum offeram Domino ? Hoc autem uerbo, quo non ait, Quid offeram Domino? sed, Quid dignum offeram Domino? docuit nos, ut si quando munus offerre Deo uolumus, aliquid dignum queramus, et hoc offeramus. Quid autem potest esse in oblatione Deo dignum, nisi quod est in creatura precipuum? In omnibus uero creaturis quas  fecit Dominus super terram, nulla melior inueniri poterit quam illa creatura quam Deus ad suam imaginem fecit. Hec autem creatura in terris homo est.

2. Quisquis igitur offerre uult aliquid dignum Deo, non prius aliud quid offerat quam seipsum; Deus enim, qui hominem ad imaginem suam fecit, imaginem suam sibi delectatur offerri, ipsam sibi puram et mundam precipit exhiberi. Inde est quod Saluator noster quibusdam tentantibus eum ita respondit: Reddite Cesari que Cesaris sunt, et que sunt Dei Deo . Hoc est dicere: O homo, sicut imaginem suam Cesari reddis in nummo, sic redde Deo suam imaginem in teipso. Redde, homo, creatori tuo imaginem suam; redde iustam, non iniquam;  redde humilem, non superbam: non auaritia turpem, non rapacitate deformem, non uitio iracundie leuem, non terrena dilectione contritam, non liuore sordidam, non fornicatione pollutam; sed prudentie pondere integram, fidei ueritate mundam, et bonis moribus atque operibus splendidam. Quomodo autem Deo imaginem suam reddamus in nobis, propheta sanctissimus admonet dicens: Indicabo tibi, homo, quid sit bonum et quid Dominus querat a te. Utique facere iudicium, et iustitiam, et diligere misericordiam, et sollicitum ambulare cum Deo tuo .

3. Primum itaque quid sit facere iudicium, quod beatus propheta primum posuit, inquiramus. Iudicium dicitur conuentus, ubi accusatio, et defensio cuiuslibet hominis agitatur: unde necesse est ut  adiudicatus exeat qui fuerit reus, et uictor abscedat qui probatur innoxius. Reuertere igitur ad te, homo. In te quere accusationem, in te quere defensionem, in te quere iudicium. Imo tu esto et accusator, et defensor, et iudex. Intra in secretarium cordis tui, ubi soli te uident oculi Domini Dei tui. Ibi te accusa, ut ualeas accusatione defendi. Ibi te conuince, ut uictoriam possis adipisci. Ibi te condemna, ut merearis absolui. Ibi te puni, si uis ab eterne punitionis supplicio liberari. Fac in te, Christiane, uerum rectumque iudicium, sollicite secreta tui cordis attende. Facta tua mala tibi ante oculos tuos pone: quecunque deleueras in intimo libro tue recordationis recense frequenter ac relege; sine conniuentia teipsum discute tu ipse, et cogitationum tormentis afflige. Tu in te iustam sententiam prome. Quidquid mali feceras  peccando, puni ueraciter penitendo; et iudex effectus peccatorum tuorum, quod facere solent iudices capitalibus reis hoc ipse fac iniquitatibus tuis. Noli accipere personam 574 tuam, cum iudicas causam tuam. Sed cum seueritate mala tua discute, cum rigore  in peccata tua condemnationis sententiam prome, et peccata que in te condemnas, occide.

4. Hoc est autem peccata occidere, peccatis deinceps nullatenus obedire. Noli ergo esse peccatorum factor, et eris occisor. Si uero fueris in peccata tua iudex iustus, de iusto Dei iudicio exies absolutus. Ut autem in teipsum iustum possis celebrare iudicium, audi apostolum Paulum, qui docet que in te debeas opera mortificare, ut ad uitam ualeas peruenire. Dicit enim: Mortificate membra uestra, que sunt super  terram, fornicationem, immunditiam, libidinem, concupiscentiam malam, et auaritiam, que est idolorum seruitus: propter que uenit ira Dei in filios incredulitatis . Ecce habes, homo, que in te iudices, habes que condemnes, que in te mortifices. Ista iudica, et non iudicaberis. Ista condemna, et non condemnaberis. Ista mortifica, et non morieris. Hic esto seuerissimus iudex, hic esto uehementissimus carnifex. Ista recte considerando iudica, abiiciendo mortifica. Si enim peccata tua recte consideraueris, iudicasti; si abieceris, occidisti. Ut ergo defendas te, accusa te; ut absoluas te, iudica te; et ut ad uictoriam perducas causam tuam, considera conscientiam tuam. Agnosce iniquitatem tuam, mortifica  concupiscentiam tuam, corrige uitam tuam, et recte iudicando liberabis animam tuam.

5. Ecce, fratres, quantum Dominus dedit, quid sit facere iudicium diximus; quid deinde sit iustitiam facere, nunc dicamus. Iustitiam facere est, ut quod tibi fieri non uis, alteri ne feceris, sed et hoc alteri facias, quod tibi ab altero fieri delectaris. uis autem tibi bonum ab omni homine fieri: hoc enim iustum est, ut omnis homo bonum faciat homini; quia contra iustitiam facit qui homini malum facit. Malum autem dico illud opus quo per prauam cupiditatem peccatur, non quo per caritatem pena peccantibus irrogatur. Malum nunc ego dico, non quo proximus a culpa reuocatur, sed quo Deus iustus ad iracundiam prouocatur. Illud malum dico, non quod bene  solet inferre seueritas, sed quod male perpetrare consueuit iniquitas. Illud malum nunc dico, quod nunquam potest esse iustum, sed semper inuenitur iniustum. Illud malum dico, quo delinquitur Deo, non quo consulitur proximo. Illud ergo malum nunc dico, quod sic est omnibus facientibus malum, ut nulli patienti sit bonum. Iustitiam igitur homo faciet, si malum nulli faciat, et bonum omnibus faciat; illud autem nulli faciat malum, a quo nos beatus Apostolus prohibet dicens: Nulli malum pro malo reddentes . Quibus utique uerbis plenam nobis beneuolentiam commendauit. Non enim dixit: Nulli malum facientes, sed Nulli malum pro malo reddentes. Ostendens parum esse Christiano malum non inferre, nisi discat etiam non referre. Unde cognoscitur quam  pessimum sit si nos alicui malum faciamus, qui, malum facientibus aliis, malum pro malo reddere non debemus.

6. Serua igitur, Christiane, secundum regulam iustitiam. Bonum 575 omni homini facito; malum uero nec facias alicui, nec reddas. Si enim malum pro malo reddideris, etiam tu sine dubio malus eris. Tunc ille qui prior tibi malum fecit, non solus malus erit, quia socium malitie te habebit. Cum autem ceperis malum pro malo reddere, in hoc magis culpabilis eris, quia malum quod in aliis exsecraris, hoc imitaris. Malus autem factus, non uincis malum, sed uinceris a malo, et quod peius est, non uinceris alieno malo, sed tuo. Non est enim quemadmodum malus fias, nisi a bonitate deficias. Ita fiet ut in teipso  remaneas damnabiliter uictus, si fueris tue uoluntatis uitio deprauatus. Tunc itaque hominem malum certissime superabis, si bonus ipse permanseris, si non pro malis mala, sed pro malis bona reddideris. Propter quod Apostolus, qui ait: Nulli malum pro malo reddentes; paulo post dicit: Noli uinci a malo, sed uince in bono malum .

7. Ecce ut nulli malum pro malo reddamus, ab Apostolo simul audiuimus: ut etiam omnibus bona faciamus, ab ipso rursus apostolo pariter audiamus, qui ait: Ergo dum tempus habemus, operemur bonum ad omnes . Tunc itaque facimus iustitiam, cum illa hominibus facimus que nobis uolumus ab hominibus fieri. Hanc iustitiam Saluator ipse commendans ait: Omnia que uultis ut uobis faciant  homines, eadem et uos facite illis . Que autem uultis ut uobis homines faciant, nisi bona? Si autem mala uobis faciant, non que uultis faciunt. Ergo et uos, si malum pro malo reddatis, quia non ea facitis hominibus que uultis ut faciant uobis, non utique facitis quod Christus precepit, sed quod diabolus persuasit. Quapropter ut iustitiam faciatis quam precepit Christus, hoc impendite unicuique homini, quod uobis ab omnibus hominibus desideratis impendi. Sic facietis iudicium et iustitiam, de quibus nos propheta beatus admonuit. Facietis enim iudicium, si peccata uestra penitendo damnetis, et damnando peccata bene uiuatis. Facietis autem iustitiam, si nulli malum pro malo reddatis, sed omnibus hominibus bona faciatis. Hoc utique commendat Apostolus dicens: uidete ne quis malum pro  malo alicui reddat, sed semper quod bonum est sectamini inuicem, et in omnes 

8. Quia uero bona opera tunc bene et utiliter fiunt, cum de bona uoluntate procedunt, propterea cum propheta dixisset debere nos facere iudicium et iustitiam, addidit: Et diligere misericordiam. Quia misericordiam maxime debent sublimes humilibus impendere, et diuites pauperibus prerogare. Hec autem misericordia duobus impenditur modis: cum peccanti et correctionem pollicenti uenia datur, et cum indigenti quod est necessarium non negatur. Ad huius misericordie pertinet partes, ut superior inferiorem non opprimat, sed cum iustitia defendat, et diues pauperi nichil auferat, sed pauperem pascat et uestiat: ut pauperi non insidietur, sed eum potius suis  beneficiis consoletur. Quid ergo est quod se inflat homo fragilis et mortalis? quid superbit terra et cinis? quid se super pauperem diues superbus extollit? quare pauperem despicit? quare pauperem premit? 576 quare pauperi panem, aut tenacitate non tribuit, aut rapacitate subducit, et illi cui debet de suo multum misericorditer aliquid [a 1Kb] dare, modicum quod habet crudeliter conatur auferre? Existimat quia cum pauperem grauat, seipsum releuet: arbiratur quia cum pauperem tribulat, sibi boni aliquid  prestet. Et nescit quia cum pauperem premit, sibi grauissimum pondus imponit, nec attendit quia si quid de paupere cogitat, de seipso cogitat. Sibi enim bonum impendit, quando pauperi bonum facit. Si autem malum cogitat facere pauperi, plus nocebit sibi quam pauperi.

9. Bonum igitur faciat diues pauperi, et proderit sibi. Diligat misericordiam, et eam pauperi semper impendat, ut ipse misericordiam in die tribulationis  inueniat. Sic se cogitet super hominem pauperem positum, ut meminerit se sub Deo diuite constitutum. Non ergo dubitet homini pauperi misericordiam facere, quam a Deo diuite delectatur accipere. Recordetur esse Deum iudicem, qui habet eternam in omnibus potestatem. Ille enim uidet omnium facta, ipse reddet unicuique secundum  opera sua . Unde ueraciter dicitur, quia Iudicium sine misericordia illi qui non fecit misericordiam , et Beati misericordes, quoniam ipsi misericordiam consequentur .

10. Faciamus ergo iudicium et iustitiam, diligamus misericordiam. Cum autem iudicium et iustitiam facimus, misericordiam diligimus, cum Deo nostro sollicite ambulamus. Ambulat autem cum Deo qui bonis moribus et operibus proficit, qui celestia terrenis, et eterna temporalibus anteponit. Sed oportet ut unusquisque sollicitus ambulet: id est, ut non altum sapiat, sed timeat; ut superbiam fugiat, et boni nichil suis meritis tribuat, sed in omnibus que bene egerit, Dei gratiam recognoscat. Ista sollicitudo facit hominem  cum Christo per uiam humilitatis incedere et ad regni celestis altitudinem peruenire. Conuersi ergo ad Dominum pariter eius misericordiam deprecemur, ut nobis suam gratiam largiatur, qua possimus in nobis ipsis iudicium rectum tenere, iustitiam ceteris exhibere, et, diligentes misericordiam, non opprimere pauperes, sed fouere: ut in conspectu Dei, cui misericordiam iudiciumque cantamus , superexaltantem iudicio misericordiam inuenire possimus.





FIDEI CATHOLICAE INSTRUMENTA, EXCERPTA DE LIBRIS S. FULGENTII Contra Gesta que aduersus eum Fabianus hereticus falsa confinxit. 



EX LIBRO I. DE UNO ALTISSIMO, PARACLETO, NUNTIO, DOCTORE ET IUDICE.



577 FRAGMENTUM I. Filius et Deus est, et altissimus, et uita ut Pater: eadem quoque cum Patre, et similiter facit.


Miror autem, cum ex illis nominibus atque operibus,  pro tuo libitu, Filii et Spiritus sancti merita metiaris, quomodo non etiam nomina illa operaque consideres, quibus Patris et Filii una celsitudo naturalis ostenditur. Nam dum dicitur: In principio erat  uerbum, et uerbum erat apud Deum, et Deus erat uerbum ; in nichilo nomen Filii a nomine Patris minus esse cognoscitur; cum sicut Pater, ita et Filius, Dei nomine non priuatur. Item Patrem nouimus altissimum dici, sed Filium quoque certum est hoc nomine nuncupari. Nam Patrem inuenitur Gabriel angelus ad Mariam loquens, altissimum nuncupare, 578 cum dicit: Ecce accipies in utero et paries filium, et uocabis nomen eius Iesum. Hic erit magnus, et Filius Altissimi uocabitur . De ipso uero Filio beatus Dauid diuina repletus inspiratione sic cecinit: Mater Sion dicit: Homo factus est in ea, et ipse fundauit eam Altissimus . Quis autem operum unitatem in Patre et Filio denegare audeat, cum ipse Filius eadem opera esse et  sua simul et Patris ostendat? Ait enim: Quecunque Pater facit, hec eadem et Filius facit similiter . Ubi ostendit inter Patrem et Filium diuine operationis officia, nec dissimilia esse aliquatenus, nec diuisa. Qui enim eadem et similiter facit, sicut non alia, sic non aliter facit; dum uero quecunque Pater facit, hec eadem et Filius facit similiter; sicut nichil est in operatione diuisum, sic nichil est in uirtute diuersum. Concordat ergo Patris et Filii una natura in unitate operis, et in operationis similitudine una refulget omnipotentia deitatis. Quod si alter Deus esset Filius, non eadem que Pater facit et ipse faceret; si uero minor esset deitas Filii, que facit eadem, similiter non fecisset: sed dum eadem sunt Patris et Filii opera, a Patre et Filio similiter facta, indubitanter  agnoscitur una Patris Filiique natura. Audi adhuc naturalem Patris et Filii, tam in nominibus quam in operibus unitatem. Dicit enim Filius: Sicut habet Pater uitam in semetipso, sic dedit et Filio uitam habere in semetipso . Hoc autem est Patrem Filio uitam dedisse, quod est uitam Filium genuisse. Dedit enim Pater Filio uitam habere in semetipso, sed sicut Pater, iure generationis, non munere largitatis. Et uide qualiter dedit Filio uitam habere in semetipso, sicut habet utique Pater uitam in semetipso. Habet autem Pater uitam in semetipso, quia est naturaliter uita: proinde et Filio habere uitam in semetipso dedit, quia Filium uitam naturaliter genuit. Ideo beatus Ioannes uitam Filium non desinit predicare, dicens de illo: Hic est uerus Deus, et uita  eterna . Alio quoque loco sicut uitam dicit Patrem, sic uitam dicit et Filium; ait enim: Quod erat ab initio, quod audiuimus, quod uidimus oculis nostris, quod inspeximus, et manus nostre contrectauerunt de uerbo uite . Scimus autem uerbum Patris esse Filium. Cum ergo uerbum uite dicitur Filius, Patrem uidemus uite nomine predicari. Ipsum uero uerbum uite, uitam in subsequentibus nominat dicens: Et uita palam facta est, et uidimus, et testamur, et annuntiamus uobis uitam eternam que erat apud Patrem, et palam facta est nobis . Ecce uita Pater, uita Filius dicitur: quia et uerbum uite, et uita Filius predicatur: ac per hoc unitas nominis in Patre Filioque naturaliter non discrepat; unde utique consequenter unitas  quoque operum naturali maiestate concordat; ipso Filio dicente: Sicut enim Pater suscitat mortuos et uiuificat, sic et Filius quos uult uiuificat . Hoc autem dicens, et unitatem, et perfectam potestatem paterne ac sue uoluntatis ostendit. Non est hic ergo uoluntas infirmi, non est opus inuiti. Filius enim quos uult uiuificat; sed illos procul dubio uiuificat Filius quos uiuificat Pater: quecunque enim Pater facit, hec et Filius facit. Sic etiam quos uult Filius uiuificat, 579 sicut Pater quos uult uiuificat: quecunque enim Pater facit, non solum eadem facit Filius, sed et similiter facit. In hac unitate operis, una uoluntas est naturalis. Nam si ea que Pater uolens facit, inuitus facere dicitur Filius, eadem quidem facit, sed non similiter facit: sed ueritas dicit quia  et eadem et similiter facit. Agnoscatur ergo naturalis unitas, et maiestatis equalitas, ubi nec in opere, nec in uoluntate potest esse diuersitas. Cur igitur diuersitatem nature, et nescio quam inequalitatem Patris ac Filii, ex illis que posuisti nominibus atque operibus asseris, et equalitatem Patris ac Filii ex istis que commemoraui nominibus atque operibus non agnoscis?



FRAGMENTUM II Deus Pater etiam Paracletus.

Tu quippe dixisti quia Deus Pater, qui nullo minor, nullique subiectus est, illa omni humilitate operum ac nominum caret. Ac primum cognosce quod Deus Pater non careat Paracleti opere, ut ex hoc  discas non certare de nomine. Etenim si in Patre opus huius nominis inuenerimus, necesse non erit ut de nomine demonstrando aliquid disputemus. Paracletus in Latina lingua, non solum Aduocatus, uerum etiam Consolator dicitur. Audi ergo quid Apostolus de Deo Patre dicat, et ex uero consolationis opere ueritatem Dei consolatoris agnosce. Apostolus nempe scribens ad Corinthios ita dicit: Benedictus Deus et Pater Domini nostri Iesu Christi, Pater misericordiarum, et Deus totius consolationis, qui consolatur nos in omni tribulatione nostra . Quod in Greco sic habetur: , , . Ubi consolationi Patris consolationem quoque Filii coniungens, post  paululum dicit: Quoniam sicut abundant passiones Christi in nobis, ita et per Christum abundat consolatio nostra . Ne uero Patris et Filii consolationem diuersam in nobis uel diuisam existimes, audi quid ipse beatus Apostolus Thessalonicensibus scribat. Dicit enim: Ipse autem Dominus noster iehsu Christus, et Deus et Pater noster, qui dilexit nos, et dedit consolationem eternam, et spem bonam in gratia, consoletur corda uestra, et confirmet in omni opere et sermone bono . Quod autem hic posui, consoletur, nonnulli codices Latini exhortetur habent; sed siue hoc sit, siue illud, quia et consolatio et exhortatio apud Grecos dicitur, ideo nos hoc posuimus ut unam consolationem siue exhortationem  Patris Filiique monstremus. Nam et apud Latinos uterque sermo in sono quidem distat, sed in sensu concordat. Quippe omnis consolator non aliud agit quam ut animam eius quem consolatur ad spem prouentus melioris hortetur. Itaque quamuis 580 sit exhortatio que non uideatur consolationis egere, non tamen est consolatio que exhortationis sermone non egeat. Ille igitur locus in Greco sic continetur eloquio:  , , ,  , , , . Illum quoque locum diligenter attende, in quo Philippensibus scribens Apostolus, ait: Si qua  ergo consolatio in Christo ; et inuenies ita positum: . Sancti quoque Spiritus consolationem, sancte collatam Ecclesie, diuina Scriptura non tacuit. Dictum est enim in libro Actuum apostolorum: Ecclesia quidem per totam Iudeam, et Galileam, et Samariam, habebat pacem; et edificabatur ambulans in timore Domini, et consolatione sancti Spiritus replebatur . Quod in Greco sic continetur: , , , , . Quomodo ergo consolator Pater negatur, qui suum populum consolatur? Ipse est enim, sicut supra dictum est, Pater misericordiarum,  et Deus totius consolationis, qui consolatur nos in omni tribulatione nostra . Agnosce ergo Deum Patrem consolatorem nostrum in opere, et disce non inaniter certare de nomine. Quod si pertinaciter negare non desinis, tibi consolationis eius beneficium denegabis. Sed caue ne quem consolatorem negas, experiaris ultorem.



FRAGMENTUM III. Et angeli seu nuntii, et doctoris, et iudicis officia, Patri et Spiritui sancto communia sunt. Differt subministratio a ministerio.

Miror autem quomodo Filio et Spiritui sancto uelis prescribere de nomine nuntii, quasi ex hoc se quisquam ostendat minorem, si suam in quolibet opere nuntiet ignorantibus uoluntatem. Quanquam  nomen nuntii, qui Grece angelus dicitur, in solo Filio ualeat inueniri. Ipse enim dicitur magni consilii Angelus . Ceterum in Spiritu sancto quamuis opus annuntiationis inuenias, angelum tamen dici Spiritum sanctum puto te reperire non posse. Filius ergo dictus est magni consilii Angelus: quod tamen consilium non fuit solius Patris, sed erat consilium Trinitatis. Nam ipse Filius, sicut dictus est magni consilii Angelus, ita dicitur admirabilis, consiliarius. Spiritus quoque sanctus ipse est Spiritus sapientie et intellectus, consilii et fortitudinis . Magni ergo consilii Angelus solus dicitur Filius; sed opus annuntiationis nec a Patre alienum est, nec a Spiritu 581 sancto. A Deo namque Patre ea que ad  salutem nostram pertinent, annuntiata monstrantur. Quid enim mundo potuit esse salubrius quam Christi Saluatoris aduentus? quem tamen se Pater in hominibus annuntiasse testatur: dicit enim per Amos prophetam: Quia ecce ego firmans tonitrum, et creans Spiritum et annuntians in hominibus Christum suum . Utique non nisi persona Dei Patris accipitur: unde dicit sanctus Lucas euangelista quia cum Dei Filius dixisset: uos autem quem me esse dicitis? respondens Simon Petrus dixit, Christum Dei . Ne quis uero audiens Deum dicentem: Quia ecce ego firmans tonitrum, et creans spiritum, ex hoc creatum asserere uelit Spiritum sanctum, quem constat esse rerum omnium creatorem; illud attendat, quia si de sancto Spiritu in hoc loco aliquid esset accipiendum, non utique tonitrum  fuisset primitus nominatum. Dicitur autem: Ecce ego firmans tonitrum et creans spiritum: quod si secundum litteram uoluerit quisquam percipere, non est aliud quod hic nomine spiritus accipiat positum esse, quam uentum, qui etiam in psalmo dicitur spiritus tempestatis : presertim quia premisit tonitrum, quod utique tunc assolet fieri, quando nubes uentis flantibus congregantur. uerumtamen quia huic prophetico loco magis intellectus conuenit spiritalis , digne hic accipiamus prophetatum apostolice predicationis officium. Ipsam quippe predicationem tonitrum nominauit, de qua et beatus Dauid dicit:  uox tonitrui tui in rota : id est, uox predicationis tue in orbem terrarum. Rote quippe nomine orbem significauit: nam et rota orbis est, unde rote paruule orbiculi appellantur; et uia rote dicitur orbita, id est orbis semita. Firmauit ergo Deus tonitrum, firmans euangelicam predicationem: creauit spiritum, faciens spiritales Euangelii predicatores; et annuntiauit in hominibus Christum suum, per dispensationem scilicet Testamenti Noui. Cum ergo et Patri et Filio et Spiritui sancto opus annuntiationis uideas conuenire, quid est quod uocabulis queris differentiam demonstrare, cum tamen solum Filium inuenias angelum dici? Ceterum in persona Spiritus sancti non facile quisquam hoc  possit inuenire uocabulum. Si ergo de nomine questionem moues, non habes quod obiicias Spiritui sancto, ut eum minorem asseras Filio, cum angeli nomine magis inueniatur Scriptura sancta Filium nuncupare. Sed si angeli uocabulum, non secundum diuinitatem, sed secundum carnem Filio asseris assignandum, noli ergo a diuinitate Patris diuersam dicere diuinitatem Filii, cum angeli uocabulum non dicis diuinitati eius conuenire, sed carni. Si uero, quod congruum magis est, non nomen operis, sed ipsum opus attendis, communis inuenitur annuntiatio Trinitatis. Attende igitur illum sermonem Domini Saluatoris, quem ad discipulos habuit, quando eis Paracleti promisit aduentum; et hoc in eo accipe, ad quod eum cognoueris aduenisse. Ante suam quippe  Dominus passionem, ad docendum uenturum discipulis Paracletum Spiritum eo loco predixit, ubi a Patre 582 simul et a Filio ipsum Paracletum mittendum esse promisit. Ait enim: Paracletus enim Spiritus sanctus, quem mittet Pater in nomine meo, ille uos docebit omnia quecunque dixero uobis  Docebit uos utique, ait, non postulabit pro uobis. Item in eodem sermone: Cum autem uenerit Paracletus quem ego mittam in uos a Patre, Spiritum ueritatis qui a Patre procedit, ille testimonium perhibebit de me ; et iterum: Adhuc multa habeo uobis dicere, sed non potestis portare modo. Cum autem uenerit ille Spiritus ueritatis, docebit uos omnem ueritatem . Ubi ex ipsa similitudine operis ostensa est communio deitatis. Docet enim  nos Pater, Domino dicente: Est scriptum in prophetis: Et erunt omnes docibiles Dei. Omnis qui audiuit a Patre et didicit, uenit ad me . Docet et Filius de quo scriptum est, quia accesserunt ad eum discipuli eius, et aperiens os suum docebat eos . Docet nos etiam Spiritus sanctus, sicut superius ex uerbis ipsius Filii Dei docuimus. Inde est quod etiam beatus Paulus doctrine sancti Spiritus omne opus sue predicationis assignat, dicens: Quis enim scit hominum que sunt hominis, nisi spiritus hominis qui in ipso est? Ita et que Dei sunt nemo cognouit, nisi Spiritus Dei. Nos autem non spiritum mundi accepimus, sed Spiritum qui ex Deo est, ut sciamus que a Deo donata sunt nobis. Que et loquimur, non in doctis humane sapientie uerbis,  sed in doctrina Spiritus . Hanc Spiritus sancti doctrinam beatus quoque nobis Ioannes insinuat, ipsum Spiritum sanctum nomine significans unctionis. Sic enim ait: Hec scribo uobis de his qui seducunt uos. Et uos unctionem quam accepistis ab eo, maneat in uobis. Et non necesse habetis ut aliquis doceat uos; sed sicut unctio eius docet uos de omnibus, et uerum est, et non est mendacium . Hec dicta sint a nobis, quia uoluisti Spiritui sancto Aduocati nomen obiicere, pro eo quod eum Dominus iehsu Paracletum nominauit; ut ostenderemus cuius operis gratia dixerit Dominus Paracletum fuisse uenturum. Nam quoniam doctor ipse a discipulis corporaliter discedebat, doctorem illis utique promittebat: et uide qualem doctorem, qui eis et scientiam  tribueret, et uirtutem. De ipso quippe ait discipulis: uos autem sedete in ciuitate, donec induamini uirtute ex alto ; et iterum dicit: Accipietis uirtutem superuenientis Spiritus sancti in uos . Ipse itaque Spiritus ueniens, sicut tribuit cognitionem, ita contulit firmitatem. Propterea scriptum est de discipulis: Et repleti sunt omnes Spiritu sancto, et loquebantur uerbum Dei cum fiducia . Dic minorem doctorem, si doctrinam eius quelibet philosophia uicit: dic minorem doctorem, si ab illo firmatos regum seuitia superauit. Ministrum uero nescio utrum alicubi dictum inuenire poteris Spiritum sanctum. Et ne tue assertioni de illo Apostoli loco aliquid iuuaminis repromittas, in quo Philippensibus scribens ait: Scio enim quoniam  hoc mihi proueniet in salutem, per uestram orationem et subministrationem Spiritus Iesu Christi . Puto quod homo, qui te Latinitatis peritum esse commemoras, prorsus noueris non hoc esse subministrare, quod est ministrare. Quia in uno horum obsequium humilitatis, in altero autem indicium abundantie 583 ac potestatis ostenditur. A ministrante quippe obsequium redditur, a subministrante uero subsidium prerogatur. Nam dic mihi, queso, cum Apostolus dixisset hominibus: Scio quia hoc mihi proueniet in salutem, per uestram orationem; in qua oratione utique non illorum ministerium, sed adiutorium exspectabat, sicut alibi ostendit, dicens: Obsecro igitur uos, fratres, per caritatem Spiritus, ut adiuuetis me in orationibus pro me ad Deum ; cum  ergo, sicut dixi, orationem fidelium beatus Paulus in adiutorium exspectaret, quid opus fuit ut adiungeret, Et subministrationem Spiritus Iesu Christi? nisi quia uoluit ostendere quod orationi fidelium Spiritus sanctus largiatur effectum, dum his a quibus uel pro quibus oratur subministrat auxilium: non hoc faciens seruilis conditionis obsequio, sed diuine, quam cum Patre et Filio unam naturaliter habet, imperio potestatis. Quod ut manifestius noueris, ueritatem tibi etiam in hoc loco Grece ingeram lectionis. Scribens enim beatus Paulus ad Timotheum, inter alia dicit: Marcum assume, et adduc tecum: est enim mihi utilis in ministerium: quod in Greco sic habetur:  . uides  nempe hic ab Apostolo ministerium dici. In illo autem loco ait: Per uestram orationem et subministrationem Spiritus Iesu Christi, in Greco positum est, , . Nonne manifestum est, non hoc esse , quod est ? Audi et aliud de beati Petri Epistola manifestius documentum, quo et administrationem, id est , non esse creature, sed Creatoris agnoscas; et ex administrationis nomine, Spiritum sanctum non aliud esse quam Deum, sine aliqua caligine dubitationis intelligas. Dicit enim beatus Petrus: Hospitales inter uos sine murmuratione: unusquisque qualem accepit gratiam, inter uos illam ministrantes, ut boni dispensatores multiformis gratie Dei. Si quis loquitur, tanquam  sermones Dei: si quis ministrat, tanquam ex uirtute, quam administrat Deus. Quod in Greco sic habetur: , , , . , ,  . Ex his locis, que magis Greco quam Latino discernuntur eloquio, ministerium ad operationem humanam, administratio uero siue subministratio ad diuinam cognoscitur gratiam pertinere. Hoc est itaque Spiritui sancto subministrare, quod est sufficientiam dare. Cum enim Deus uirtutem administrat, sufficientiam donat. Quam sufficientiam non ex nobis, sed ex Deo esse beatus Apostolus docens: Sufficientia, inquit, nostra ex Deo est.  qui et idoneos nos fecit ministros Noui Testamenti, non littera, sed spiritu . Ostendens autem ministerium suum, curauit etiam subministrationem sancti Spiritus demonstrare, dicens: Littera enim occidit, Spiritus autem uiuificat . uisum uero tibi est, Deum Patrem iudicem dicere, quasi non hoc sit et Filius et Spiritus sanctus. An nescis ab  Apostolo dictum: Testificor coram Deo, et Christo Iesu, qui iudicaturus est uiuos ac mortuos, et per aduentum ipsius, et regnum ipsius . De Spiritu autem 584 sancto ipse Filius dicit, quia arguet mundum de peccato, et de iustitia et de iudicio .



EX LIBRO II. DE OFFICIIS POSTULANDI, GEMENDI ET ORANDI IN CHRISTO ET SPIRITU SANCTO.



FRAGMENTUM Iu. In Christo due nature, persona unica.


Nos confitentes Christum Filium Dei uiui (quod eum confessus est apostolus Petrus, et ab ipso Saluatore  , unum eumdemque Filium Dei atque hominis credimus: et in eo paterne materneque substantie naturalem cognoscentes certissime ueritatem: sicut utramque naturam in eo non findimus, sic etiam nullatenus separamus. Hoc quippe in Nestorianis catholica culpat et condemnat Ecclesia; qui maxime in hoc errant, in quo propter geminam Christi substantiam uolunt in eo geminare personam; ut aliam dicant ad Filium Dei, aliam uero ad Filium hominis pertinere: cum unus idemque sit Dei et hominis Filius, de Deo Patre uerbum Deus, et de uirgine matre uerbum caro factum, id est Deus homo ueraciter natus: qui formam serui accipiens, in qua de matre fieret homo uerus, nichil amisit in illa forma  Dei, in qua cum Patre unus est naturaliter Deus; et cum semetipsum exinaniuit, suis permansit diuitiis plenus; et cum se humiliauit, non destitit esse quod erat, semper Altissimus. Unde sic etiam factus est obediens usque ad mortem, mortem autem crucis , ut in opere obeditionis iura non amitteret proprie potestatis. Proinde, et cum mortuus est, nichilominus Deus uerus et uita eterna esse non destitit; et cum ignominiam crucis humili corde portauit, Dominus glorie maiestatisque permansit.



FRAGMENTUM u. Quomodo gemat aut postulet Spiritus sanctus.

Secundum rectam itaque catholice fidei regulam, non ita debet accipi quod Spiritus sanctus gemat:  cum utique gemitus, non solum nature diuine, quam Spiritus sanctus habet, sed nec angelice beatitudini, quam ex dono Trinitatis sancti angeli cognoscuntur habere, conueniat. Unde illo modo recte accipitur, quo solet significari 585 per efficientem id quod efficitur, id est, gemere, desiderare, et postulare nos faciat, dum scilicet gemendi atque postulandi cordibus nostris inspirat affectum. Sic autem Spiritus sanctus gemere, desiderare ac postulare dicitur, sicut et Deus dicitur cognoscere, pro eo quod cognoscentem faciat. Dictum namque est ad Abraham: Nunc cognoui quoniam times Deum, et non pepercisti filio tuo dilecto propter me . Unde quia in Deo naturaliter omnium rerum manet incommutabilis et  eterna cognitio, et nefas est credere sempiternam diuinitatem temporaliter aliquid agnouisse; hoc utique regula ueritatis exposcit, ut dum diuinitas se cognouisse dicit, agnoscatur quia cognoscentem facit. Eumdem locutionis modum beatus Apostolus tenuit scribens  ad Galatas, dicens: Sed tunc quidem ignorantes Deum, his qui natura non sunt dii seruiebatis. Nunc autem cum cognoueritis Deum, imo cogniti sitis a Deo . Ubi utique non falsum fuit quod dixit Apostolus, quia cognouerunt Deum, et hoc quasi uoluit sequenti remouere sententia: sed ne ipsam cognitionem, non diuino muneri uellent assignare, sed sibi; subsequenter Apostolus, illo quo diximus locutionis modo, quo per efficientem ostenditur id quod efficitur, dixit cognitos esse a Deo: ostendens a Deo factum ut illi cognoscerent Deum. Deinde negare non potes Apostolum dixisse: Quoniam autem estis filii, misit Deus Spiritum Filii sui in corda nostra, clamantem: Abba, Pater . Quomodo ergo Spiritus iste, qui Filius non est, sed tamen Spiritus est  ueritatis, clamat Abba, Pater, nisi utique illo modo quo nos clamare facit? Quod beatus Apostolus alio loco euidenter insinuat, dicens: Quotquot enim Spiritu Dei aguntur, hi filii sunt Dei. Non enim accepistis spiritum seruitutis iterum in timore, sed accepistis Spiritum adoptionis filiorum, in quo clamamus: Abba, Pater . Cernis nempe hoc esse Spiritui clamare: Abba, Pater, quod clamare nos facit. Spiritus ergo sanctus propterea gemere et postulare dicitur, eo quod gemere et postulare nos faciat. Nam sicut Apostolus illud quod de Spiritu dixit, clamantem: Abba, Pater, clarius et manifestius exposuit, dicens, in quo clamamus: Abba, Pater; ita illud quod postulare Spiritum dixit, similiter exposuit alio loco dicens: Orantes omni tempore in Spiritu, et in ipso uigilantes,  in omni instantia et obsecratione . Ecce quemadmodum pro nobis postulat Spiritus, dum nos in Spiritu oramus: ecce quemadmodum pro nobis interpellat, dum nos in omni instantia et obsecratione in ipso Spiritu uigilamus. Spiritus enim sanctus, per quem caritas Dei diffunditur in cordibus nostris, facit nos gemere et postulare pro iniquitatibus nostris. Facit autem nos gemere, dum nos facit dolere iniquitatem nostram, postulare ueniam, desiderare iustitiam. Istud desiderium gemitumque ille dono sancti Spiritus acceperat, qui dicebat: Rugiebam a gemitu cordis mei; et, Ante te est omne desiderium meum, et gemitus meus a te non est absconditus .



586 FRAGMENTUM uI. Christus pro nobis interpellat ut homo et ut sacerdos. Quid illud quod in Spiritum sanctum desiderant angeli prospicere.


Non igitur gemit Spiritus sanctus, quia in natura eius diuina et incommutabiliter beata, nulla gemendi potest esse miseria. Sed tu opponis nobis quia Christus pro nobis orat: quod nos nullatenus negamus, scientes Apostolum dixisse: Quis accusabit electos Dei? Deus, qui iustificat. Quis est qui condemnet? Christus iehsu, qui mortuus est, imo qui et resurrexit, qui est ad dexteram Dei, qui etiam interpellat pro nobis . Interpellat igitur Christus pro nobis, secundum illam naturam quam accepit ex nobis: quam naturam quia non accepit Spiritus sanctus, nullatenus pro nobis interpellat aut postulat.  Sed quod secundum formam serui solus Filius interpellat, hoc secundum diuinitatis unam communemque naturam, cum Patre et Filio Spiritus sanctus donat. Nam et ipse Christus iehsu pro hominibus nullatenus oraret, si homo non fieret. Sed orat pro nobis ex officio sacerdotis. Non autem potest uera sacerdotis inueniri persona, ubi non est humanitas uera. Apostolica quippe testatur auctoritas, quia omnis pontifex ex hominibus assumptus, pro hominibus constituitur, in his que sunt ad Deum, ut offerat dona et sacrificia pro peccatis . Ille autem Pontifex ex hominibus assumptus, ut uere pro nobis offerret sacrificium mundum, nichil aliud obtulit quam seipsum. Illa igitur oblatio, puta sancti et impolluti Pontificis, ipsa pro nobis est exaudibilis oratio Saluatoris.  Ideo secundum beati Ioannis apostoli attestationem: Aduocatum habemus apud Patrem Iesum Christum iustum, et ipse est exoratio pro peccatis nostris . Qui tamen surgens a mortuis, quia non moritur, et mors ei ultra non dominabitur, carens infirmitate ac mortalitate, simul et merore caruit et dolore. Proinde et orandi uerum pro nobis gerit officium, et tamen non gemit. Securus enim pro nobis interpellat: quia pro illis utique poscit, quibus salutem donare disponit. Nullatenus itaque Christus  gemit, dum interpellat pro nobis: quia quod habet ex humanitate carnis ut petat, habet ex maiestate diuinitatis ut tribuat. Si uero meritum sancti Spiritus ex diuina Scriptura cupis agnoscere, uide quid de illo Petrus apostolus dicat; ipse enim ait: Spiritu sancto misso de celo, in quem concupiscunt angeli prospicere . Hic certe cum audis Spiritum sanctum de celo missum, non est quem accipias nisi Spiritum Paracletum. Memento autem quid Dei Filius de angelis dicat, quia semper uident faciem Patris ; qui tamen in 587 Spiritum sanctum prospicere concupiscunt. Quod si audires quia sancti angeli faciem sancti Spiritus uident, et in Patrem concupiscunt prospicere, nonne hinc assereres multo potiorem Patrem, quia Spiritus sanctus uidetur, Pater autem magis concupiscitur quam  uidetur? Non autem Scriptura diuina propterea dixit Patrem uideri, et Spiritum sanctum concupisci ut potiorem ostenderet Spiritum sanctum : sed hoc dicendo equalitatem nobis insinuat Patris et Spiritus sancti. Ut ex hoc quod angeli dicuntur Patrem uidere, in Spiritum uero sanctum concupiscunt prospicere; ad hoc nobis iste sermo proficiat, ut Spiritum sanctum quem uera fides potiorem Patre non potest credere, nullatenus audeat inferiorem profana infidelitas estimare. Una est enim in sanctis angelis indeficiens uisio et concupiscentia Trinitatis, quam utique semper et prospiciunt et prospicere concupiscunt. Idcirco autem ibi de summo bono, id est uno uero et beato Deo semper uiuitur, quia semper uidetur semperque amatur. Sicut  ergo uisionem illam facit amor non deficere, sic amorem facit uisio permanere. Ideo autem amor ille non deponitur, quia illa uisio non mutatur: propterea uero illa uisio non mutatur, quia incommutabile bonum est quod uidetur. Illa igitur concupiscentia perspiciendi, non est sine letitia perfruendi. Nihil est enim sancta Trinitate dulcius, nichil suauius, quia nichil est melius. Inde habent angeli eternitatem, ut indeficienter uiuant; inde ueritatem, ut manifeste uideant; inde caritatem, ut fideliter concupiscant.



EX LIBRO III. DE UNO IMMENSO ET DOMINO DEO NOSTRO.



FRAGMENTUM uII. Que sint propria singularum Trinitatis personarum.


Possumus enim aliquid de singulis ueraciter dicere, quod de tota non possimus dicere Trinitate. ueraciter quippe profitemur solum Patrem genuisse, solum Filium de Patre natum esse, ueraciter etiam dicimus solum Spiritum sanctum de Patre Filioque procedere. Non enim Trinitas Filium genuit, nec Trinitas de Patre nata est, neque Trinitas de Patre Filioque procedit. Sunt igitur singula, que cum non competant Trinitati, singulis tamen competant in Trinitate personis. Sicut etiam uox illa que super Iesum baptizatum de celo sonuit , sic soli competit Patri, ut nec Filio possit competere, nec Spiritui sancto; et uidisse Spiritum Dei descendentem sicut columbam, et uenientem super  se, sic soli competit Filio, ut nec Patri competat  ullatenus nec Spiritui sancto; descendisse quoque corporali 588 specie sicut columbam in Iesum, sic soli competit Spiritui sancto, ut nec Patri possit assignari nec Filio. Sunt ergo aliqua que congruant singulis, nec conueniant tribus; nichil tamen est quod uni persone non competat, et possit tribus simul conuenire personis. Nam in ipsa Trinitate, licet aliud sit de Patre natum esse Filium, aliud de Patre procedere Spiritum sanctum , commune tamen est Filio et Spiritui sancto, de Patre naturaliter esse; quamuis solius sit Spiritus sancti, sicut de Patre, sic etiam de Filio esse. At uero Patri proprium est de nullo esse, id est auctorem naturalis essentie non habere.



FRAGMENTUM uIII. Spiritus sanctus ita replet orbem terrarum, ut sit semper etiam in celo. Una est immensitas Patris, et Filii, et Spiritus sancti.


An nescis Christum esse Dei uirtutem et Dei sapientiam ? De qua series diuini testatur eloquii, quia a Domino Deo est, et cum illo fuit semper, et est ante euum . Quia uero inuisibilia eius per ea que facta sunt intellecta conspiciuntur, propterea cum Scriptura dixisset: Arenam maris, et pluuie guttas, et dies seculi quis dinumerauit? altitudinem celi, et latitudinem terre, et profundum abyssi quis mensus est ? ut ex rebus creatis cognosceremus magnificentiam Creatoris, continuo dicitur: Sapientiam Dei precedentem omnia quis  inuestigauit? Et recte; de ipsa enim dicitur: Attingit autem ubique propter suam munditiam, et nichil inquinamenti in illam incurrit ; et iterum: Attingit a fine usque ad finem fortiter, et disponit omnia suauiter . Quid est autem ubique attingere, nisi totum implere? Implet autem sic omnia, sicut implet et Pater et Spiritus sanctus. Propter quod dicit beatus Dauid: Quo ibo a Spiritu tuo, et a facie tua quo fugiam? Si ascendero in celum, ibi tu es; si descendero in infernum, ades . Alio quoque loco dicitur quoniam Spiritus Domini repleuit orbem terrarum . An putas Spiritum sanctum ita orbem terrarum implere, ut in celo non sit cum terram implet? Sed uide quid in alio loco idem liber Sapientie contineat: ibi enim dicitur Deo: Que in celis sunt autem  quis inuestigabit? Sensum autem tuum quis sciuit, nisi dederis sapientiam, et miseris Spiritum tuum de altissimis ? Agnosce itaque unam esse immensitatem Patris et Filii et Spiritus sancti; quia Trinitas unus est Deus, qui omnia creauit; et uniuersa que fecit, eternitate atque incommutabilitate sapientie sue ac uirtutis excedit. Hoc utique uidens dicebat beatus Apostolus: Pax Dei que exsuperat omnem intellectum, custodiat corda uestra, et intelligentias uestras in Christo Iesu .



589 FRAGMENTUM IX. Tres persone sunt unus Dominus Deus noster.

Si ergo ita sentiendum est, quemadmodum dicis, ut Filius sit Deus noster, Pater uero sit Deus Dei  nostri, nec tamen Pater et Filius naturaliter sit unus Dominus Deus noster; uide quomodo tuis uerbis compellaris Deo Patri diuine seruitutis obsequia denegare. Dicitur enim nobis: Audi, Isrel, Dominus Deus tuus, Dominus unus est . Et alio loco: Dominum Deum tuum adorabis, et illi soli seruies . Nam et in Decalogo certum est hoc primum contineri mandatum: Ego sum Dominus Deus tuus, qui eduxi te de terra Aegypti, de domo seruitutis . Dicit etiam Dauid: Quis Deus preter Dominum, aut quis Deus preter Deum nostrum ? Iste autem Dominus Deus noster, soli sibi altare precepit construi, soli sibi hostias imperat immolari, dicens: Altare de terra facietis mihi, et offeretis super illud holocausta et pacifica  uestra . Nam et in eodem libro dicitur: Sacrificans diis eradicabitur, nisi Domino soli . Quapropter, aut Patrem et Filium secundum diuinam naturam unum Dominum Deum nostrum deposita infidelitate cognosce; aut dic Deo Patri exhibendum non esse quod soli Domino Deo nostro precipiamur exhibere. Tu enim dixisti quia Deus noster est Filius, non est unus naturaliter Deus: dic nobis quem adorandum, et cui hostias existimes offerendas. Ei ne quem dicis Deum nostrum, aut ei quem Deum asseris Dei nostri? Necesse est autem ut secundum sensum tuum, aut preceptum legis abiicias, si soli sacrificandum existimas Patri; aut si legi obtemperas, soli Filio dicas hostias offerendas. Secundum tuam quippe sententiam, non Deo  Dei nostri, sed Deo nostro lex precipit immolandum.



FRAGMENTUM X. Deus Pater Deus est Filii de uentre matris, non de utero genitoris.

Agnosce igitur secundum diuinitatem unum Deum esse Patrem et Filium et Spiritum sanctum; et eidem uni Deo, qui se precipit a fidelibus coli, omnia iuste seruientis obsequia inseparabiliter exhiberi. Agnosce etiam Deum Patrem Deum esse Filii, non ex eternitate natiuitatis diuine, sed ex tempore humanitatis assumpte. Habet enim Deum Patrem Filius, Deum suum; sed de uentre matris, 590 non de utero genitoris. Quod si non credis, ab ipso Filio audi huius mysterii ueritatem, qui dicit in psalmo:  De uentre matris mee Deus meus es tu . Nam quia Deus Pater secundum naturam Pater est unigeniti Filii, noster autem Deus est: hoc inenarrabili bonitate, secundum consilium uoluntatis sue operatus est, ut pro nostra salute unigenito Filio suo, cui Pater est per naturam, esset Deus per gratiam; et nobis, quibus Deus est per naturam, dignaretur Pater esse per gratiam.



FRAGMENTUM XI. Christus uere Deus noster. Aestimatio in Scripturis duplex, incerte cognitionis et certe scientie. Christus non est Deus Manicheorum. Iudeorum, Arianorum.

Beati Cypriani accipiamus et amplectamur utique sententiam, qui scribens ad Quirinum, in libro secundo,  capitulo sexto, sub titulo: QUOD DEUS SIT CHRISTUS, inter alia testimonia etiam hoc protulit: Hic Deus noster, et non deputabitur alius absque illo: qui inuenit omnem uiam prudentie, et dedit eam Iacob puero suo, et Isrel dilecto sibi. Post hec in terris uisus est, et cum hominibus conuersatus est . Agnosce testimonio tanti martyris, de Christo dictum: Hic Deus noster, et non estimabitur alius absque illo; et disce ut diuina dicta recte intelligas, et non aduersus Dei Filium rebellis existas. Mysterium enim diuine incarnationis beatus propheta uolebat ostendere. Unde necesse eum fuit ut et Deum nostrum, ad quem alius non estimabitur, secundum diuinitatem Christum diceret, et eumdem in terris uisum secundum ueram carnis substantiam  prophetaret. A fidelibus enim non estimatur  alius absque Dei Filio Deus: quia Deus non persone nomen est, sed nature. Si ergo naturam attendimus, quia Pater et Filius et Spiritus sanctus unus est Deus, hoc est una natura; sicut absque Patre non estimatur alius Deus, sic absque Filio non estimatur alius Deus, sic etiam absque Spiritu sancto non estimatur alius Deus. Ideo ergo absque Dei Filio non potest alius Deus a fidelibus estimari, quia extra naturam Filii Dei, que illi cum Patre et Spiritu sancto una est, nullatenus potest alius Deus inueniri. Beatus itaque Ieremias, hoc testimonio arguens Arianos, simul cum eis et Manicheos arguit, et Iudeos: ut et Manichei Deum Christum, quem credunt in terris uisum, et  cum hominibus conuersatum, credant ipsum dedisse legem populo Iudeorum; et Iudei, a quo datam legem populo Isrel et credunt et predicant, ipsum esse Dei Filium, eumdemque in terris uisum, et cum hominibus conuersatum sacramento 591 incarnationis agnoscant. Non enim frustra beatus Propheta dixit: Post hec in terris uisus est: nisi utique ut ostenderet, post hec, id est, postquam dedit uiam discipline Iacob puero suo, et Isrel dilecto suo: post hec utique in terris uisus est. Ut ostenderet tunc non fuisse uisum quando legem per angelos dedit, quam dicit Apostolus: Ordinatam per angelos in manu mediatoris ; sed tunc utique uisum quando semetipsum exinaniuit, formam serui accipiens. Idcirco enim accepit formam serui, ut uideri posset, et cum hominibus conuersari Deus hic noster,  preter quem non potest alius estimari. Aestimatio autem duobus modis poni assolet in Scripturis. Dicitur enim estimare, siue qui aliquid putat quod non est, siue qui certissime scit esse quod est. Ad estimationem incerte cognitionis pertinet quod beatus Stephanus dicit de sancto Moyse, in Actibus apostolorum:  Existimabat autem intelligere fratres, quoniam Deus per manum ipsius daret salutem illis . Quam estimationem ut incertam monstraret, adiecit: At illi non intellexerunt. Similiter in eodem libro, cum beatum Petrum de carcere angelus eduxisset, dicitur: Et nesciebat quia uerum est quod fiebat per angelum, estimabat autem se uisum uidere . Nomine autem estimationis certissima scientia ponitur in libro Sapientie, ubi dicitur de ipsa Sapientia: Et si multitudinem quis scientie desiderat, scit preterita et de futuris estimat . Quid est autem Sapientie estimare, nisi certissime scire? Unde et Paulus sensum Christi habens, quod se estimare dicebat, certissime nouerat, unde ait: Existimo enim quod non sunt condigne passiones huius  temporis, ad futuram gloriam que reuelabitur in nobis . Neque enim in Paulo rerum istarum dicenda est incerta cognitio, sed certa scientia. Tale est igitur et quod beatus Ieremias dixit de Christo: Hic Deus noster, et non estimabitur alius preter illum . Quid est enim non estimabitur, nisi non scietur? Inde est quod beatus Isaias ait: Domine, preter te, alium non nouimus: nomen tuum inuocauimus . Hic est ergo Deus noster, id est Deus Christianorum, qui preter ipsum alium non estimant Deum. Non est Deus Manicheorum, qui eum legem dedisse non credunt. Non est Deus Iudeorum, qui eum non credunt Deum uiuum, sed hominem mortuum. Non est Deus Arianorum, qui eum cum Patre non credunt unum esse naturaliter Deum. Preter Christum enim alterum  Deum estimant, qui alteram naturam Patris, alteram Filii predicant: et quia hoc non habet Christianus, sed hereticus sensus, propterea sic estimantium nec Pater potest Deus esse nec Filius. Illorum enim Christus Deus esse cognoscitur, a quibus Deus alius naturaliter nullatenus estimatur.



EX LIBRO Iu. DE CULTU PATRIS, ET FILII, ET SPIRITUS SANCTI.



592 FRAGMENTUM XII. Sumus templum Dei Patris, et Filii, et Spiritus sancti. Illis debetur a nobis seruitus.


Sic autem sumus templum Dei Patris et Spiritus  sancti, ut templum simus et Filii. Certum est enim templum Dei dici etiam domum Dei. Unde propheta dicit: Ego autem in multitudine misericordie tue introibo in domum tuam, adorabo ad templum sanctum tuum in timore tuo . Nam et ipse Saluator, cum de templo uendentes et ementes eiiceret, ipsum templum domum nuncupans ait: Scriptum est, Domus mea domus orationis uocabitur; uos autem fecistis eam speluncam latronum . Domum autem Christi nos esse apostolica testatur auctoritas, ubi dicitur: Christus autem tanquam filius in domo sua, que domus nos sumus . Apparet ergo Spiritum sanctum naturaliter esse Deum; quandoquidem sic sumus templum Spiritus sancti, sicut sumus templum Patris et Filii. Et quoniam nec duorum  uel trium deorum possumus templum esse, neque nobis licet creaturam colere, uel creature seruire, id est exhibere; propterea digne unum Deum colimus, non solum Patrem, nec solum Filium, nec solum Spiritum sanctum; sed ipsam Trinitatem, Patrem,  et Filium, et Spiritum sanctum. Alioquin discerne templa, ut discernas et merita: et dic in quibus habeat Pater templum, in quibus Filius, in quibus Spiritus sanctus. Quod utique non discreuit Apostolus, qui in una eademque Epistola, quos dixit esse templum Dei, ipsos dixit esse templum Spiritus sancti: quos etiam dicens membra Christi, ostendit esse templum Christi. Ipse enim in eadem rursus Epistola dicit: uos estis corpus Christi et membra . Propter quod alibi dicit: Quia membra sumus corporis eius, de carne eius, et de ossibus eius . Ipse autem Saluator noster, corpus suum uide quomodo templum appellet, dicens: Soluite templum hoc, et in tribus diebus excitabo illud . Beatus autem euangelista, de quo templo dixisset  ostendens, ait: Ipse autem dicebat de templo corporis sui . Ideo ergo sumus templum Dei, quia membra sumus corporis Christi. Templum autem sumus Patris, et Filii, et Spiritus sancti. Non tribus dispar, Patri, et Filio, et creature Spiritui sancto; sed ipsi Trinitati uni Deo, cuius sumus templum, illi exhibentes seruitutis obsequium. Quam nobis non licet, nec uni Deo, cuius templum sumus, aliquatenus denegare; nec Deo cuius templum non sumus exhibere. Illud omnimodis obseruantes, quod dictum est: Dominum 593 Deum tuum adorabis, et illi soli seruies . Ipsa seruitus Grece dicitur, que soli uero Deo iure ac legitime, non a perfidis, sed a catholicis fidelibus exhibetur. Unde quosdam culpat Apostolus, qui commutauerunt ueritatem Dei in  mendacium, et coluerunt, et seruierunt creature potius quam Creatori . Sic autem iste locus in Greco habetur eloquio, , . Cernis nempe illos ab Apostolo grauiter denotari, qui soli Creatori debitam cuiquam exhibuerint  creature. Istam porro creature culturam que nuncupatur, ostendens beatus Apostolus, maxime in sacrificiorum immolatione constare, cum uellet Corinthios a commessatione immolatitie carnis arcere, sic ait: Propter quod, carissimi mihi, fugite ab idolorum cultura. Ut prudentibus loquor, uos iudicate quod dico. Calix benedictionis cui benedicimus, nonne communicatio sanguinis Christi est? et panis quem frangimus, nonne participatio corporis Domini est ? Et infra, ostendens quam idolorum  culturam dixisset, a qua eos iubebat ut fugerent, ait: Non potestis calicem Domini bibere, et calicem demoniorum: non potestis mense Domini participes esse, et mense demoniorum . Apparet itaque illam culturam que dicitur, maxime in sacrificiis inueniri. Nam et illud quod paulo ante commemorauimus, dixisse beatum Apostolum, Fugite ab idolorum cultura, idololatria in Greco posita est. Qui locus sic se habet, .



FRAGMENTUM XIII. Qui differant et .

ergo sola sibi uera diuinitas uindicat; uero, et Deo est quantum oportet reddenda,  et hominibus quantum condecet exhibenda. Propter ergo dicitur: Sacrificate Deo sacrificium iustitie ; et, Sacrificans diis eradicabitur, nisi Domino soli . Propter uero dicit Apostolus: Domino Christo seruite ; et iterum: Seruite inuicem in caritate . Rursus idem apostolus, cum de escis loqueretur que idolis immolantur, propter dixit: Nobis autem unus Deus Pater, ex quo omnia, et nos in ipso; et unus Dominus noster iehsu Christus, per quem omnia, et nos per ipsum . Propter uero dicit: Paulus seruus Christi Iesu ; et fidelibus loquens, ait: Non enim nosmetipsos predicamus, sed Iesum Christum Dominum nostrum, nos autem seruos uestros per Iesum .



594 FRAGMENTUM XIu. Cum Dei Filius dicitur, non sola Christi deitas, sed etiam humanitas significatur. Idem est Christus qui iehsu Christus.


Ego igitur illa que tibi uisum est sub nomine meo falsis gestis inserere, nec sensi, nec dixi. Auertat enim Deus et longe faciat istum peruersum ac mortiferum sensum a corde fidelium. Quis enim, non dico stultus, sed prorsus insanus, audeat credere uel dicere, cum Dei Filius dicitur, solam deitatem Christi euidentius significari? cum utique idem Dei Filius non solum secundum diuinitatem, sed etiam secundum carnem, non tantum Dei Filius, sed etiam Deus propheticis predicetur eloquiis. Claret quippe Filium Dei, non secundum diuinitatem, sed secundum humanitatem,  unctum esse Spiritu sancto: et tamen eum qui unctus est, Deum beatus Dauid appellat, dicens: Unxit te Deus, Deus tuus, oleo exsultationis pre participibus tuis . Aut quis dicat, quia ubi ponitur iehsu, hominis tantum persona declaretur; ubi uero ponitur iehsu Christus, iam plus ibi humanitatis quam deitatis partes exsuperent? Cum utique beatus Apostolus dicat: Hoc sentite in uobis, quod et in Christo Iesu. Qui cum in forma Dei esset, non rapinam arbitratus est esse se equalem Deo; sed semetipsum exinaniuit formam serui accipiens, in similitudinem hominum factus, et habitu inuentus ut homo . uidesne Iesum Christum in forma Dei? Iesum Christum se exinanisse, et formam serui accepisse? Iesum Christum in similitudinem hominum factum, et habitu inuentum ut hominem?  Hec autem omnia quis fecit, nisi Unigenitus Deus? Item dicit Apostolus: Unus Dominus iehsu Christus, per quem omnia, et nos per ipsum . Quis est autem iehsu Christus per quem omnia, nisi de quo dicit euangelista: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil ? Quoniam igitur iehsu Christus unus est Deus et homo, propterea siue cum de seipso loquitur, siue cum de illo loquuntur apostoli, nusquam istam discretionem faciunt, quam tu inaniter in illa tuorum falsitate gestorum facere uoluisti. Nam ipse Saluator noster, sicut totum se Dei Filium, sic totum se Filium  hominis nuncupat. Cum enim ceco nato quem illuminauerat dixisset: Tu credis in Filium Dei? et ille respondisset: Quis est, Domine, ut credam in eum? sic ei respondit ipse Dei Filius: Et uidisti eum, et qui loquitur tecum ipse est . Nunquid tunc sola illi deitas locuta est, aut solam ille deitatem uidit et adorauit? Non utique. Quia ipse Dominus iehsu in utraque natura 595 unus est Dei Filius. Qui de se rursus dicit: Nemo ascendit in celum, nisi qui de celo descendit, Filius hominis qui est in celo . Quod tamen non utrumque secundum solam carnem dixit. Nam eodem tempore carnem suam non in celo habuit, sed in terra: et tamen Filius hominis fuit, non solum in terra, sed etiam in celo: secundum solam scilicet carnem in  sola terra; secundum diuinitatem uero, et in celo, et in terra: utrumque tamen inseparabiliter unus hominis Filius. Ipse enim iehsu Christus unus est Dei et hominis Filius. Inaniter ergo uerba tibi multiplicasti superflua, uolens apostolos non solum Iesu Christi, uerum etiam Christi seruos ostendere. Cum utique ipse sit Christus, qui est iehsu Christus, utramque naturam habens in una persona, in quo indiuisa et inconfusa manet diuina humanaque substantia.



FRAGMENTUM Xu. Nec Spiritus sine adiuncto, nec Spiritus sanctus appellatur in Scripturis Pater aut Filius. Idem est Spiritus Dei, Spiritus sanctus, qui Paracletus.

Saltem nunc agnosce apostolos et prophetas Spiritum Paracletum, hoc est Spiritum sanctum, ipsum  Dei Spiritum predicasse. Illud ergo quod Apostolus posuit: Qui Spiritui Dei seruimus , non alio quam Spiritui sancto, id est Paracleto, docuit seruiendum. Hunc autem locum non possumus, sicut tu putas, de Deo Patre, siue de Deo Filio accipere. Quoniam licet et Pater Spiritus sit, nunquam tamen Pater aut Filius absolute, id est sine aliqua adiectione nominis inuenitur Spiritus nuncupatus. Nam et in eo quod dictum est: Spiritus est Deus ; additum est illic Deus; et in eo quod Filius dicitur Spiritus, inuenimus Ieremiam dixisse: Spiritus ante faciem nostram Christus Dominus . Non autem absolute Pater et Filius inuenitur nuncupari Spiritus, quod inuenimus in Spiritu sancto. Sicut illo loco ubi ait Apostolus: Obsecro igitur uos, fratres, per  Dominum nostrum Iesum Christum, et per caritatem Spiritus , de Spiritu sancto manifeste dicit ; et iterum: In quo et uos cedificamini in habitaculum Dei et Spiritu . Et apostolus Iudas ait: Hi sunt qui segregant seipsos, animales Spiritum non habentes . Sic autem cum absolute dicitur Spiritus, non est intelligendus nisi Spiritus sanctus; sicut etiam cum Pater tantum dicitur, non intelligimus nisi Deum Patrem; et cum Filius tantummodo dicitur, non possumus intelligere nisi solum Christum. Quam regulam diuine Scripture promulgatam tenemus eloquiis; que Patrem nominans, non alium quam Deum Patrem intelligendum ostendit; et Filium tantummodo nuncupans, Christum agnoscendum 596 esse monstrauit; et Spiritum  tantummodo nominans, Spiritum sanctum accipiendum edocuit: illis duntaxat locis quibus non aut humanus spiritus accipiendus est, aut ipso humano spiritu creatura quelibet inferior; sicut est illud quod ait Apostolus: Corpus quidem mortuum est propter peccatum, spiritus uero uita propter iustitiam . Et illud quod dixit Dominus per prophetam: Spiritus a me exiet, et omnem flatum ego feci . Ostendit enim quid dixerit spiritum, quando dixit et flatum. Hominis autem spiritum propterea flatum dixit, propter quod scriptum est, quia insufflauit Deus in faciem hominis spiritum uite, et factus est homo in animam uiuam . Inueniuntur alia similia, in quibus non ille creator, sed  quilibet siue rationalis, siue irrationalis, creatus tamen spiritus intimatur. Quotiens autem cum honorificentia Spiritus nominatur [sicut est illud quod Apostolus ait: Per caritatem Spiritus , et quecunque similia], non licet in his intelligi nisi Spiritum sanctum; illum utique Spiritum de quo Saluator noster dixit: Omne peccatum, et blasphemia, remittetur hominibus; Spiritus autem blasphemia non remittetur . In hoc autem loco scire debemus genitiuum casum esse, id est, huius Spiritus; non nominatiuum, sicut putantes plerique falluntur. Quod distinctum reperitur in Greco, ubi non dicitur , sed . Denique Grecus codex Euangelii sic habet, . Ubi Dei Filius, ut ostenderet qui sit Spiritus, cuius pronuntiauit irremissibilem blasphemiam,  hec uerba subiunxit : Et quicunque dixerit uerbum contra Filium hominis, remittitur ei; qui autem dixerit contra Spiritum sanctum, non remittetur ei, neque in hoc seculo neque in futuro. Non solum itaque cum absolute Spiritus ponitur, sed et cum Spiritus sanctus ab apostolis nuncupatur, nusquam inuenitur significari Pater aut Filius, sed ille significatur Spiritus, qui proprie in Trinitate dicitur Spiritus sanctus: quem ipse Dei Filius indubitanter ostendit, dicens: Ite, docete omnes gentes, baptizantes eos in nomine Patris et Filii et Spiritus sancti . Non itaque negamus, quod attinet ad naturam, et Patrem Spiritum, et Filium Spiritum, et Patrem sanctum, et Filium sanctum: una est enim natura Trinitatis, et una est eius sanctitas naturalis.  Sed tamen quod attinet ad proprietatem persone, nusquam sic inuenitur positus Spiritus sanctus; ut eodem nomine aut Pater intelligatur aut Filius: nisi ille proprie Paracletus Spiritus, qui non est utique Pater aut Filius, sed unus idemque Patris et Filii Spiritus.



597 FRAGMENTUM XuI. Spiritus sancti ut Patris et Filii templum sumus, et sacrificium, et sacerdotes.

Nihil tamen preiudicat diuinitati Spiritus sancti, quem certissime beatus Paulus esse Deum ostendit, quando corpora nostra templum esse dixit Spiritus sancti, quem habetis a Deo . Ubi nullatenus potes personam Patris ostendere; quoniam  beatus Apostolus a Deo dixit nos habere Spiritum sanctum. Sed neque personam Filii demonstrare ullatenus potes in nomine Spiritus sancti, quam superius discreuit Apostolus, dicens: Nescitis quia corpora uestra membra Christi sunt ? In hoc ergo sanctam Trinitatem euidenter ostendit Apostolus, nominans Christum, id est Dei Filium, nominans et Spiritum sanctum, nominans nichilominus et Deum, id est Patrem, a quo habemus ipsum Spiritum sanctum : in quo utique ideo ueram deitatem cognoscimus, quia templum ei non de lapidibus et lignis facimus, sed templum eius nos sumus. Et utique qui in templo non manufacto habitat, Deus  est excelsus, beato Stephano dicente, quia Excelsus non in manufactis habitat . Unde cum hoc dixisset, et illud testimonium idem martyr beatissimus subdidisset, quod  dicitur: Celum mihi sedes est, terra autem scabellum pedum meorum: quam domum edificabitis mihi? dicit Dominus ; post pauca subiecit: Dura ceruice et incircumcisi corde et auribus, uos semper Spiritui sancto restitistis, sicut patres uestri et uos . Unus est ergo Deus excelsus, Pater, et Filius, et Spiritus sanctus, qui non in manufactis habitat; sed, per gratiam quam nobis tribuit, nos sibi templum clementer effecit. Nec solum templum, sed etiam sacrificium. Ipsa enim corpora nostra , ut hostiam uiuam Deo exhibeamus, beatus docet Apostolus dicens: Obsecro itaque uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem . Hostiam uero in quantum quisque offert Deo, in tantum spiritaliter fungitur sacerdotis officio. Unde beatus quoque Petrus, simul nos et templum esse, et sacerdotes, et hostias demonstrauit, dicens: Et uos tanquam lapides uiui, edificamini in domum spiritalem, in sacerdotium sanctum, offerentes spiritales hostias, acceptabiles Deo per Iesum Christum . Quia ipse pro nobis factus est sacerdos, et obtulit semetipsum pro nobis, sicut ait Apostolus: Oblationem  et hostiam Deo in odorem suauitatis . 598 Sed quod offerimus per Christum secundum solius humanitatem Filii, ipsi summe simul offerimus Trinitati. Digne ergo sancto Spiritui debemus, cuius corpora nostra templum esse nouimus: et ex hoc illi eadem corpora nostra, hostiam uiuentem spiritaliter exhibemus. Cuius autem sumus templum, et cui corpora nostra sacrificium offerimus, necesse est ut ei sacerdotale seruitium debeamus. Hinc est quod Ecclesia catholica, que sancte Trinitatis, id est unius Dei, unum est templum, eidem sancte Trinitati uni Deo spiritale sacrificium offerre non desinit: quia ipsi Trinitati, uni uero et bono Deo, seruitium sacerdotale certissime se debere cognoscit.



FRAGMENTUM XuII. Non minus Spiritus sanctus est Deus unus et uerus, quam Pater et Filius.


Non enim Deo uero et uiuo militat, neque Deo uiuo et uero seruit, quisquis templum in corporibus hominum, non Deo uiuo et uero, sed deo incerto edificare contendit. Talis autem edificatio non est utique a Deo. Et quomodo illis quos templum sancti Spiritus esse dicebat, superius ait: Dei edificatio estis ? Nunc itaque unum tibi tenendum est e duobus: ut aut agnoscas a Deo in nobis edificatum sancti Spiritus templum, et ex hoc cognoscas uerum Deum esse Spiritum sanctum: aut si non credis hanc esse Dei edificationem, Paulum profitearis esse mendacem. Sed si hanc predicationem Pauli  audire nolueris, tu remanebis a ueritate penitus alienus; mendax autem non erit Paulus, qui ueritate plenus exclamant: ueritatem dico in Christo Iesu; non mentior, testimonium mihi perhibente conscientia mea in Spiritu sancto . Quoniam igitur ueritatem Paulus docuit, et dicens corpora nostra templum esse Spiritus sancti, certissimam eius deitatem fidelibus intimauit; quisquis ueram certamque deitatem sancti Spiritus negat, cognoscat se ad Ecclesiam Dei uiui nullatenus pertinere, quam Paulus columnam et firmamentum ueritatis appellat . Que sancta ecclesia illius se unius Dei templum esse nouit, quem natura Deum, et ob hoc eius diuinitatem ueram certamque cognoscit. Abiiciens scilicet falsorum deorum culturam: qui pro eo quod natura dii non sunt, certam deitatem habere non possunt. Proinde  quia illa est certa deitas, que est naturalis; qui natura dii non sunt, certam deitatem non habent; et qui certam non habent, nullam habent. Recta uero fides, uni Deo uero exhibere non dubitat, quam nouit deo alteri non deberi: nec potest in corporibus fidelium constituere templum, aut offerre hostiam cuiquam deo, qui Deus non fuerit per naturam. Scit enim hanc seruitutem illi deberi Deo, qui solum se precipit coli, solusque debet templo, sacerdotio ac sacrificio spiritualiter 599 a fidelibus honorari. Digne igitur sanctum Spiritum, uerum Deum, et cum Patre ac Filio unum Deum, sancta credit et confitetur Ecclesia; que se Patris et Filii et Spiritus sancti templum esse cognoscens, unam Trinitatem intelligit diuinitatem, cui Trinitati unam suppliciter exhibet seruitutem.



EX LIBRO u. DE IMAGINE DEI.



FRAGMENTUM XuIII. Filius non imitatur Patrem, nec similia cum illo facit, sed eadem. Ad imaginem Dei factus dicitur homo, quia diuine Trinitatis in memoria, intelligentia et uoluntate imago est.


In re quippe potiore potest exemplum boni operis inueniri. In quantum est enim nature simul uirtutisque parilitas, in tantum deesse uidemus imitationem, sed inuenimus operis unitatem. Ibi uero exemplum proponitur, ubi aut nature aut uirtutis inequalitas inuenitur. Inde est quod Dei Filius unam se ostendens habere cum Patre naturam, et ob hoc equalem in operatione uirtutem, dixit: Quecunque Pater facit,  hec eadem et Filius similiter facit . Cum ergo eadem facit, nullum inuenitur potioris exemplum; et cum similiter facit, nullum reperitur diuerse operationis indicium. Nec illud potest ad exemplum referri, quod ait: Non potest Filius a se facere quidquam, nisi quod uiderit Patrem facientem . Hoc enim ad unius dixit nature ac uirtutis indicium, non ad imitationis exemplum. Adiecit enim dicens: Quecunque Pater facit, hec eadem et Filius similiter facit; qui utique talia se facere diceret, non eadem, si imitationem in se paterni operis ostendere uoluisset. Sed nichil Pater facit in quo exemplum prebeat  Filio, qui omnia que fecit, per Filium fecit. Tunc autem quidquam Filio imitandum ostenderet, si aliquid esset operis quod per Filium non fecisset. Nihil est autem, quod non per Filium Pater fecit aut facit. Una est igitur in omnibus rebus operatio Patris et Filii. Proinde faciens Filius uidet Patrem facientem, non per imitationem, sed per naturalem uirtutis atque operis unitatem. Cum eadem facit, non est imitatio, sed unitas operis; et cum similiter facit, non est imparilitas, sed equalitas naturalis. Imitationem uero, quod ad exemplum pertinet, non nisi in diuersis atque disparibus, siue naturis siue uoluntatibus inueniri, beatus euidenter ostendit Apostolus. Impares quippe indicauit uoluntate, quamuis natura nosset equales eos quibus tunc Timotheus preerat,  in eo quod ei dicit: Exemplum esto fidelibus, in uerbo, in conuersatione, in caritate, in fide, in castitate . In his utique omnibus nisi potiorem ceteris sciret ac uellet esse Timotheum, nullatenus eum fidelibus esse iuberet exemplum: et 600 illos exemplo eius edificari cupiebat, quos uoluntate ac uirtute impares nouerat. Titum quoque ad exemplum fidelibus exhibendum similiter exhortatur, dicens: In omnibus teipsum prebe exemplum bonorum operum . Tale quiddam etiam in seipso demonstrans ait: Imitatores mei estote, sicut et ego Christi . Hoc autem dixit Apostolus, pro eo quod Christus nobis reliquit exemplum, ut sequamur uestigia eius . Ratio uero intelligende utcunque Trinitatis ibi querenda est, ubi ad imaginem Dei facti sumus, et ubi quantum possumus, quandiu per  fidem, non per speciem ambulamus, cum difficultate magni laboris, per speculum in enigmate nunc uidemus. Deus enim sicut in se bonorum operum exemplum hominibus tribuit, sic testimonium sue agnitionis in hominibus collocauit; ut cum eius imago attenditur, illius cuius imago est agnitio capiatur. Nam si diuine cognitionis nullum creatis rebus inesset indicium, non dixisset beatus Apostolus: Inuisibilia enim eius a creatura mundi, per ea que facta sunt intellecta conspiciuntur . Hinc est quod illa summa Trinitas, que non habet parem, ad testimonium sue agnitionis, non cuiquam pecori, nec alicui animanti quod non potest capere rationem, nec ipsi corpori humano, sed interiori homini nostro suam mirabiliter impressit imaginem: ubi non est masculus  neque femina, quia in spiritu nulla potest sexus inueniri distantia. Si uere igitur, duce ratione, mysterium uis summe Trinitatis utcunque cognoscere, humanam mentem, non oculo corporis, sed obtutu interiori intuere. Redi ad te, ut agnoscas eum qui fecit te. Ibi te prorsus introspice, ubi habes aliquid rationis; et statim tibi in sua imagine, tanquam in speculo, clarescet agnitio Trinitatis. Ita fiet ut in consideratione non genite imaginis, sed create, id est nature multum inferioris multumque imparis, unitatem Trinitatemque ueram, quantum per speculum in enigmate uideri potest, summi reperias Creatoris. Sunt enim quedam tria in mente humana que ad agnitionem Dei proficiant, si non sibi obduratio  humani cordis lumen ueritatis abscondat. Hec autem sunt tria que dixi, memoria, intelligentia et uoluntas: que propriis ita discernuntur uocabulis, ut nulla in eis sit diuersitas naturalis. Alia quippe est memoria, alia intelligentia, alia uoluntas; et tamen, cum sint hec ueraciter tria, non est mentis diuersa, sed una natura; quoniam ista, que trina  sunt, in una mente humana consistunt. Itaque dum hec tria in unius humane mentis natura inueniantur, non tamen in eis mens ipsa diuiditur, ut in parte sui habeat memoriam, in parte intelligentiam, in parte uoluntatem; sed quidquid meminit, inuenitur tota meminisse; et quidquid intelligit, tota intelligere; et quidquid nichilominus ipsa mens diligit, tota cognoscitur mens hominis sua uoluntate diligere. Ista, Fabiane,  si potes, attende, ista cogita, ista rationabili intentione considera. De consideratione imaginis conscende ad intelligentiam ueritatis; et inuenta hic discreta Trinitate nominum, Trinitatem illic intellige personarum; et agnoscens in una mente hominis, unam memorie et intelligentie et uoluntatis indiuiduam esse naturam, cognosce in illa uera diuinitate unam manere 601 sancte Trinitatis essentiam. Tunc profecto in perceptione huius rationis dabitur tibi cognitio Trinitatis: quam si in hac uita uideris per speculum in enigmate, tum in illa uita uidebis facie ad faciem. Hoc est enim quod Apostolus ait: uidemus enim nunc per speculum in enigmate, tunc autem facie ad faciem . In hoc igitur speculo creationis humane cognosce Creatoris imaginem, si uis ipsam Creatoris postmodum cognoscere  ueritatem. Ambula per hanc fidem, ut peruenire possis ad speciem. In qua simul etiam mysterium diuine Incarnationis attende: ut agnoscas et totius Trinitatis unam esse substantiam, et susceptionem carnis ad solam Filii pertinere personam. Ipsa quippe memoria, que in anima hominis est, ut aliquid loquatur, profert ex sese cogitationem, et quodammodo nascitur ex ea spiritale uerbum. Atque ita illa rationalis anime una indiuisibilisque natura, tota inuenitur meminisse quod intelligit, et tota intelligere quod meminit, et quidquid oculo memorie intuetur, totum cogitatione complectitur. Que cogitatio ut ad aliorum notitiam proferatur, corporea uoce gestatur. Illa quippe cogitatio, nichil est aliud quam interna locutio. Unde intra semetipsam rationalis anima loquitur,  dum cogitatione uersat quod in memoria continetur: et ideo digne iam dicitur uerbum, etiam prius quam corpore ac uocis officio proferatur. uerbum itaque illud spiritale, id est, ex memoria formata cogitatio, habitum quodammodo accipit corporalem, dum accipit corpoream uocem. Itaque mirabiliter illud uerbum, et ad alios accepta uoce procedit, et a memoria de qua nascitur non recedit: nec diuisioni subiacet; quandoquidem uno uerbo ex ore loquentis emisso, sic instruuntur uniuersi qui audiunt, ut quod semel dictum audiunt cuncti, sine diuisione totum percipiant singuli. Itaque uerbum illud, quantum inuenitur in cunctis, tantum inuenitur in singulis. Totum itaque in memoria permanet de qua nascitur,  totum corporea uoce profertur, totum multis audientibus semel dicitur, totumque in singulis audientibus, non minus quam in omnibus inuenitur. Ita et Filius Dei, quod est uerbum Dei, a Patre quidem, sicut ipse testatur , exiuit et uenit in hunc mundum: sed et semper apud Patrem erat, quia in principio erat uerbum, et uerbum erat apud Deum, et Deus erat uerbum ; et antequam in mundum ueniret, in mundo erat, et mundus per ipsum factus est . In mundo enim semper erat uerbum Deus; quia per unitatem nature sicut omnem creaturam implet Pater, sic implet et Filius. Itaque nec a Patre discessit cum a Patre exiuit, nec tunc in mundo esse cepit, cum in mundum uenit. Sed exiens a Patre, sic apud Patrem permansit, sicut semper erat: et in mundum ueniens,  ibi tunc adesse uoluit per gratiam, ubi nunquam deesse potuit per naturam. Ecce ego in quantum potui, licet breuiter, reddidi rationem qua unum Deum dicamus Patrem, et Filium, et Spiritum sanctum: et in ipsa Dei imagine ostendi quoddam diuine agnitionis indicium. In qua quidem imagine, memoria, intelligentia et uoluntas non habent singulas  propriasque personas. Imago quippe est ista, non nata, sed facta, non genita, sed creata. Ad hoc utique, ut sicut 602 in ista una imagine inuenitur quedam discretio uocabulorum, sic in illa una diuinitate cognoscatur discretio personarum; et naturalis unitas ostendat unum Deum esse Patrem et Filium et Spiritum sanctum, personarum uero proprietas demonstret alium esse Patrem, alium Filium, alium Spiritum sanctum. Alium autem Patrem, non eo quod Deus est, sed eo quod Pater est; et alium Filium non eo quod Deus est, sed eo quod Filius est; alium quoque Spiritum sanctum, non eo quod Deus est, sed eo quod et Patris et Filii Spiritus est. Alium ergo Patrem qui  genuit, alium Filium qui de Patre natus est, et alium  Spiritum sanctum qui de Patre Filioque procedit: non tamen alium Deum Patrem, et alium Deum Filium, et alium Deum Spiritum sanctum; sed unum Deum Patrem et Filium et Spiritum sanctum. Non enim confundit unitas Trinitatem, nec Trinitas separat unitatem; quia quod in personarum proprietate discernitur, hoc unum naturaliter essentie unius communione monstratur.



EX LIBRO uI. DE UNO AETERNO.



FRAGMENTUM XIX. Filius est Patri ceternus.


Non est irrationabilis Ecclesie catholice fides, quia ceternum Patri Filium et credit et predicat, sciens recentem esse omnem deum in quo existendi  quodlibet inuenitur initium. Hoc autem Deus suo populo repromisit, quia si eum audierit, deus in illo recens non erit, et ob hoc deum alienum nullatenus adorabit. Sic enim dicitur per prophetam: Isrel, si me audieris, non erit in te deus recens, neque adorabis deum alienum . Ideo igitur deus recens non est Filius, quia eterno Patri est naturaliter ceternus; et ob hoc a nobis unus Deus cum Patre colitur, quia posterior Patre nullatenus inuenitur. Cum ergo in Filio queritur eterne natiuitatis causa, sola inuenitur Patris eterna substantia: natura enim que initium existendi nescit, initium generandi habere non potuit. Quid autem manifestius ad cognoscendum Filium, et de natura Patris natum, et Patri naturaliter ceternum, illo Scripture loco,  quo de Sapientia dicitur: Splendor est enim lucis eterne ? Nam splendor, nec a natura lucis inuenitur extraneus, et sicut non est ipsa luce minor, sic ea non potest esse posterior. Ceternitatem quippe splendoris certissime commendat eternitas lucis. Nam excepto quod unusquisque hominum sic generat filium, sicut est ipse generatus; et ideo filio suo inuenitur anterior, quia fuit patre suo posterior: tamen ad ipsum primum hominem recurramus, cui soli datum est in toto humano genere, ut ipse filius non esset, et de se filium protulisset, haberetque de se natum 603 non natus, et posset generare non genitus. Generatio quippe illa naturalis unitatem nature in patre filioque seruauit. Ideo autem initium habuit  natiuitas filii nascentis, quia sine initio non fuit substantia genitoris: itaque natura illa ideo initium nascendi in filio ueraciter habuit, quia sine initio existendi in genitore non fuit: unde manifestum  est, quia in filio natiuitas illa nullo initio subiaceret, si natura patris existendi initium non haberet. Quocirca ubi sine initio naturalis inuenitur eternitas patris, initium habere non potest natiuitas prolis. Ingenitus ergo Deus Pater, et genitus Deus Filius cum dicitur, sicut naturalis ingeniti Patris generatio unitatem nature facit in Patre Filioque cognosci, sic naturalis eternitas Patris uetat aliquod initium diuine generationis intelligi. Absque initio est igitur et Pater et Filius, et ideo unum uerumque principium est Pater et Filius: unde ipse Deus Pater proprio Filio dicit in psalmo: Tecum principium in die uirtutis tue, in splendoribus sanctorum, ex utero ante luciferum genui te . Quod est tecum principium, nisi quod alibi de Sapientia dicitur, quia a Domino Deo est, et cum illo fuit semper, et est ante  euum ? Digne itaque se Filius profitetur esse principium, quia in tantum se nouit Patri principio ceternum, ut cum eodem Patre naturaliter unum se nouerit esse principium: et illud quod se et , initium et finem Filius asserit , seipsum utique sine initio et fine confirmat: quia sicut ante alpha non est aliqua littera, sic ante Filium nulla potuit esse natura: ideo igitur se alpha Filius dicit, ut rerum se ostenderet esse principium, quod nullo potest preueniri principio. Hinc est quod etiam sanctus euangelista, cum sine initio eternitatem uerbi uellet exprimere, nichil aptius, nichilque congruentius, Spiritu sancto repletus inuenit, quam ut diceret: In principio erat uerbum .  Non enim in principio cepit esse uerbum, quia nouerat illud uerbum initio natiuitatis naturaliter non esse subiectum: sed in principio, inquit, erat uerbum: ut hoc audiens curiositatis humane temeritas semetipsam ab impietate generationis initiate cerceat, cum quidquid uoluerit ante illam generationem immoderata cogitatione coniicere, non aliud in uerbo quam erat semper, ualeat inuenire. Hoc enim uere in principio erat, quod sine existendi principio erat; quia non uere in principio esset, si esse cepisset: illud enim uere in principio esse dicitur, in quo ipsum esse sine initio naturaliter inuenitur. Dicens itaque sanctus euangelista, In principio erat uerbum, tale aliquid dixit quale si diceret, In eternitate erat uerbum. uera quippe eternitas que esse non cepit, sola uerum inuenitur esse principium. Ideo autem  non dixit euangelista, In principio erat Deus, sed In principio erat uerbum; quoniam nullus ambigit de Deo Patre quod sine initio sit eternus: hoc autem de Filio nobis debuit intimari, quod plenissime beatus Ioannes ostendit, dicens, In principio erat uerbum: ut hinc sine principio esse Filium nouerimus; quando quidquid uoluerimus cogitare principium, semper inueniemus quia in principio erat uerbum: ne aliquando cepisse esse dicamus, quod in principio erat semper audimus. Erat ergo apud Patrem Filius, sicut apud 604 Deum Deus, sicut apud immensum immensus, sicut apud eternum naturaliter ceternus.



FRAGMENTUM XX. Aeternus Pater potuit sine initio generare.


Ipsa contra te utique uocabula protestantur, quia Pater sine dubio potuit Filium generare, et quia potuit genuit. Proinde, quia Deus Pater omnipotens est, sicut potuit generare, sic potuit sine initio generare; imo sicut genuit, sic sine initio genuit. Quia natura eius, que sine initio est, sicut non habet initium existendi, sic initium non potuit habere gignendi. Natura quippe illa semper est; et ideo quod de illa naturaliter natum est, equaliter semper est. Unitas enim naturalis generatione mutari non potuit, quando naturalis natiuitas, sicut in se naturam, sic eternitatem naturalem Dei generantis agnouit. Proinde proprietati uocabulorum cede tandem, et crede; et in eo, quem proprium Filium Patris Apostolus predicat,  eternitatem sine initio paterne generationis agnosce.



FRAGMENTUM XXI. Homo factus est ad imaginem, non unius tantum persone diuine, sed totius Trinitatis. Dei ex Scripturis sanctis ostenditur et in personis Trinitas et in natura unitas.

Recurre ad sanctarum exordium Scripturarum, in quo  hominem factum audies ad imaginem Trinitatis. Ibi quippe scriptum est: Et dixit Deus: Faciamus hominem ad imaginem et similitudinem nostram . Ubi in eo quod non positum est Dixerunt, sed Deus dixit, agnoscitur una diuinitatis essentia. Similiter et in eo quod non ait Ad imagines, sed ad imaginem, una imago que fit , unam naturam sui factoris   ostendit. Cum uero sic dicitur singulariter ad imaginem, ut non dicatur, Ad imaginem meam, neque Ad imaginem tuam, sed ad imaginem nostram; numerus pluralis singulari coniungitur, ut in unitate diuine nature personarum Trinitas agnoscatur. Si ergo Trinitas non unus est naturaliter Deus, quare non pluraliter Ad imagines, sed singulariter ad imaginem dixit? Et si non ad totius Trinitatis unam diuinitus homo faciendus erat imaginem, quare non dixit, Meam, sed nostram? Cum paulo post, ad insinuationem 605 diuine unius essentie Scriptura dicat: Et fecit Deus hominem; ad imaginem Dei fecit eum . Quod etiam beatus Apostolus sua predicatione confirmans, ait: Expoliantes uos ueterem hominem cum actibus suis, et induentes nouum, eum  qui renouatur in agnitionem , secundum imaginem eius qui creauit eum . Et ne tibi uideatur ad imaginem solius Dei Patris hominem creatum asserere, audi quid Apostolus sine intermissione subiungat: Ubi non est gentilis et Iudeus, circumcisio et preputium, Barbarus et Scytha, seruus et liber, sed omnia et in omnibus Christus . Ecce beatus Apostolus hoc loco, cum uellet ostendere eum a quo et ad cuius imaginem creatus est homo, Christum dicit esse omnia et in omnibus. Si uero solius Christi imaginem homini assignare uolueris, uide quid de illo loco respondeas, ubi dicitur: Faciamus hominem ad imaginem et similitudinem nostram . Hoc enim dictum siue persone Patris, siue Filii assignare contendas, si non ad imaginem Patris et Filii dixeris hominem  factum, necesse est ut aut Patrem mentitum profitearis, aut Filium. Agnosce igitur in homine, non solius Patris, nec solius Filii, nec solius Spiritus sancti, sed unam sancte Trinitatis imaginem; ut tres personas ipsam Trinitatem, unum Deum ueraciter ualeas confiteri. Moyses quoque ad docendum Trinitatis unius Dei mysterium, sic populum Isrel, ipso Deo iubente, benedixisse cognoscitur: Benedicat te Dominus, et custodiat te. Illuminet Dominus faciem suam super te, et misereatur tui. Attollat Dominus faciem suam super te, et det tibi pacem . Ecce tertio Dominus dicitur, ut sancte Trinitatis et in personis distinctio, et in natura unitas agnoscatur. Ita nos credere et confiteri debere, per Isaiam quoque prophetam ipsa Trinitas,  qui est unus, uerus et bonus Deus, edocuit; Seraphin ad inuicem tertio clamantibus: Sanctus, Sanctus, Sanctus: et semel subinferentibus: Dominus Deus sabaoth: plena est omnis terra gloria eius . Ex hac igitur potestatum predicatione celestium, agnosce sanctum Patrem, sanctum Filium, sanctum Paracletum Spiritum; et crede unum Deum esse Patrem et Filium et Spiritum Sanctum: audi tertio Sanctus, Sanctus, Sanctus, ut tres esse personas agnoscas; audi semel, Dominus Deus sabaoth, ut unitatem diuinitatis intelligas. Hoc etiam beatus Apostolus firmat, qui ad discretionem personarum ait: Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos  per ipsum . Et fideles dixit cedificari in habitaculum Dei in Spiritu . Ostendens autem unum Deum esse Trinitatem ait, O altitudo diuitiarum sapientie et scientie Dei ! Et paulo post: Quoniam ex ipso, et per ipsum, et in ipso sunt omnia, ipsi gloria in secula . Beatus uero Ioannes apostolus euidenter ait: Et tres unum sunt ; quod de Patre et Filio et Spiritu sancto dictum, sicut superius cum rationem flagitares ostendimus.



606 FRAGMENTUM XXII. Non est ignis splendore aut uapore suo prior: sic nec Pater Filio, aut Spiritu sancto est anterior.

Quid autem tibi uisum est dicere: »Ergone fieri potest ut ille qui generat, cum illo quem generat,  pariter oriatur?« Sic istud inaniter uoluisti dicere, quasi nos et hoc etiam Patrem dicamus natum, quia Filium Patri dicimus ceternum. Nouimus Patrem de nullo genitum, nouimus Filium de Patre genitum: illa enim eternitas sibi ceternam genuit prolem, que ex aliquo habere non inuenitur originem. Pater igitur origo est eterna, Filius proles eterne originis ceterna. Non ergo potuit Pater cum Filio quem genuit simul oriri, sed potuit Filius de ingenito Patre sine initio nasci. Illa igitur similitudine ignis, quam tibi sub meo nomine proposuisti, multum solent uestra commenta destrui; quando aliquid inuenitur in creatura quod ex se aliquid proferat, et hoc tamen quod protulerit non precedat: unde possit ab his qui recte considerant, de eterno Patre non  minus eterna Filii cognosci natiuitas. Ut autem aliqua diuine generationis de igne similitudo sumatur, habet hoc apostolice predicationis auctoritas que ait: Etenim Deus noster ignis consumens est . Quod ait, sequens predicationem sancti Moysi dicentis in Deuteronomio: Quoniam Dominus Deus uester ignis consumens est . Ad hoc pertinet et illud quod in libro Sapientie de ipsa Sapientia dicitur: Splendor est enim lucis eterne . Quod similiter apostolica predicatione profertur, cum dicitur ad Hebreos de ipso Filio: Qui cum sit splendor glorie, et figura substantie eius . Cum autem ista dicuntur, non utique Deo, qui corporeus non est, quelibet res corporee comparantur: sed quia inuisibilia eius a creatura mundi,  per ea que facta sunt, intellecta conspiciuntur, nostre infirmitati consulens diuina benignitas, quedam in diuersis rebus posuit sue cognitionis indicia: ut in his quibus capiendis sumus inualidi, usitatarum rerum documentis redderemur instructi. Quamuis igitur et de Sapientia dictum sit, quia uapor est uirtutis Dei ; tamen et Spiritus sanctus in natura ignis, uapori non incongrue  similatur: propter illud quod ait Apostolus, Spiritu feruentes. Non autem ad hoc accipiendum est, ut ex hoc quisquam Spiritui sancto ascribat de Deo Patre natiuitatem; sed ad hoc tantum ut unam naturam Patris, et Filii, et Spiritus sancti cognoscat, unamque naturaliter eternitatem diuine Trinitatis intelligat. Proinde considera, in  igne quidem esse splendoris et uaporis originem, nec tamen ignem esse splendore aut uapore suo priorem: et ex hoc, sic eternum confitere Filium et Spiritum sanctum, sicut eternum confiteris et Patrem; non 607 creaturam Creatori conferens, sed inuisibilia Dei per ea que facta sunt, intellecta cognoscens.



FRAGMENTUM XXIII. Sapientia splendor est lucis eterne. Non est eterne lucis nisi eternus splendor.

Puto autem de Scripturis sanctis esse, quod de Sapientia dictum memorauimus, quia splendor est lucis eterne : et nunquam audebis splendorem luce posteriorem aliquatenus predicare. Et quia lux illa cuius Sapientia splendor est, sic est  naturaliter eterna, ut sine initio sit, necesse est ut etiam splendor ille lucis ita sit eternus, ut eidem luci cuius splendor est, sine initio sit naturaliter ceternus. Hoc testimonium sancte Scripture, non solum plenum est uirtute auctoritatis, uerum etiam lumine rationis. Recta quippe ratio est, ut si hoc testimonium sancte Scripture accipitur, una eternitas lucis splendorisque credatur. Neque enim frustra hoc Deus uoluit, ut in eo loco, ubi Sapientia splendor lucis ostenditur, eadem lux eterna Scripture testimonio diceretur; nisi ut ex eo quod illam lucem naturaliter eternam cognoscimus, splendorem quoque eius naturaliter ei ceternum sine dubitatione credamus.



FRAGMENTUM XXIu. Nec Pater fuit ante generationem, nec Filius ante natiuitatem.


Semper natum Filium dico, et Patrem sine initio genuisse confiteor. Quomodo igitur Filius antequam nasceretur esse potuit, cuius natiuitas initium habere non potuit? Nec enim poterat natus esse sua natiuitate prior, qua natiuitate sic est eternus, ut naturaliter non sit Patre posterior. Non ergo Filius natiuitatem suam precessit, quem genitori ceternum natiuitas ipsa naturalis ostendit. Patrem quoque generasse confirmo, quem tamen antequam generasset, esse potuisse non predico; non enim erat ante natiuitatem Filii, quia Dei Patris sicut est eterna diuinitas, sic est eterna paternitas; et ubi eternitas paternitatis in genitore cognoscitur, etiam in Filio  eterna natiuitas inuenitur. Non ergo e quo genuit, esse cepit, quia nec essentia Patris nec generatio aliquatenus cepit. Una est enim eternitas essentie 608 simul et generationis in Patre: in qua eternitate sic essentia illa generatioque permanet, ut nefas sit aut diuinitate Patris posteriorem putare generationem, aut generatione priorem credere deitatem. Sine initio igitur Deus Pater genuit, qui esse non cepit; et sine initio est Filii natiuitas, quia hoc habet paterne generationis eternitas. Audisti Filium semper esse, et sine initio natum esse, nec posse dici ante eius natiuitatem aliquid fuisse, cuius et diuinitas et natiuitas naturaliter agnoscitur non cepisse. Nam require in Scripturis sanctis, et inuenies, in tantum non esse Filio aliquod diuine natiuitatis  initium, ut ubicunque diuina natiuitas eius ponitur, ante semper dicatur. Sicut in Psalmo scriptum est: Ante luciferum genui te . Ubi etiam Pater se suumque Filium unum dicit esse principium, quoniam hoc est uerum principium, quod sine initio naturaliter inuenitur eternum. In libro quoque Prouerbiorum ipsa Sapientia dicit de Patre: Priusquam terram faceret, priusquam procederent fontes aquarum, ante omnes autem colles genuit me . Tu dicis natiuitatem diuinam Unigeniti Dei non posse sciri, quia non potest enarrari; cum utique si enarrari posset, diuina non esset: quocirca quia diuina est, uera est; quia diuina est, eterna est; quia diuina est, inenarrabilis est. Illud igitur quod tu tibi inaniter respondisti, quia nec Filius  esse potuit antequam nasceretur, et Pater sine dubio exstitit antequam gigneret, cogitationes sunt carnis et sanguinis, que regnum Dei possidere non possunt : hoc enim de diuinitate sentis quod in hominibus cernis. Sed non ita est. Aeternus enim sine initio Deus Pater eternam habet generationem, qua genuit Unigenitum suum; non sicut de carne generatur caro, sed sicut est natus Deus de Deo, unus de uno, uerus de uero, ceternus de eterno; alter in persona, non aliud in natura; de Deo Patre natus Deus, et cum Deo Patre naturaliter unus, eternus, immortalis, atque incommutabilis  Deus. Fateamur itaque Filium esse Initium atque Principium, quia scriptum est: Principium, et quod loquor uobis ; et iterum: Ego sum et , initium et finis : sed illud principium quod cum Patre unum est principium; et ideo uerum principium, quia ante omne principium. Sicut enim ideo est uerus Deus, quia de natura Patris natus est Deus, sic ideo est uerum principium, quia de illo Patre sine initio natus est qui est uerum principium. Sic itaque Filius principium non habet nascendi, sicut Pater non habet principium existendi. In principio igitur cum Patre Filius, quia unum principium Pater et Filius: ipsumque unum uerumque principium, cuius nullum est existendi principium. Antiquus dierum simul Pater et Filius: quia  illa est uera naturaliter antiquitas, que sine initio est naturalis eternitas. Nam sicut illa longitudo de qua Deus dicit: Longitudine dierum replebo eum ; et propheta: Ut inhabitem in domo Domini in longitudine dierum , ideo uera longitudo est, quia nullo est termino finienda; sic antiquitas illa est uera, que nullo initio cognoscatur inchoata: itaque antiquitas sic initium nescit, sicut finem ista longitudo non recipit. Proinde ille qui se dixit et , nec cepit esse nec desinit: quia sicut in se non habet aliquando posse non esse, sic in se naturaliter non habet non fuisse.



EX LIBRO uII. DE AEQUALITATE ET UNITATE SPIRITUS SANCTI CUM PATRE ET FILIO.



609 FRAGMENTUM XXu. Spiritus sanctus nec minor est Patre uel Filio, nec eis subiectus.


Aduersus ea que de nominibus atque officiis proposuisti, quantum res flagitabat, dedimus tibi superius, Domino adiuuante, responsum: ostendentes, non ex illis nominibus aut officiis sanctum Spiritum subiectum in aliquo et humilem, sicut estimas, inueniri. In illo autem loco Euangelii, ubi eum putas minorem subiectumque monstrari, ibi agnoscitur Spiritus sanctus ab unitate Patris et Filii non esse naturaliter alienus. uide enim quid dicat Christus: Adhuc multa habeo uobis dicere, sed non potestis modo portare; cum autem uenerit ille Spiritus ueritatis, docebit uos in omnem ueritatem .  Hic primum uirtutem Spiritus sancti Saluator noster dignatus est commendare, quando ea que, ipso secundum carnem presente atque docente, discipuli portare non poterant, sancti Spiritus munere confortati, essent sine dubio portaturi. Ubi utique non maiorem uirtutem Spiritus sancti ostendit esse quam suam; sed unam uirtutem esse Spiritus sancti demonstrauit, et suam: ut ille eis uirtutis plenitudinem contulisset, qui minor uirtute non esset. Hoc autem necessarium fuit propter personarum discretionem, non propter operum aliquam diuersitatem; sed ordinis erat, ut illius intima illuminatione et confirmatione, perficeretur in apostolis donum intelligentie spiritalis et insuperabilis omnino uirtutis,  sine cuius nomine non potest sacramentum constare baptismatis. Hoc ergo Christus fecit, non quia minus poterat dare quam quod dedit Spiritus sanctus ; sed hoc fecit Deus Filius, ad ostendendam sancte Trinitatis unam naturam, unamque uirtutem; ut eum a quo doceri apostolos in omnem ueritatem, ipso predicante Saluatore, constaret, nemo minorem Patre et Filio aliquatenus estimaret. Non est hic igitur aliquod indicium subiectionis, ubi manifestatur unitas naturalis; sed Christus, qui est uera Sapientia, illius aduentui plenam ueritatis inuenitur reseruasse doctrinam, cuius unam secum et cum Patre uolebat demonstrare substantiam. Quod  subsequentibus uerbis ostendit, dicens: Non enim loquetur a semetipso, sed quecunque audiet loquetur, et que uentura sunt annuntiabit uobis. Ille me clarificabit, quia de meo accipiet, et annuntiabit uobis . Ecce primum ostendit non esse alia Spiritus sancti quam que sunt 610 Filii. Deinde ut ostenderet omnia sua esse que Patris sunt, adiecit : Omnia quecunque habet Pater, mea sunt: propterea dixi quia de meo accipiet, et annuntiabit uobis. Illud igitur primitus attendamus, quod ait: Non enim loquetur a semetipso, sed quecunque audiet loquetur. Quis autem comprehendit qualis sit illius simplicis nature locutio, uel qualis auditio? Ubi, sicut non est aliud sapere, uel scire, quam esse, ita non  est aliud audire quam esse. Audit itaque Spiritus sanctus quecunque Pater et Filius dicit , et hec eadem similiter dicit; sicut uidet Filius que Pater facit, et hec eadem similiter facit. In illa enim natura, ubi est summa et uera simplicitas, in eo Filius uidet quod Pater facit, et Spiritus sanctus audit quod cum Patre Filius dicit, quia communione naturalis essentie et Filius de Patre natus exstitit, et Spiritus sanctus de Patre Filioque procedit. Hoc est igitur Spiritui sancto audire, quod est de natura Patris Filiique procedere: et hoc est loqui, quod est per gratiam nostris cordibus ineffabiliter intimare. Et tamen ipsum Spiritum sanctum, qui et in apostolis et in prophetis locutus est [quia non solum apostolis Saluator  noster dixit: Non enim uos estis qui loquimini, sed Spiritus Patris uestri qui loquitur in uobis ]; uerum etiam beatus Petrus dixit, quia non uoluntate humana allata est unquam prophetia, sed Spiritu sancto acti locuti sunt sancti homines Dei ; ipsum, ut dixi, Spiritum sanctum, Dominum Deum beatus Dauid appellat, dicens: Audiam quid loquitur in me Dominus Deus . Hoc est ergo audire Spiritui sancto quod est esse, cui non aliud est esse quam scire.



FRAGMENTUM XXuI. Quomodo angeli et semper uident faciem Patris, et in Spiritum sanctum prospicere concupiscunt.

Deinde memento de isto sancto Spiritu dixisse apostolum Petrum, quia in eum concupiscunt angeli  prospicere: sic enim ait: Ea que nunc nuntiata sunt uobis, per eos qui euangelizauerunt uobis, Spiritu sancto misso de celo, in quem concupiscunt angeli prospicere . Quid est autem angelorum prospicere nisi intelligere? Rationalis enim creatura, quod spiritaliter prospicit, intelligit; quia oculus eius intellectus eius. Si ergo minus aliquid nouerat Spiritus sanctus, quod minus utique nouerat, minus intelligebat. Non ergo debuerunt concupiscere angeli sancti in eum prospicere, qui secundum plenitudinem scientie, faciem Patris uidere ueritatis ipsius testimonio perhibentur. Loquens enim de paruulis ait: Angeli eorum semper uident faciem Patris mei qui in celis est . Quis igitur tam peruersus hoc de sanctis angelis audeat estimare, quod faciem quidem Patris  semper uideant, et prospicere in Spiritum sanctum  concupiscant?



611 FRAGMENTUM XXuII. Quid est loqui Spiritum sanctum non a semetipso, sed que audit a Patre et Filio: quid eumdem ab his mitti.

Quapropter, si hoc quod audire dicitur Spiritus sanctus recte cogites, ex hoc unam naturam esse Spiritus sancti cum Patre Filioque cognosces. Audit enim Spiritus sanctus Patrem Filiumque loquentem, sicut uidet Filius Patrem facientem: audit unius communione nature; inde quippe habet eternam auditionem, unde naturalem habet eterne diuinitatis originem: et ideo que audit et loquitur, quia in eo quod  eius diuina cognoscatur esse doctrina, simul cognoscitur eius una cum Patre Filioque substantia. Ibi enim locutio Spiritus sancti percipitur, ubi non aliter quam oportet de eius diuinitate sentitur. Ceterum, hoc quod Spiritus sanctus in omnem ueritatem docet, nullatenus percipiunt, qui eius maiestati ceci cordis duritia contradicunt: quod facientibus Iudeis Dei Filius ita respondit: Queritis me interficere, quia sermo meus non capit in uobis . Capaces quippe sermonis eius esse non poterant, cuius diuinam maiestatem minime cognoscebant. Ideo eis dicit: Ego quod uidi apud Patrem, loquor : in eo enim quod apud Patrem uiderat loquebatur, quod se equalem Patri naturaliter fatebatur. Nam et superius dixerat euangelista: Propterea ergo magis  querebant eum interficere Iudei, quia non solum soluebat sabbatum, sed et Patrem suum dicebat Deum, equalem se faciens Deo : et posteaquam illi qui cecus natus fuerat oculos donauit, indignantibus Iudeis ita respondit: Oues mee uocem meam audiunt, et ego cognosco eas, et sequuntur me; et ego uitam eternam do eis, et non peribunt in eternum . Ut ostenderet que est uox eius quam oues eius audiunt : statim uere diuina uoce, unam uirtutem atque essentiam suam simul et Patris ostendens, dixit de ouibus suis: Et non rapit eas quisquam de manu mea. Pater meus quod dedit mihi maius omnibus est: et nemo potest  rapere de manu Patris mei. Ego et Pater unum sumus . Hec est ergo uox quam oues eius audiunt: que scilicet in eo quod nemo rapit de manu Filii, neque de manu Patris, unam uirtutem Filii et Patris intelligant; et audientes ab eo, quia ipse et Pater unum sunt, unitatem ueram in Patre et Filio essentie naturalis agnoscant. Hec est uox Filii, hec est locutio Spiritus sancti, hoc a Patre audiuit et Filius et Spiritus sanctus; quia de natura Patris natus est Filius, et exinde procedit Spiritus sanctus: hoc etiam a Patre et Filio Spiritus sanctus audit, quia de Patre et Filio communis diuinitatis equalitate procedit. Non ergo Spiritus sanctus loquitur a seipso, quia non est a seipso, sed de Patre et Filio habet naturalem locutionem, unde naturaliter 612 procedens habet originis ueritatem. Ad hoc  utique pertinet quod ait: Ille me clarificabit, quia de meo accipiet, et annuntiabit uobis . Nunquid enim sicut  dictum est, accipiet, tanquam illa que docturus apostolos fuerat, necdum Spiritus sanctus accepisset? Quod utique quam sit absurdum atque impium superius demonstraui. Dictum est itaque quia de meo accipiet, tanquam si diceretur: Cum uos sicut Deus docere ceperit, omnia que uos docebit, de meo se habere monstrabit. Quid est enim proprium docere Dei, nisi et intelligentiam ignaris tribuere, et fortitudinem ac fiduciam timidis inspirare? quod utique ille Spiritus uere facit, qui est naturaliter Spiritus sapientie et intellectus, consilii et fortitudinis. Unde etiam in libro Actuum apostolorum  de credentibus dictum est, quia repleti sunt omnes Spiritu sancto, et loquebantur uerbum Dei cum fiducia . Quia uero Pater est naturalis origo Filii et Spiritus sancti, ideo totum Patri Filius assignans, ait: Omnia que habet Pater mea sunt; propterea dixi quia de meo accipiet . Quam bene ueritatem doctrine sue ueritas ipsa seruauit! Si enim hoc non dixisset, quasi suum esse tantum Spiritum ostendisset; sed dicens, omnia que habet Pater mea sunt; propterea dixi quia de meo accipiet; ipsum Spiritum sanctum, unum esse ostendit et Patris et suum. Cuius intelligentie tenorem loco quoque superiore seruauit, dicens: Paracletus autem Spiritus sanctus quem mittet Pater in nomine meo, ille uos docebit omnia quecunque dixero uobis . Pater mittit, sed in nomine Filii mittit; Spiritus missus a Patre docet, sed Filius dicit. Hoc etiam illo demonstratur loco ubi Dominus dicit: Cum autem uenerit Paracletus quem ego mittam in uos a Patre, Spiritum ueritatis, qui a Patre procedit . Ecce hic Paracletum quem mittit Pater in nomine Filii, ipsum mittit Filius a Patre: mittit autem a Patre Spiritum ueritatis: mittit ergo a Patre Spiritum suum, quia ipse est ueritas. Mittit eum Pater in nomine Filii, quia unus Spiritus est Patris et Filii: mittit eum Filius a Patre, quia sic procedit a Filio sicut procedit a Patre: idem quoque Spiritus Patris, qui Spiritus est ueritatis. De Filio  ergo accepit, et omnia que habet Pater Filii sunt, que Spiritus sanctus accepit; quia non de solo Patre, nec de solo  Filio, sed simul de utroque procedit. Hoc autem uocabulum processionis de Patre, nulli creature inuenitur indultum; ut proprietas ista processionis solius esse demonstretur essentie naturalis. Legimus enim Filium de Patre genitum, et quamuis in eo quod  Unigenitus dicitur, in solo naturalis generatio demonstretur, tamen propter gratiam adoptionis nos quoque Deus Pater uoluntarie genuit uerbo ueritatis . Unigenitus igitur, unus et solus est de Patris essentia Filius natus: sed et nos per adoptionem et Filii Dei dicimur et de Deo nati, beato Euangelista dicente: Quotquot autem receperunt eum, dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Cum ergo nos et Dei filios, et de Deo genitos, et de Deo natos, diuinis ostendatur eloquiis, processionis tamen de Deo uocabulum nemo potest creature cuiquam docere concessum. 613 Quid ita, nisi quia unigenitum Filium posset naturalis natiuitas uerum  Deum ostendere; eumque non adoptiuum, nec diuerse nature, sed consubstantialem Patri sine dubitatione monstrare? Procedere autem de Deo ideo nulla creatura dicitur, ut ille qui procedit de Patre et Filio sic esse credatur Deus, sicut est Pater et Filius. Solius est enim Spiritus sancti de Patre et Filio proprietas ista processionis, cuius est cum Patre et Filio natura communis. De Patre quippe ac Filio procedit, sed non recedit: nec est in aliquo minor aut subditus, qui de immenso Patre ac de immenso Filio inseparabiliter et unus procedit et totus. Sic igitur ei non potest imperari quod loquitur, sicut ei non potest imperari quod mirabiliter operatur. Omnia enim operatur unus atque idem Spiritus, diuidens singulis prout uult . Non itaque facit Spiritus  sanctus aliquid alterius potestatis imperio, sed omnia sue operatur arbitrio uoluntatis. Una est autem sancte Trinitatis uoluntas, unaque potestas, cuius una est naturaliter diuinitas.



IX LIBRO uIII. DE MISSIONE FILII ET SPIRITUS SANCTI.



FRAGMENTUM XXuIII. Unam habet Trinitas et locutionem et uoluntatem. Non mittitur Spiritus sanctus sicut angeli: unus est, et immensus. Datur baptisma etiam in eius nomine. Non recedit ab iis qui eum postulant ad se mitti. Quid petit Ecclesia cum Spiritum sanctum petit.


Nec ideo Spiritus proditor est secreti diuini, quia que dicit, propria uoluntate dicit. Una enim sancta  Trinitas unam semper habet locutionem, sicut unam habet per omnia uoluntatem: et in eo quod a Patre ac Filio quod loquitur audit Spiritus sanctus, solius est originis, non cuiuslibet inequalitatis indicium. Quo utique non ostenditur cui obtemperet subditus, sed unde procedat excelsus. Missionem uero Spiritus sancti nullatenus similem missionibus estimares angelicis, si humili corde ista quereres, et non superbus in contumeliam sancti Spiritus prosilires. Hoc enim cupiens querere, debuisti quidnam Scriptura diuina de sancto Spiritu dixerit, uestigare: et primo utrum multos assereret, an unum: deinde utrum localem dixerit, an immensum: postremo, considerans opera eius, cognoscere debuisti utrum soli diuinitati competant, an etiam possint cuiquam creature  congruere: ut ex his omnibus recta tibi de missione Spiritus sancti posset intelligentia suffragari. Itaque non te credo aliquatenus dubitare, quod sicut unus Pater, et unus Filius, sic et unus 614 Spiritus sanctus diuinis ubique predicetur eloquiis; dicente beato Apostolo: Diuisiones uero gratiarum sunt, idem autem Spiritus: et diuisiones ministrationum  sunt, idem autem Dominus: et diuisiones operationum sunt, idem uero Deus, qui operatur omnia in omnibus . Et paulo post : Hec autem omnia operatur unus atque idem Spiritus, diuidens singulis prout uult. Ne uero hic singula diuidentem Spiritum sanctum accipere nolis, et alium tibi Spiritum suspiceris, audi quid in Epistola ad Hebreos dicatur: Contestante Deo signis et portentis, et uariis uirtutibus, et Spiritus sancti distributionibus, secundum suam uoluntatem . Alio quoque loco idem beatus Apostolus ait: Unum corpus, et unus Spiritus, sicut uocati estis in una spe uocationis uestre . Ubi uni Spiritui, unum continuo Patrem, unum copulauit et Filium, adiungens: Unus Dominus. Christum scilicet significans, una  fides, unum baptisma, unus Deus et Pater omnium, qui super omnes, et per omnia, et in omnibus nobis . Alio quoque loco ait: Etenim in uno Spiritu omnes nos in unum corpus baptizati sumus, siue Iudei, siue gentiles, siue serui, siue liberi, et omnes uno Spiritu potati sumus . Nam et Saluator noster unum esse Spiritum sanctum ostendit, dicens: Ite, docete omnes gentes, baptizantes eos in nomine Patris et Filii et Spiritus sancti . Immensitatem uero huius Spiritus propheta agnoscens, et eum per omnia totum esse semper intelligens, Deo Patri dicit: Quo ibo a Spiritu tuo, et a facie tua quo fugiam? Si ascendero in celum, tu illic es; et si descendero in infernum, ades . Ubi utique Deum significauit cum suo  Spiritu ubique semper esse, a quo se fugere dixit omnino non posse. Hic tu forsitan alterum Spiritum Dei, et alterum Spiritum sanctum esse contendis: ubi diuinis necesse est continuo supereris eloquiis. Ipsum enim esse Spiritum sanctum, qui est Spiritus Deus, beatus propheta testatur, dicens: Ne proiicias me a facie tua, et Spiritum sanctum tuum ne auferas a me . Et quoniam unus Spiritus sanctus datus est apostolis et prophetis [quod beatus testatur Apostolus dicens: Habentes autem eumdem Spiritum fidei, sicut scriptum est: Credidi, propter quod locutus sum; et nos credimus, propter quod et loquimur ]; eumdem Spiritum Dei esse Spiritum sanctum indubitanter ostendens, ait: Qui autem hec spernit, non hominem spernit, sed Deum, qui etiam dedit Spiritum suum sanctum in nobis .  Die quoque Pentecostes, cum Spiritus sanctus in apostolos aduenisset, ipse utique Paracletus, quem eis Dominus promisit et misit, ipsum esse Spiritum Dei, prophetico beatus Petrus ostendit eloquio, dicens, hoc esse quod per Iel prophetam dictum est: Et erit in nouissimis diebus, dicit Dominus, effundam de Spiritu meo super omnem carnem . Et paulo post : Et quidem super seruos meos, et super ancillas meas, in diebus illis effundam de Spiritu meo, et prophetabunt. Huius itaque unius Spiritus immensitatem, quam sola potest uera naturaliter habere, imo quam sola naturaliter habet uera diuinitas, non solum beatus Dauid ostendit, uerum etiam Iel propheta indubitanter asseruit, in eo quod ait ex persona Dei dicentis: Effundam de Spiritu meo super  omnem carnem . Hinc est quod etiam in libro Sapientie 615 dicitur: Quoniam Spiritus Domini repleuit orbem terrarum, et hoc quod continet omnia scientiam habet uocis . Nusquam ergo deest, sed ubique totus immensus est, qui et orbem terrarum replere, et continere omnia perhibetur. Ideo quippe asseritur continere omnia, ne, dum orbem terrarum replere dicitur, deesse celestibus estimetur. Quem tamen paulo superius sanctum Spiritum Scriptura diuina nuncupat, dicens: Sanctus enim Spiritus discipline effugiet fictum, et auferet se a cogitationibus que sunt sine intellectu . Nam et in hoc sancti Spiritus agnoscitur naturalis immensitas, in quo per orbem terrarum, sicut in nomine  Patris, et Filii, ita baptizantur homines in nomine Spiritus sancti. Et ne quis forsitan arbitretur, nomen Spiritus sancti ubique quidem in baptismo nominari, non tamen eius ubique semper adesse presentiam, fidelibus Apostolus dicit: Nolite contristare Spiritum sanctum Dei, in quo signati estis in diem redemptionis ; et alio loco: Qui autem confirmat nos uobiscum in Christum, et qui unxit nos Deus, et qui signauit nos, et dedit pignus Spiritus in cordibus nostris . Et iterum: Qui autem efficit nos in hoc ipsum Deus, qui dedit nos pignus Spiritus . Alio quoque loco ait: In quo et credentes signati estis Spiritu promissionis sancto, qui est pignus hereditatis nostre . Quibus uerbis non solum naturaliter immensum, sed etiam  uerum Deum ostendit Spiritum sanctum, quem pignus hereditatis nostre asseruit. Cum utique pars hereditatis nostre non sit nisi Dominus Deus, de quo dicit uniuersa Ecclesia: Dominus pars hereditatis mee et calicis mei , apparet itaque Spiritum sanctum esse naturaliter immensum; nec solum in loco localiter non consistere, sed nec de loco ad locum posse transire. Nam omnes quidem rationales spiritus quos Deus creauit, licet in locis localiter non sint, tamen de locis ad loca transeunt: quod utique non fecissent, nisi locum in quo fuerant relinquendo, ad locum in quo non fuerant aduenissent. Quis enim nesciat, Gabrielem angelum tunc in templum uenisse, quando Zacarie apparuit, et de templo discessisse, postquam officium sue annuntiationis impleuit, et cum in templo fuit alibi non fuisse? Quia nulla est  creatura, que totam simul creaturam sua presentia possit implere, quod solius est Trinitatis: cuius sic est sine termino naturalis immensitas, sicut est sine initio eterna diuinitas. Unde ipsi quoque omnes sancti angeli, de quibus beatus Petrus dicit, quia in Spiritum sanctum concupiscunt prospicere, nullatenus in eum prospicere concupiscerent, si in seipsis eumdem Spiritum sanctum non haberent. Caritate quippe in eum prospicere concupiscunt, quia nemo quod non diligit concupiscit: caritatem autem, qua Spiritum sanctum diligunt, nonnisi per donum Spiritus sancti acceperunt. Caritas enim Dei diffusa est in cordibus nostris, per Spiritum sanctum qui datus est nobis . Per ipsum autem Spiritum diffusa est caritas in cordibus hominum, per quem diffusa  est in mentibus angelorum. Immensus est igitur Spiritus sanctus, qui unus atque idem replet orbem terrarum, replet etiam celestium spiritus angelorum. Ipse est enim, sicut Scriptura dicit, Spiritus intelligentie, sanctus, unicus, 616 multiplex, subtilis, mobilis, disertus, sine inquinamento, manifestus, sanus, amans bonum, acutus, qui nichil uetatur, et qui bene faciat, humanus, stabilis, certus, securus, omnem habens uirtutem, omnia prospiciens, et qui capiat per omnes spiritus intelligibiles, mundos, subtiles . Opera quoque Spiritus sancti quis non uideat summe tantum congruere Deitati? uerbo enim Domini celi firmati sunt, et Spiritu oris eius omnis uirtus eorum . In quo se Dominus  iehsu eiicere demonia manifestat: et potestatem signorum et prodigiorum, que per se a Christo Paulus fieri dicit, in uirtute Spiritus sancti fieri protestatur, dicens: Non enim audeo aliquid loqui eorum que per me non efficit Christus, in obedientiam gentium, uerbo et factis, in potestate signorum et prodigiorum, in uirtute Spiritus sancti . Unde et cum alteri datur per Spiritum sermo sapientie, alii sermo scientie secundum eumdem Spiritum, alteri fides in eodem Spiritu, et cetera que apostolici continet textus eloquii, omnia, sicut supra commemorauimus, operatur unus atque idem Spiritus, diuidens singulis prout uult . In eius nomine credentes baptizantur, et in ipso signantur. Ipse super Iesum baptizatum descendit et mansit.  Quem super se esse, et quo se unctum esse, et a quo se missum esse per Isaiam Dominus Christus ostendens, ait: Spiritus Domini super me, propter quod unxit me, euangelizare pauperibus misit me . Unde cum in synagoga hunc locum prophetici uoluminis recenseret, ait Iudeis: Quia hodie impleta est hec Scriptura in auribus uestris . Postquam uero in eum baptizatum descendit, dixit Euangelista, iehsu autem plenus Spiritu sancto regressus est ab Iordane . Ac deinde, postquam diabolus consummata tentatione recessit ab illo usque ad tempus, ait sanctus euangelista: Et regressus est iehsu in uirtute Spiritus in Galileam . Considera itaque cuncta que a nobis memorata sunt, et agnosces Spiritum sanctum, quia unus est sicut Pater  et Filius, immensus, implens omnem creaturam, et opera faciens que sola diuinitas facit: qua idem unus de loco ad locum mitti non potest, qui naturaliter docetur immensus: nec ei tanquam subdito aliquid imperatur, quia uoluntarie illa opera fecit et facit, que non potest facere nisi Deus. Quapropter sapienter consideranda est missio Spiritus sancti: qui utique non mittitur sicut angelus, cuius est officium debite seruitutis implere; sed sicut Deus, cuius est munera sanctificationis et sancte operationis, uoluntaria bonitate conferre. Sanctus namque Spiritus  replet orbem terrarum; quod de nullo unquam commemoratur angelo, sed de solo dicitur Deo, cui beatus Azarias in camino positus, dicit: Benedictus Dominus Deus patrum nostrorum, et  laudabile et gloriosum nomen tuum in secula ; et paulo post ait: Et cognoscant quoniam tu es Dominus Deus solus in omni orbe terrarum . Ubi utique docuit, uere Dominum Deum esse, qui est in omni orbe terrarum. Qui autem orbem terrarum non implet, esse in orbe terrarum non potest, ac per hoc nec Dominus Deus est. Necesse est igitur fateamur Dominum Deum esse Spiritum sanctum, de quo dicit Scriptura, quia Spiritus Domini repleuit orbem terrarum . Multa possem dicere de Spiritu sancto, 617 que terminandi huius operis intentione pretereo. Illud tamen uelim dicas, quid necesse sit ut sacramentum baptismatis non detur in nomine solius Patris, nec in nomine tantum Patris et Filii, sed in nomine totius Trinitatis, id est, Patris et Filii et Spiritus  sancti, si non est Spiritus sanctus eiusdem nature ac uirtutis, cuius sunt Pater et Filius. Quid sibi uult in baptismatis sacramento una commemoratio nominis, si non est illic una operatio Trinitatis? Quid necesse est ut homo in baptismo sine Spiritus sancti nomine saluari non possit, si sanctus Spiritus hominem non creauit? Aut illud quod maius est magis attende; cur supra Dei Filium uenit, si creatus est, non creator; aut quomodo eum repleuit, si non equalis credendus est esse, sed minor? Cum utique nec illius operatio renouando esset homini necessaria, qui hominem non fecit; nec super Christum ueniret Spiritus, quem dicitis quia Pater per Filium fecit; nec impleret illum, cui equalis esse non potuit. At tu, qui de missione Spiritus sancti renouas questionem,  et dicis quia Spiritus sanctus mitti docetur ac dirigi ut angelus et minister, recogita que sunt a nobis superius dicta, et inuenies Spiritum sanctum non sicut angelum mitti. Ille quippe mittitur de loco ad locum, ac sic illuc mittitur ubi non fuit. Spiritus autem sanctus, qui totum implet, et nusquam deest, illuc dignatur a Patre mitti per gratiam suam, ubi semper est per immensam diuinitatem suam, et illuc uenit collatione muneris, unde nunquam deest magnitudine deitatis. Non ergo, sicut tu tibi pro uoluntate tua ex meo nomine respondisti, missio Spiritus sancti, apparitio eius dicenda est: quia tunc uisibili demonstratione missus est, quando ad significandam gratiam eius sic erat missio eius intimanda fidelibus, ut ex eo quod oculis uisibiliter cernerent, inuisibilis  gratie munera cognouissent. uisum uero tibi est, de prece qua tempore sacrificii postulatur aduentus Spiritus sancti, uelle localem eius ostendere missionem. Sed de Spiritu sancto tunc digne cogitare poteris, si carnis prudentiam, que inimica est Deo , non sequaris. Illud enim primitus attendendum est, quod beatus Paulus fidelibus ait: Nescitis quia templum Dei estis, et Spiritus Dei habitat in uobis ? Quod utique ut diceret, promissionem nostri Saluatoris attendit, dicentis: Ego rogabo Patrem, et alium Paracletum dabit uobis, ut maneat uobiscum in eternum; Spiritum ueritatis, quem mundus non potest accipere, quia non uidet eum, nec scit eum: uos autem cognouistis eum, quia apud uos manet, et in uobis est . Ecce Dominus iehsu fidelibus  suis dedit Spiritum sanctum, ut cum eis sit in eternum, et in eis maneat. Quod si uerax est promissio Saluatoris, quod nemo Christianus dubitat, necesse est ut Spiritus sanctus a fidelibus non recedat: qui non nisi ab illis aufertur, quos Deus a facie sua proiecerit. Propter quod beatus Dauid dicit: Ne proiicias me a facie tua, et Spiritum sanctum tuum ne auferas a me . Cum ergo in his qui recte colunt Deum, sanctus Spiritus eterna prorsus habitatione requiescat, quomodo eum postulant sibi mitti? Quia utique ad sacrificandum digni non assisterent, si in se sanctum Spiritum non haberent. In quo etiam orandum sanctus Apostolus admonet 618 dicens: Orantes omni tempore in Spiritu, et in ipso uigilantes in omni instantia et obsecratione . Quomodo  ergo sibi mitti postulant, quem sibi datum diuinitus, et in se manere iugiter non ignorant? An forsitan priusquam sancti homines precem fundant, in eis sanctus Spiritus requiescit, et cum precaturos senserit, mox recedit? Quod si ita esset, melius fuit ut sancti homines nunquam orarent, et in se sanctum Spiritum iugiter haberent, quam oraturos aliquando ille desereret: unde consequenter illud non commodum inueniretur esse, sed noxium, quod ait euangelista, quia oportet semper orare . Omni tempore precipit. Quis autem sani capitis dicat, quod in seipso Spiritum non habeat qui in Spiritu orat? An forsitan tempore quo sacrificium offertur, existimas in illis quidem qui precem fundunt esse Spiritum sanctum, sed in ipso loco non esse ubi sacrificium  ponitur? Sed quis ita sapit, nisi qui desipit? Aut quis existimet aduentum sancti Spiritus locale, nisi qui carnali cogitatione possessus, et ob hoc a spiritali cogitatione seclusus, sic uult cogitare diuina, sicut cogitat humana; et sic cogitat Spiritum Dei qui replet orbem terrarum, sicut potest cogitare humanum uel angelicum spiritum? Cum ille Spiritus sanctus sic totam repleat creaturam, ut ipse unus semper ubique sit totus. Agnosce igitur quid in offerendis sacrificiis agitur, ut exinde intelligas quare ibi aduentus sancti Spiritus postuletur. Nempe illud impletur in sacrificiis offerendis, quod ipsum Saluatorem nostrum precepisse beatus testatur Apostolus, dicens: Quoniam Dominus iehsu in qua nocte tradebatur, accepit panem, et gratias agens fregit et dixit:  Hoc est corpus meum quod pro uobis tradetur; hoc facite in meam commemorationem. Similiter et calicem postquam cenauit, dicens: Hic calix nouum Testamentum est in meo sanguine; hoc facite, quotiescunque bibetis, in meam commemorationem. Quotiescunque enim manducabitis panem hunc, et calicem bibetis, mortem Domini annuntiabitis donec ueniat . Ideo igitur sacrificium offertur, ut mors Domini annuntietur, et eius fiat commemoratio, qui pro nobis posuit animam suam. Ipse autem ait: Maiorem hac dilectionem nemo habet, quam ut animam quis ponat pro amicis suis . Quoniam ergo Christus pro nobis caritate mortuus est, cum tempore sacrificii commemorationem mortis eius facimus , caritatem nobis tribui per aduentum sancti  Spiritus postulamus: hoc suppliciter exorantes, ut per ipsam caritatem qua pro nobis Christus crucifigi dignatus est, nos quoque gratia sancti Spiritus accepta, mundum crucifixum habere, et mundo crucifigi possimus: imitantesque Domini nostri mortem, sicut Christus quod mortuus est peccato, mortuus est semel; quod autem uiuit, uiuit Deo , etiam nos in nouitate uite ambulemus ; et munere caritatis accepto, moriamur peccato, et uiuamus Deo . Caritas enim Dei diffusa est in cordibus nostris per Spiritum sanctum, qui datus est nobis . Nam et ipsa participatio corporis et sanguinis Domini, cum eius panem manducamus, et calicem bibimus, hoc utique nobis insinuat, ut moriamur mundo, et uitam nostram absconditam habeamus  cum Christo in Deo, carnemque nostram 619 crucifigamus cum uitiis et concupiscentiis suis. Sic fit ut omnes fideles, qui Deum et proximum diligunt, etiamsi non bibant calicem corporee passionis, bibant tamen calicem dominice caritatis: quo inebriati, membra sua que sunt super terram mortificent, et induti Dominum Iesum Christum, carnis curam non faciant in desideriis; neque contemplentur que uidentur, sed que non uidentur. Sic enim calix Domini bibitur, dum sancta caritas custoditur; sine qua, si corpus suum quisquam tradiderit ut ardeat, nichil ei prodest. Dono autem caritatis hoc nobis confertur, ut hoc in ueritate simus, quod in sacrificio mystice celebramus. Illud utique quod Apostolus ait, Quoniam unus panis, unum corpus multi sumus; ideo  addidit, Omnes qui de uno pane participamus . Hoc autem ut tempore sacrificii postulemus, saluberrimum habemus nostri Saluatoris exemplum, qui hoc nos in commemoratione mortis eius poscere uoluit, quod nobis ipse, uerus Pontifex, morti proximus postulauit, inter alia dicens: Pater sancte, serua eos in nomine tuo quos dedisti mihi, ut sint unum sicut et nos ; et paulo post: Non pro his autem rogo tantum, sed et pro eis qui credituri sunt per uerbum eorum in me; ut omnes unum sint, sicut tu Pater in me, et ego in te, ut et ipsi in nobis unum sint, et mundus credat quia ta me misisti. Et ego claritatem, quam mihi dedisti, dedi eis, ut sint unum sicut et nos unum sumus. Ego in eis, et tu in me, ut sint consummati in unum . Hoc ergo nobis  poscimus, cum corpus et sanguinem Christi offerimus, quod nobis poposcit, quando se pro nobis offerre dignatus est Christus. Nam recense Euangelium, et inuenies ipsum Redemptorem nostrum ista oratione completa ingressum in hortum, et statim Iudeorum manibus comprehensum. Attamen post cenam in qua discipulis sacramentum sui corporis et sanguinis dedit, istam pro suis fidelibus orationem Saluator effudit: ostendens, hoc nos maxime tempore sacrificii orare debere, quod ipse sacrificandi regulam constituens, dignatus est summus Pontifex postulare. Hoc autem quod petimus, id est ut in Patre et Filio unum simus, per unitatem gratie spiritalis accipimus, quam a nobis sollicite seruari beatus Apostolus precipit, dicens: Supportantes inuicem in  caritate, solliciti seruare unitatem spiritus in uinculo pacis. Petimus ergo ut Spiritus sanctus ueniat, non secundum substantiam immense diuinitatis, sed secundum donum indiuidue caritatis. Nam si de loco ad locum existimas uenire Spiritum sanctum, consequens est ut etiam Patris et Filii de loco ad locum fatearis aduentum. Ait enim Dei Filius: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus . ueniunt itaque Pater et Filius ad dilectorem suum, qui tamen non diliguntur nisi ab eo in quo habitare dignantur. Deus enim caritas est : Deus autem caritate diligitur: tunc ergo Deus diligitur cum habetur. Sicut enim oculus, nisi lucem acceperit, ipsam lucem penitus  non uidebit; ita Deus tunc incipit ab homine diligi, cum homo ceperit a Domino uisitari. Quomodo ergo ad dilectorem suum ueniunt Pater et Filius, a quo diligi non 620 possent, si in eo non essent; nisi quia digne uenire dicuntur, cum gratiam quam donant, incremento profectus melioris accumulant? ueniunt ergo ad dilectorem suum, non accedendo ad hominem in quo iam erant, sed augendo in homine dona sua que dederant. Sic et Spiritus dicitur uenire, dum a fidelibus poscitur, quando donum caritatis et unanimitatis, uel conferre, uel augere dignatur. In quo munere precipue, et, ut ita dicam, proprie cognoscitur Spiritus sanctus. Potest enim alia quelibet per omnipotentiam donare, et ipse per gratiam non adesse: se autem ipsum demonstrat per gratiam  presentem, quando tribuit caritatem. Unde si linguis hominum quisquam loquatur et angelorum, caritatem autem non habeat, fiet uelut eramentum sonans, aut cymbalum tinniens; et si habuerit prophetiam, et nouerit mysteria omnia, et omnem scientiam; et si habuerit omnem fidem, ita ut montes transferat, caritatem autem non habeat, nichil est; et si distribuerit in cibos pauperum omnes facultates suas, et tradiderit corpus suum ut ardeat, caritatem autem non habeat, nichil ei prodest . Quis autem illa omnia neget dona esse Spiritus sancti, cum ea per Spiritum dari testetur Apostolus? Sed nichil horum prodest ubi caritas non est. Illa enim omnia dat Spiritus sanctus, etiam illis in quibus ipse non habitat; ab illis autem quibus caritatem  tribuit non recedit. Sancta ergo Ecclesia, dum in sacrificio corporis et sanguinis Christi, mitti sibi precatur Spiritum sanctum, donum postulat utique caritatis, quo seruare possit unitatem spiritus in uinculo pacis : et quia scriptum est: ualida est sicut mors dilectio , ad mortificationem membrorum que sunt super terram, illam postulat caritatem, per quam pro se gratis mortuum suum meminit Redemptorem. Sanctificat itaque sacrificium Ecclesie catholice Spiritus sanctus: et ideo in fide et caritate populus permanet Christianus, dum unusquisque fidelium, per donum sancti Spiritus, ideo digne corpus et sanguinem Domini manducat et bibit, quia et rectam tenet de Deo suo fidem, et bene uiuendo non deserit ecclesiastici corporis unitatem.



621 FRAGMENTUM XXIX. In fontis benedictione cur postuletur Spiritus sanctus. Quid Helie spiritus duplex; quid spiritus multiplex; quid in Apocalypsi septem spiritus ante thronum Dei. Spiritus sanctus est arbitrii sui. Quid sit mitti Filium a Patre, quid mitti a Patre et Filio Spiritum sanctum. Filius ut homo, missus est a Patre et a Spiritu sancto.


Et in fontis itaque benedictione non sic mitti petimus Spiritum sanctum, tanquam localem eius poscamus aduentum; sed in Deo Patre scientes Spiritus sancti naturaliter esse originem, ab ipso Deo Patre spiritalis doni poscimus largitatem, nomine eius nuncupantes dona eius; quod non sine sancte Scripture auctoritate facimus. Sunt enim horum uocabulorum plurima in canonicis libris exempla, in quibus dona  Spiritus sancti cognoscantur eius nomme nuncupata. Legimus enim quoniam cum esset sanctus Helias leuandus in celum, dixit Heliseo ut quod uellet postularet, priusquam tolleretur ab eo. Heliseus autem ait: Obsecro ut fiat duplex spiritus tuus in me . Ubi utique spiritale donum uidemus spiritus nomine nuncupatum. Nam illa Spiritus sancti simplex natura, in seipsa  nec minuitur, nec augetur. Dictus est quidem in libro Sapientie: Spiritus sanctus, unicus, multiplex . Sed hoc quod multiplex dicitur, non in seipso, sed in suis muneribus inuenitur. Sic autem dicitur in ueteribus libris multiplex Spiritus Dei, sicut in apostolicis Epistolis multiformis sapientia Dei : que tamen  non in seipsa, sed in suis est largitatibus multiformis. Quod manifestissime beatus Petrus ostendens, ait: Unusquisque qualem accepit gratiam, inter uos eam ministrantes, sicut boni dispensatores multiformis gratie Dei . Una est itaque simplexque natura Patris et Filii et Spiritus sancti; secundum quam naturam, simplex est et Sapientia Dei, et Spiritus Dei. Habentes autem donationes secundum gratiam que data est nobis differentes , Sapientiam Dei et Spiritum Dei, quem in sua natura simplicem nouimus, in suis multiformem donationibus inuenimus. Spiritus autem nomine dona spiritalia beatus quoque Ioannes in Apocalypsi nuncupans, ait: Ioannes septem Ecclesiis que sunt in Asia: gratia uobis et pax ab eo qui est, et qui erat, et qui uenturus est, et a septem spiritibus qui in conspectu throni eius  sunt . Hic utique septem spiritus dicens, unum Spiritum septiformis gratie largitorem uoluit intelligi; quem Isaias Spiritum sapientie et intellectus, Spiritum consilii et fortitudinis, Spiritum scientie et pietatis, et Spiritum timoris Dei , ipsius gratia illuminatus agnouit. Ubicunque igitur 622 in Apocalypsi beati Ioannis septem spiritus nominantur, septem dona unius Spiritus sancti agnoscantur. Quod si forte hic in septem spiritibus, non ipsam septiformem spiritalium donorum gratiam credis, sed septem prorsus spiritus existimas propriis distare personis: dic nobis utrum eos Spiritu sancto, id est Paracleto de quo nunc agimus, equales, an minores, an potiores, existimes. An forte unum de illis septem istum sanctum Spiritum putes? Si  enim istos quos putas septem spiritus, equales sancto Spiritui dixeris, iam non septem, sed octo spiritus sanctos unius dignitatis sine dubio nuncupabis. Que igitur causa fuit ut ab illis septem spiritibus gratiam Ecclesiis beatus Ioannes optaret, et ab eis gratiam Paracleti Spiritus submouisset? cum in libro Actuum apostolorum scriptum sit, quod cum beatus Petrus Cornelio, et ceteris qui cum eo fuerant, uerbum fidei loqueretur, Cecidit Spiritus sanctus super omnes qui audiebant uerbum, et obstupuerunt ex circumcisione fideles qui uenerant cum Petro, quia et in nationes gratia Spiritus sancti effusa est . Nunquidnam huius sancti Spiritus gratiam minorem beatus Ioannes nouerat, et ideo Ecclesiis que erant  in Asia, ab aliis septem spiritibus gratiam postulabat? Cum utique si octo spiritus essent, simul debuit ab omnibus spiritibus illis Ecclesiis postulare donum gratie spiritalis, ut eorum quos equales asseris nulla esset separatio largitatis. Si uero illos septem spiritus minores dicis esse Paracleto, denuo requiritur cur minorum spirituum gratiam beatus Ioannes fidelibus dari uoluit, et potioris gratiam non quesiuit? Cum profecto ille possit esse largitor melioris gratie, qui superioris est et nature. Si uero istos septem spiritus potiores sancto Spiritu pronunties, que causa est ut illis omissis, solus Spiritus sanctus cum Patre et Filio in baptismate nominetur, qui etiam spiritus adoptionis filiorum ab Apostolo nuncupatur ? Cum sine dubio illi quos dicis esse septem  spiritus, secundum sententiam tuam et natura meliores et numero plures, debuerint cum Patre et Filio in sacramento baptismatis nominari; qui et numeri pluritate, et dignitate nature, possent renascentibus gratiam potiorem copiosioremque largiri. Debuit ergo, si ita esset ut dicis, sanctum baptisma non in nomine Patris et Filii et Spiritus sancti, sed in nomine Patris et Filii et septem spirituum dari. Similis regula seruari debuit et in baptismate, si unus ex illis septem spiritibus esset Spiritus sanctus. Quod si hoc faciendum sentis, aut dicis, attende Christum cuius regule contradicis. An forsitan, ut Spiritum sanctum minorem ostendas Patre ac Filio, eum de sacramento baptismatis eximis, et alium ibi Dei Spiritum introducis? Solent enim aliqui uestrum, cum ceperint de sancti Spiritus diuinitate conuinci, pro  eo quod certum est homines in nomine Patris et Filii et Spiritus sancti  baptizari, ad eam se conuertere prauitatem, ut dicant non istum Spiritum Paracletum, sed alterum esse Spiritum Dei, in cuius nomine accipiunt credentes baptismatis sacramentum; quem Paracleto Spiritui sine dubio preferunt. Quod si hoc ita est, dicite nobis utrum istum Spiritum, solius Patris, an solius Filii, an utriusque 623 esse credatis? Quod si solius Patris istum Spiritum dicitis, sine dubio eum potiorem Filio predicatis. Querimus ergo, utrum saltem istum unius cum Deo Patre dicatis esse nature? Quod si unam Dei Patris et istius Spiritus naturam dicitis, necesse est autem Dei Filio preferatis. Quod si hoc ita est, ergo  secundum sensum uestrum, ordo nominum male positus est a Christo in baptismatis sacramento. Si enim cum Deo Patre et Spiritu eius non unius est nature, non debet inter nomen Patris et Spiritus sancti Filii nomen interseri; cum nomen Patris et Spiritus sancti, naturalis doceat unitas debere coniungi. uerumtamen hic meminisse uos conuenit, super Iesum baptizatum, Spiritum Paracletum  descendisse. Considerate igitur, ne illum potiorem dicere debeatis qui super Christum descendit in Iordane, quam illum alterum quem nunc existimatis dari fidelibus in sancto baptismate. Sed in omnibus uos diuinitas summa conuincit et destruit. Testatur enim Deus Pater Spiritum suum se super Filium  dedisse; quod per Isaiam dictum sanctus euangelista in persona Christi commendat his uerbis: Ut adimpleretur quod dictum est per Isaiam prophetam, dicentem: Ecce puer meus quem elegi, dilectus meus in quo bene placuit anime mee: ponam Spiritum meum super eum . Quod etiam in eius baptismate insinuare curauit, dicens: Baptizatus autem, confestim ascendit de aqua: et ecce aperti sunt ei celi, et uidit Spiritum Dei descendentem sicut columbam et uenientem super se . uidesne, ipsum esse Spiritum Dei, quem uos sine reuerentia blasphematis, et minorare contenditis? An forte dicis etiam istum quidem Spiritum Dei esse, sed tamen esse alterum Spiritum Dei, qui in sacramento baptismatis cum Patre et Filio nominatur?  Sed  ex eo quod iste super Christum descendit, non a uobis debet minor illo Spiritu, sed potior estimari. Deinde quero utrum ille Spiritus quem Dei esse Spiritum dicitis, unus sit communis Patris et Filii, an solius Patris esse dicatur? Si enim unus est iste Spiritus Patris et Filii, et idem Spiritus unius est nature cum Patre, profecto unius est etiam nature cum Filio. Unius ergo sunt nature, uniusque diuinitatis Pater et Filius; quia unus utriusque Spiritus unam habet cum Patre Filioque naturam. Si uero istum unum Spiritum solius esse dicitis Patris, non etiam Filii, attendite illud quod Apostolus ait: Si quis autem Spiritum Christi non habet, hic non est eius ; et aut negate uos Christi esse, si Spiritus eius non est in uobis; aut dicite, non Patrem et Filium et Spiritum  sanctum, sed Patrem et Filium, et duos in uobis spiritus habitare. Sed cum nemo possit duobus dominis seruire , quomodo uos iuste poteritis quatuor dominorum seruos asserere? An unum dominum Patrem cum Spiritu suo, et alterum dominum Filium cum Spiritu suo esse dicitis? Sed etiam sic duorum dominorum uultis esse serui, quandiu Patrem et Filium non uultis unum Dominum confiteri. Sed nec Patris et Filii serui esse poteritis, donec unam dominationem Patris Filiique non creditis: ac per hoc, quandiu Patrem et Filium duos dominos dicitis, et tamen duobus seruire dominis non potestis, non seruitute carebitis, sed salute. Quapropter 624 maiestatem sancti Spiritus, Fabiane, cognosce, et eum blasphemare iam desine: qui utique ideo ad  benedicendum fontem postulatur ut ueniat, ut donum adoptionis filiorum donata peccatorum remissione concedat. uenit enim in largitate suorum munerum, cum ipse non desinat orbem replere terrarum. Pater autem eum mittit, quia a Patre procedit: mittit autem origine maiestatis, non imperio iussionis. Sic autem Spiritus sanctus, qui ubique totus est, uenit, sicut uenire cum Deo Patre Filius consueuit. Missio ergo Spiritus sancti collatio est inuisibilis muneris, non apparitio personalis: quia nec ipsa missio localis intelligitur, ubi qui mittitur immensus naturaliter inuenitur. Cuius missionem ut in suis muneribus euidenter agnoscas, illud attende quod beatus Ioannes in Apocalypsi dixit, septem spiritus Dei missos per  orbem terrarum : cum ipse in Euangelio dixerit, Saluatorem nostrum non septem spiritus a se atque a Patre promisisse mittendos, sed unum Paracletum, Spiritum ueritatis qui a Patre procedit . Nunquid ergo Euangelii sui beatus Ioannes potuit obliuisci, ut illic unum Spiritum diceret esse promissum, et hic septem spiritus diceret esse missos? aut ipse Dominus non omnes septem spiritus debuit apostolis dare, quos principes sue constituebat Ecclesie? An et ipsos apostolis septem spiritus asseris missos? quod te dicere sancta nullatenus permittit auctoritas. Nam et die Pentecostes ipsum sanctum Spiritum apostoli acceperunt quem eis promiserat Dominus; et cunctis fidelibus atque obedientibus Deo unum eumdemque Spiritum sanctum datum esse testati sunt, dicentes: Et nos sumus  testes horum uerborum, et Spiritus sanctus, quem dedit Deus omnibus obedientibus sibi . Ipse unus Spiritus omnibus est fidelibus datus, de quo Apostolus ait, Et omnes uno Spiritu potati sumus . Quod ergo ait beatus Ioannes, septem spiritus Dei missos per orbem terrarum, ostendere uoluit qualiter unus Spiritus Dei, non in se , sed in suorum munerum largitate mittatur. Dixit ergo septem spiritus Dei missos per orbem terrarum, ut ostenderet, Ecclesie per orbem terrarum ubique diffuse septiformem gratiam sancti Spiritus largitate collatam. Sanctus itaque Spiritus, qui Ecclesie caritatem et donat et seruat, et sacrificium, et baptisma diuine uirtutis operatione  sanctificat. Proinde, non est baptisma nostrum  nullius momenti, nulliusque substantie. Baptisma quippe, quod in nomine Patris et Filii et Spiritus sancti datur, quando intra Ecclesiam catholicam datur, et formam in se pietatis continet, et uirtutem. Forma itaque pietatis uisibili tinctione confertur: uirtus autem pietatis, dono uere fidei et caritatis infunditur. Heretici uero et schismatici, de Ecclesia recedentes, perdiderunt pietatis uirtutem, quia non tenuerunt ueram fidem, nec custodierunt ecclesiasticam caritatem: formam uero pietatis, quod est tinctionis uisibile sacramentum, non amiserunt quando de Ecclesia exierunt. Remansit autem in eis ad damnationis testimonium, non ad salutis auxilium. Hoc ergo extra Ecclesiam dederunt,  quod acceptum nullatenus perdiderunt, id est baptismatis uisibile sacramentum. Quod baptisma 625 non ideo dicendum est apud hereticos non habere pietatis formam, quia uirtutem pietatis ibi non habet: sed forme pietatis reddenda est uirtus, quam sola unitas catholica possidet, in qua est et recte fidei ueritas, et caritatis indisrupta societas. Hoc unum corpus Ecclesie unus Spiritus uiuificat. Propter quod ait beatus Paulus: Unum corpus, et unus Spiritus . In hoc uno corpore permanentibus singulis quibusque membris, et forma inesse inuenitur et uita. Ab hoc autem corpore omne membrum quod fuerit siue infidelitate, siue animositate precisum, formam retinet, uita caret. Membrum enim quod a corpore separatur, inuisibilem quidem uitam perdit, formam  tamen uisibilem non amittit. Dicis ex hoc subiectum et minorem ostendi Spiritum sanctum, quia non ipse postulatur ut descendat aut ueniat, si in sua potestate, uel liberi arbitrii est. Et quomodo libertatem arbitrii Spiritui sancto denegat Fabianus, quam ipsi precipue Paulus assignat apostolus, dicens: Dominus autem Spiritus est. Ubi autem Spiritus Domini, ibi libertas ? Ergone Spiritui sancto a te, Fabiane, libertas negatur arbitrii, qui nobis ad hoc datur, ut per eum libertas nostri arbitrii gratuito munere reparetur? Quis enim unquam sine gratia Spiritus sancti potuit mortifera seruitute carere peccati? Quis, rogo, sine sancti Spiritus munere, ad interioris recidiua libertatis exordia potuit aliquatenus aspirare? Proh nefas! quantum se superbiendo precipitat  humana temeritas! et dum in sui Creatoris ac Liberatoris contumeliam prosilire contendit, diuine bonitatis beneficia non attendit. Ait enim Dei Filius: Si uos Filius liberauerit, uere liberi eritis . In eo autem quod liberamur, Dei filii efficimur, quia liberati a peccato, serui autem facti Deo , in quo accipimus donum diuine adoptionis, in eo utique accipimus gratiam libertatis. Beatus autem Apostolus ait: Non enim accepistis spiritum seruitutis iterum in timore: sed accepistis Spiritum adoptionis filiorum, in quo clamamus, Abba, Pater . Quomodo ergo ipsi Spiritui adoptionis homo libertatem audet adimere, quam sine ipso Spiritu, nec recipere potest perditam, nec ualet obtinere collatam? Et quod peius est, audes, Fabiane,  dicere quia liberum arbitrium homini quidem non deest, et sanctus Spiritus liberi arbitrii non est. Nobis dicit Apostolus: uos enim in libertatem uocati estis, fratres: tantum ne libertatem in occasionem carnis detis; sed per caritatem Spiritus seruite inuicem . Ecce caritas Spiritus nos in libertatem fecit uocari: quomodo ipse Spiritus liberi esse negatur arbitrii? Sed quoniam ille Spiritus arguit mundum de peccato, et de iustitia, et de iudicio ; cum pro hoc peccato ueneris ad iudicium, tunc liberum sancti Spiritus experieris arbitrium. Dicis interea in eo esse minorem atque subiectum Spiritum sanctum, quia non petitur ut descendat, ut ueniat, ut ipse se mittat ac dirigat: non autem negas Filium missum a Patre, propter quod eum  minorem conaris asserere. Si ergo diuinorum cognoueris attestatione uoluminum, Filium a prophetis postulatum ut descenderet ac ueniret, saltem hinc eum fateberis non esse subiectum; dicesque eum esse uoluntatis libere, ac proprie potestatis. Cui enim nisi Filio quem descensurum nouerat, beatus propheta dicebat: Domine, inclina celos, et 626 descende ? aut cuius, nisi Dei Unigeniti poscebat aduentum, dicens: Qui pascis Isrel, intende; qui deducis uelut oues Ioseph. Qui sedes super Cherubim, appare coram Efrem, et Beniamin, et Manasse. Excita potentiam tuam, et ueni ut liberes nos ? Agnosce igitur, in eo quod Pater postulabatur, dicente propheta: Emitte lucem tuam et ueritatem tuam ; et: Manda, Deus,  uirtuti tue; confirma quod operatus es in nobis , a Patre Filium missum; in eo uero quod ut ueniret a prophetis ipse Filius rogabatur, Filium propria uoluntate uenisse. Nunquam enim a prophetis postularetur Filius, si in propria potestate non eius fuisset aduentus. Rogabatur ergo Pater, ut ipse mitteret Filium, quia genuit Filium; neque tamen Filius rogaretur ut descenderet ac ueniret, si unam eamdemque cum Patre potestatem naturaliter non haberet. Sancti ergo prophete sciebant se Filium rogare, cum rogabant Patrem; similiter et Patrem postulare, cum Filium postulabant: ideo siue ad Patris, siue ad Filii personam precem dirigerent, totam Trinitatem in unius persone compellatione poscebant, quia unam Trinitatis substantiam nouerant.  Filius est igitur a Patre missus, non Pater a Filio: quia Filius est a Patre natus, non Pater a Filio. Similiter etiam Spiritus sanctus a Patre et Filio legitur missus, quia a Patre Filioque procedit. Sed quia non uno modo in Scripturis sanctis dicitur missio, propterea in sacramento Incarnationis, non solum a Patre, uerum etiam a Spiritu sancto missus est Filius: quia mediator Dei et hominum homo Christus iehsu, totius est Trinitatis operatione plasmatus. Alio autem modo mittitur a Patre et Filio Spiritus sanctus, qui  naturaliter a Patre Filioque procedit. Mittitur enim a Patre et Filio Spiritus sanctus, cum ab ipsa Trinitate, uno Deo, gratie spiritalis donatur effectus. Aliter uero a Patre et Spiritu sancto missus est Filius,  quando semetipsum exinaniens, formam serui accepit. Neque enim hoc est in personam suam accipere carnem, fierique uerbum hominem, quod est inuisibili potentia conferre cuiusquam muneris largitatem. Non enim uere Spiritus sanctus uere columba factus est aut uere ignis factus est, quando eum talium rerum uisione significari  oportuit. uerbum autem caro factum est, quando Unigenitus Deus carnem accepit. Quod tamen non aliena potestate, sed propria fecit; neque sua tantum, quia illud pietatis sacramentum, totius Trinitatis est una uoluntate ac potestate perfectum. Miror autem quomodo a Spiritu sancto mitti non credas angelum, a quo missum legis ipsum Dominum angelorum. Patrem uero inuocamus, propter  originem et naturalem diuinitatis atque indiuiduam unitatem. Quod utique dono diuine inspirationis sancta custodit Ecclesia. Non enim poterat plurali numero Trinitatem poscere, ne ab infidelibus non Deo, sed diis putaretur religio Christiana seruire. Patrem ergo sancta Ecclesia in precibus poscit, quem esse originem Filii et Spiritus sancti, recta credulitate cognouit. Ideo autem nomine Filii et Spiritus sancti, orationes precesque consummat, ut sanctam Trinitatem unius esse nature ac maiestatis ostendat. De potestate autem Spiritus sancti quam illi in creatura denegare non metuis, cum tu eius effugere potestatem 627 iustitiamque non possis, iam tibi superius respondi. Manifestum est enim eum plenam habere rerum omnium potestatem, quia omnia operatur,  diuidens singulis prout uult . Noli ergo negare superbus sancti Spiritus potestatem, ne condemnatus sentias equitatem. Spiritus enim sanctus naturaliter Dominus est, quia naturaliter Spiritus Domini est; non solius Domini Patris, nec solius Domini Filii; sed unius Domini, scilicet Patris et Filii: et quia naturaliter unus est Patris et Filii Spiritus, cum Patre et Filio naturaliter unus est Dominus. Qui propterea non uenit, nisi cum a Patre Filioque mittitur, quia inde est eius uoluntaria ueniendi potestas, unde est eius naturaliter eterna diuinitas.



FRAGMENTUM XXX. Non omnis missio apparitio est. In columba tantum, et in linguis igneis apparuit Spiritus sanctus, sepe alias missus sine apparitione. Diabolus non est missus ad Iob, sed permissus. Mittuntur angeli ut administratorii Spiritus. Non orat pro nobis Spiritus sanctus eo modo quo Filius.


Ecce iterum dico quod superius dixi: Non omnis missio apparitio est, et maxime missio Spiritus sancti. Cuius missionem non nisi secundo uisibiliter oportebat ostendi; non per propriam naturam, sed per subditam creaturam, que creatura et aliquid significaret, et peracta significatione transiret. Sic autem in illa columba, et linguis igneis significari oportuit Spiritum sanctum , sicut oportebat ut Deum Patrem significaret illa uox que super Iesum baptizatum facta est: in qua tamen sic personam significatam Patris accipimus, ut eius diuinitati temporalem locutionem  ascribere nullatenus audeamus. Spiritus autem qui de celo mittuntur, tunc apparent quando eis a Deo precipitur, et tunc non apparent quando eis diuinitus non iubetur; illuc tamen mittuntur, ubi non fuerunt antequam mitterentur. Quod de sancto Spiritu non potest recte uel credi uel dici, quem constat ubique semper esse totum, quia Spiritus Domini repleuit orbem terrarum . Falsum est autem quod dixisti, Diabolus cum ad Iob missus est, quare non apparuit? Neque enim sancta Scriptura dixit ad Iob diabolum missum, quamuis dixerit fuisse permissum. Inaniter igitur tibi uerba inutilia de missione atque apparitione angelorum multiplicando uersas, et uersando multiplicas; quasi nos ideo negemus angelos missos, quia se plerumque manifestauerunt. Cum  utique in eo quod mittuntur, siue oculis humanis appareant, siue a conspectu hominum semetipsos abscondant; sic tamen mittuntur quemadmodum 628 auctoritas apostolica protestatur: Administratorii spiritus in ministerium missi, propter eos qui hereditatem capiunt salutis . Sed nunquam talis potest esse missio Spiritus sancti. Ille enim nullam potest habere cum angelis similitudinem missionis, quia ubicunque sunt sancti angeli, ipso sunt omnes uno Spiritu pleni, qui totus est in singulis, et unus in cunctis. Angelus uero et minister nusquam sanctus Spiritus nominatur: cum in opere una quidem sit annuntiatio Trinitatis, et in subministratione Spiritus, non sit ministerium seruitutis, sed diuine maiestatis auxilium. Quod beatus Petrus indubitanter  ostendit, dicens: Siue qui loquitur, tanquam sermones Dei: siue qui ministrat, tanquam ex uirtute quam administrat Deus . Ubi ostenditur non cuiusquam creature, sed solius esse Dei, auxilium administrare uirtutis. Illi quoque obiectioni, qua sanctum Spiritum postulare, gemere, atque interpellare dixisti, quantum me Dominus adiuuit, dedi responsum; ostendens quemadmodum ille sermo Apostoli secundum regulam debeat ueritatis intelligi. Nam reuera Christus, qui est in dextera Dei, interpellat quidem pro nobis , sed secundum quod dignatus est Sacerdos esse, et obtulit semetipsum pro nobis, oblationem et hostiam Deo in odorem suauitatis . Inde igitur oratio, unde oblatio; inde obsecratio sacerdotatis, unde illi  nobiscum natura communis Proinde ipse est qui et orat pro nobis, et oratur a nobis. Orat namque pro nobis secundum quod est Sacerdos noster, et caput corporis Ecclesie, unus mediator Dei et hominum, homo Christus iehsu: oratur autem a nobis secundum quod cum Patre naturaliter unus est Deus. Spiritus autem sanctus, neque apud Patrem, neque apud Filium, pro nobis ullum postulationis officium gerit; sed cum Patre et Filio, unum postulationibus nostris auditum benignitatis impendit, unam misericordiam tribuit, unum confert auxilium, unam remissionem condonat peccatorum. Simul enim a nobis, dum Patrem poscimus, tota Trinitas poscitur, quia quidquid salubre nobis est, tota Trinitas inseparabili uirtute ac bonitate largitur.



EX LIBRO IX. DE INuOCATIONE TRINITATIS.



629 FRAGMENTUM XXXI. Non Pater tantum inuocatur, sed etiam Filius. In una persona inuocatur tota Trinitas. Quod una persona poscitur, tota Trinitas facit.


Dicis quod siue oratio Dominica, siue omnes orationes communes et preces, non nisi ad solius Dei Patris personam rite fundantur. Nos autem dicimus, orationem quidem Dominicam ad solius Patris semper fundi debere personam; quippe in qua sic orare incipimus, ut ipsum Patrem primitus nominemus. Unde, ex ista regula quam Saluator instituit, Ecclesia, que corpus eius est, orationes suas ad personam Dei Patris fundere consueuit. uerumtamen ut agnoscamus, in unius inuocatione persone totam Trinitatem obsequio fidelis inuocationis pariter honorari,  inuenimus a patriarchis et martyribus sanctis etiam Filium inuocatum; quibus utique tu nec ignorantiam ueritatis, nec aliquod crimen irreligiosi assignare audebis erroris. In illo igitur quem Deus posuit Patrem multarum gentium , rei huius primum accipe documentum: de quo, cum adhuc Abram, et necdum Abraham diuino munere uocaretur, in Genesi scriptum sic continetur: Et uisus est Dominus Deus Abre, et dixit ei: Semini tuo dabo terram istam. Et edificauit ibi Abram altare Domino, qui uisus est ei. Et recessit inde in montem contra orientem Bethel, secundum mare Agge, contra orientem: et edificauit ibi altare Domino Deo, et inuocauit in nomine Domini Dei qui uisus est . Elige nunc unum e duobus, ut aut Deum Patrem dicas sancto Abrahe uisum, aut Filium asseras inuocatum. uide enim quid Scriptura  commendat: Et inuocauit in nomine Domini Dei qui uisus est: ubi agnoscitur quia Deus qui uisus est, ipse est inuocatus. An pro eo quod dictum non est, Inuocauit Dominum Deum qui uisus est, sed, In nomine Domini Dei qui uisus est, ex hoc alterum uisum, alterum forsitan existimas inuocatum? Dic ergo quem sanctus patriarcha inuocauerit, aut in cuius nomine eum existimes inuocasse. Procul dubio aut Patrem in nomine Filii, aut Filium in nomine Patris asseris inuocatum.  Sed quodcunque delegeris, necesse est ueritatis uirtute uincaris. Si enim Filium in nomine Patris asseris inuocatum, propter illud quod ait: Ego ueni in nomine Patris mei ; ecce interim Filium a sanctis patriarchis inuocatum necesse est fatearis. Quid est autem inuocare, nisi orare? Ipsum ergo Abraham orauit, quem inuocauit. Placetne tibi, an displicet, Filium a sancto Abraham 630 inuoca tum? Si placet, aut dic ibi non inuocatum Patrem, aut in unius inuocatione persone honorificentiam agnosce communem. Sed profecto, dicens Filium inuocatum in nomine Patris, ex hac inuocatione Patrem separare non poteris. Cur ergo inuocato Filio inuocatum credis et Patrem, et inuocato Patre etiam Filium non credis inuocatum? Cum utique sicut illic  inuocatio a prole recurrit ad originem, sic etiam hic ab origine recurrat ad prolem. Deus igitur, qui in uocatur in nomine Domini Dei, in suo utique nomine inuocatur: nec aliud est inuocare Dominum, quam nomen Domini inuocare. Alioquin quis est cui dicit Isaias: Domine, preter te alium non nouimus, nomen tuum inuocauimus ? Aut cui Ieremias dicit: Et tu in nobis es, Domine, et nomen tuum inuocatum est super nos ? Dauid quoque orans, Deus, inquit, in nomine tuo saluum me fac, et in uirtute tua iudica me . Postremo, si putas quia non habet regula fidei ut Filius inuocetur, beatum Stephanum necesse est reprehendas, de quo scriptum est quod eum Iudei lapidabant inuocantem et dicentem: Domine Iesu, suscipe spiritum meum . Petri quoque apostoli sine dubio doctrinam  abiiciens, dicentis: [a 1Kb] Gratia cum omnibus qui inuocant Iesum Christum in perpetuitate. Pax uobis omnibus qui estis in Christo . Cur itaque beatus Stephanus ad Filium orationem fundit, si nunquam est Filius exorandus? aut quem alium inuocat Dauid nisi Filium, dicens illud quod supra posuimus: Qui pascis Isrel, intende; qui deducis uelut oues Ioseph ? Cuius et aduentum postulat, dicens : Excita potentiam tuam, et ueni  ut liberes nos. Agnosce igitur, inuocato Patre, Filium quoque pariter inuocari, et inuocato Filio, inuocari nichilominus Patrem, et ab eadem inuocatione Spiritum sanctum nullatenus separari. Unum enim sancte Trinitati obsequium orationis debemus, in cuius nomine baptizati, gratiam redemptionis accepimus. Patri ergo dicimus orantes, Per Dominum nostrum Iesum Christum Filium tuum, poscentes ut per ipsum faciat quod oramus, per quem nos facere dignatus est ut essemus. Omnia enim Pater per Filium fecit et facit, quia unus Dominus iehsu Christus per quem omnia ; de quo item scriptum est, quia omnia per ipsum facta sunt, et sine ipso factum est nichil ; et quia omnia per ipsum et in ipso creata sunt, et ipse est ante omnes, et omnia in ipso constant . Sed quia illud quod  dicitur, Per Dominum nostrum Iesum Christum, adiurationem existimas, etiam in hoc equalem Filium Patri cognosce. Apostolica quippe dicit auctoritas: Abrahe namque promittens Deus, quoniam neminem habuit per quem iuraret maiorem, iurauit per semetipsum . Deus ergo qui non iurat nisi per semetipsum, non adiuratur nisi per illum qui cum eo unius esse nature cognoscitur. Quamuis orationis illa conclusio magis per quem Pater operetur ostendat, non sermonem adiurationis contineat. Quocunque tamen modo dicatur, sufficit, quoniam ad hoc dicitur, ut omnis oratio, omnesque preces, Filii et Spiritus sancti nomine concludantur. Ergo ex quo et beatum martyrem Stephanum ostendimus, in ipso articulo passionis, orationem suam non ad Patris, sed  631 ad Filii direxisse personam; rursusque ad personam Patris orationem siue precem tota dirigit Ecclesia semper; debes agnoscere, omnem rationem fidei nostre quamuis ad unam ex Trinitate personam uideatur dirigi, totius in ea tamen Trinitatis honorificentiam contineri. Ille enim qui ait: Qui me odit, et Patrem meum odit , et de quo beatus Ioannes dicit: Qui diligit genitorem, diligit eum qui natus est ex eo ; sicut communiter cum Patre uel odio haberi uel diligi, ita cum Pater exoratur, simul cum eo cognoscitur a fidelibus exorari. Et quoniam unus est Patris et Filii Spiritus, necesse est ut dum inuocatur Pater aut Filius, in Patre et Filio etiam ille qui unus est utriusque Spiritus inuocetur. Unus est autem iehsu Christus, unigenitus Dei  Patris Filius, cuius nomine concludimus omnem orationem quam destinamus ad Patrem: nec tamen sine sancti Spiritus nomine, ut ostendamus totam nos humiliter poscere Trinitatem. Non enim omni Trinitati dicimus: Per Dominum nostrum Iesum Christum Filium tuum, sed soli Patri, cuius est unigenitus Filius Dominus iehsu Christus. Ad hoc autem, sicut supra iam diximus, nomen Iesu Christi et Spiritus sancti cum Patrem oramus adiungimus, ut quidquid poscimus, a tota nos Trinitate postulare monstremus. Alioquin ostende nobis quomodo possit illud impleri, quod ipse Saluator noster, in ipso sermone nouissimo, quem  ad discipulos habuit, precepisse cognoscitur. Quodam  enim memorati sermonis loco ait: Si manseritis in me, et uerba mea in uobis manserint, quodcunque uolueritis petetis, et fiet uobis . Hic petendum dixit, sed utrum ab ipso, an a Patre petendum sit non ostendit. Paulo post tamen curauit petendam Patris aperire personam, dicens: Non uos me elegistis, sed ego elegi uos, et posui uos ut eatis, et fructum afferatis, et fructus uester maneat; ut quodcunque petieritis Patrem in nomine meo, det uobis : quod rursus inculcans ait: Amen amen dico uobis, si quid petieritis Patrem in nomine meo, dabit uobis . uerumtamen audi quomodo etiam seipsum petendum curauerit discipulis intimare, dicens: Amen amen dico uobis, qui credit in me, opera que ego facio et ipse faciet, et maiora horum faciet; quia ego ad Patrem uado, et quodcunque petieritis in nomine meo, hoc faciam,  ut glorificetur Pater in Filio. Si quid petieritis me in nomine meo, hoc faciam . Ecce Dei Filius petendum insinuat et seipsum. Si quid autem Pater in nomine Filii fuerit petitus, sine dubio daturus est, quia hoc promisit Filius qui est fidelis in uerbis suis: si quid etiam Filius in suo petatur nomine, hoc se promittit sine dubitatione facturum. Proinde, aut dic Patris et Filii unum opus esse, et personas in oratione coniungi; aut si separas personas, ut quod petitur Pater, Filium peti non credas, necesse est ut si cui uindicandum putas orationis obsequium, soli ascribas etiam operationis effectum. Ac per hoc, secundum sententiam tuam, in ipsis sanctis apostolis et martyribus magna in suis orationibus diuersitas inuenitur: dum alius Patrem orat, alius  Filium inuocat. Nam legimus a beato Paulo Patrem pro fidelibus inuocatum, sicut ipse dicit: Huius rei gratia, flecto 632 genua mea ad Patrem Domini nostri Iesu Christi, ex quo omnis paternitas in celis et in terra nominatur, ut det uobis secundum diuitias glorie sue uirtute corroborari per Spiritum eius in interiorem hominem, habitare Christum per fidem in cordibus uestris . Quod utique Pater sine dubio fecit. Beatus autem Stephanus Dominum Iesum, ut spiritum eius susciperet, inuocauit . Quod utique item Dominus Christus inuocatus impleuit. Quid ergo nunc dicis? Fecitne Filius cum Patre, quod Paulus Patrem petiit, et Pater cum Filio, quod Filium Stephanus inuocauit? An quod solum Patrem Paulus petiit, solus Pater fecit, et quod solum Filium Stephanus  inuocauit, solus Christus impleuit? Si enim dixeris illud quod, secundum sententiam tuam, solum Patrem Paulus petiit, a solo Patre fuisse factum, nichilominus fateberis etiam illud quod solum Filium Stephanus poposcit, a solo Filio absque ulla Patris cooperatione perfectum. Ac per hoc separata opera Patris et Filii dicis: ubi ipsi Dei Filio contradicis, dicenti: Quecunque enim Pater facit, hec et Filius facit similiter . Si uero dixeris, in implendis postulationibus Stephani martyris et apostoli Pauli unum opus esse Patris et Filii, agnosce utriusque unum opus nullatenus esse potuisse, nisi per unitatem nature; ut et Pater se a Stephano inuoca tum in Filio cerneret, et a Paulo exoratum se in  Patre Filins agnouisset. Sed ut agnoscas hoc habere apostolicam doctrinam, ut a nobis et Pater et Filius inuocetur, uide quomodo inuocandum Christum beatus commendet Apostolus, qui Corinthiis ita scribit: Paulus uocatus Apostolus Iesu Christi per uoluntatem Dei, et Sosthenes frater, Ecclesie Dei que est Corinthi, sanctificatis in Christo Iesu, uocatis sanctis, cum omnibus qui inuocant nomen Domini nostri Iesu Christi, in omni loco ipsorum, et nostro. Gratia uobis et pax a Deo Patre nostro et Domino Iesu Christo . Cernis nempe, illis qui inuocant nomen Domini nostri Iesu Christi, gratiam et pacem ab Apostolo diuinitus postulari. Quid ergo superest, nisi ut omnis qui Domini Iesu Christi non inuocat nomen, nec gratiam ab eo possit habere, nec pacem? Qui  autem non acceperit a Deo gratiam, penam recipiet sine dubio sempiternam; et qui a Deo Patre et Domino Iesu Christo non accepit pacem, nullatenus perueniet ad salutem. Ipsius enim nominis inuocationem prophetico beatus Paulus commendat eloquio, dicens: Omnis qui inuocauerit nomen Domini, saluus erit . Certum est itaque secundum uere fidei regulam, in qua sancte Trinitatis una substantia creditur, nullam separationem Patris et Filii fieri, siue Pater, siue Filius a fidelibus inuocetur. Ab illis autem nec Patrem inuocari, nec Filium, qui inuocatione que offertur Patri, non credunt cum Patre, Filium naturaliter inuocari. Hoc enim habet naturalis unitas Trinitatis, ut inseparabiliter cuncta illis tribus personis exhibeantur sancte religionis obsequia, in quibus una est inseparabilis incommutabilisque natura.  In orationibus quippe quas una uera Ecclesia fundit ad Deum, et nature seruatur unitas, et personarum discretio custoditur: ut cum ad Patrem dirigitur oratio, qui est origo Filii et Spiritus sancti, unam esse naturam Trinitatis appareat; commemoratione 633 uero Filii et Spiritus sancti, Trinitatem ueram ipse finis orationis ostendat. Sic Sabellii atque Arii perfidia uincitur, dum in ipsis quoque orationibus et precibus, tam unius nature quam trium personarum ueritas a catholicis sacerdotibus predicatur.



FRAGMENTUM XXXII. iehsu Christus non est filius Trinitatis, quamuis secundum carnem sit opus totius Trinitatis: sed secundum deitatem filius est solius Patris, secundum humanitatem filius solius Marie uirginis.

 Quis enim unquam tante reperiri possit insanie, qui auderet Iesum Christum totius Trinitatis Filium predicare? Ecclesia quippe Dei uiui, columna et firmamentum ueritatis , unum sciens Patrem unius Filii, et unum sciens Spiritum sanctum Patris et Filii, nunquam potest Iesum Christum Filium Trinitatis dicere, quia neque duos Patres, neque duos Filios, neque duos Spiritus sanctos potest aliquatenus predicare. iehsu Christus itaque, non solum secundum diuinitatem , sed et secundum animam et carnem , non solum Filius Dei Patris est, uerum etiam unigenitus Filius. Proinde, non solum Iesum Christum Filium Trinitatis  omnino non dicimus, sed etiam sic confitemur Iesum Christum solius Dei Patris Filium, ut eum nullatenus separemus. Magne quippe impietatis est alium putare Christum, alium Iesum Christum, cum unus sit utique Dei et hominis filius iehsu Christus: Filius scilicet solius Dei Patris, non totius utique Trinitatis. Nam idem iehsu Christus secundum carnem opus totius Trinitatis agnoscitur, nec ideo tamen totius Trinitatis filius inuenitur. Humanam quippe naturam Filii Dei, id est formam serui, simul Pater et Filius et Spiritus sanctus, id est ipsa sancta Trinitas fecit, sed eam solus iehsu Christus accepit, dicente beato Apostolo: Hoc enim sentite in uobis quod et in Christo Iesu: qui cum in forma Dei esset, non rapinam arbitratus est esse se equalem Deo, sed semetipsum  exinaniuit, formam serui accipiens . Ipse igitur iehsu Christus, non solum in forma serui, uerum etiam in forma Dei, unus est solius Dei Patris Filius, quia formam serui accipiens, non personam accepit hominis, sed naturam. In utero quippe uirginis ut uerbum fieret caro, simul una facta est uerbi carnisque conceptio; et in una uerbi persona simul concepta est diuina humanaque natura: non ut utraque natura una fieret, sed ex utraque natura, unius Iesu Christi illa que semper erat persona constaret. huius rei ueritas, sicut non permittit quartam personam plenitudini diuine Trinitatis 634 adiungi, sic omnino prohibet Iesum Christum Trinitatis Filium nuncupari. Quod utique etiam sancti Symboli tenor ostendit, ubi cum dicitur: Credo  in Iesum Christum, Filium eius unicum Dominum nostrum, qui natus est de Spiritu sancto ex uirgine Maria; ipsum utique quem Dei Filium dicimus, eumdem quoque natum de Spiritu sancto ex Maria uirgine confitemur. Itaque cum dicimus, Iesum Christum Filium eius, id est Dei Patris Filium Iesum Christum, natiuitatem diuinitatis ostendimus, qua sine initio est eternus de Patre: dicentes autem natum de Spiritu sancto ex uirgine Maria, natiuitatem fatemur qua idem Unigenitus Deus, secundum carnem temporaliter initium sumpsit ex uirgine. Proinde iehsu Christus, sicut supra dictum est, secundum carnem quidem opus est totius Trinitatis, secundum uero utramque natiuitatem solius Dei Patris est Filius: quia idem solus Unigenitus Deus est temporaliter  uerus homo de uirgine procreatus, qui de solo Patre sine initio uerus Deus est natus.



FRAGMENTUM XXXIII. iehsu Christus non est solius hominis uocabulum, sea etiam Dei: et in Scripturis interdum secundum diuinam naturam solam, interdum secundum humanam solam, nonnunquam secundum utramque accipitur. De uno et eodem Spiritu sancto, et Dei Filius dignatus est Filius hominis fieri, et nobis donatum est in Dei filios adoptari. Ariani non sunt cultores unius Dei, sed plurium.

Ac primum quod ex mea mendaciter persona dixisti, »iehsu Christus uocabulum est hominis,« Paulus doctor gentium in fide et ueritate, sicut contrarium ueritati, contrarium conuincit et fidei, qui Iesum Christum et Deum demonstrat et hominem. Ita ut uno  eodemque nomine Iesu Christi, in una duntaxat eademque persona, nonnunquam solam diuinam, plerumque solam humanam, uel utramque simul intelligi uelit aliquando substantiam. Idem namque dicit: Hoc sentite in uobis quod et in Christo Iesu. Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudine hominum factus, et habitu inuentus ut homo . Timotheo quoque scribens, ait: Memor esto Christum Iesum resurrexisse a mortuis, ex semine Dauid secundum Euangelium meum . Ecce in utroque loco unus Christus iehsu nominatur, sed non secundum unam naturam in Christo Iesu uterque locus accipitur. Unus est enim Christus iehsu, qui cum in forma  Dei esset, non rapinam arbitratus est esse se equalem Deo, sed 635 semetipsum exinaniuit, formam serui accipiens, et qui resurrexit a mortuis ex semine Dauid. Sed Christus iehsu in forma Dei semetipsum exinaniens, et formam serui accipiens, secundum solam intelligitur diuinam naturam: secundum quam intelligitur etiam, ubi ait: Et unus Dominus iehsu Christus, per quem omnia, et nos per ipsum . Idem uero Christus iehsu, resurgens a mortuis ex semine Dauid, secundum humanam tantum recte potest cognosci substantiam. Rursus Apostolus dicit: Obsecro igitur, fratres, per Dominum nostrum Iesum Christum, et per caritatem Spiritus . Et alio loco: Testificor coram Deo, et Christo Iesu, qui iudicaturus est uiuos et mortuos . In quibus utique locis, non secundum solam diuinam, neque secundum solam humanam, sed secundum utramque naturam, totum Christum Iesum accipimus ab Apostolo nominatum. uidesne quia iehsu Christus, non secundum hoc solum quod Deus est, neque secundum hoc solum quod homo est, in omnibus Scripture locis est accipiendus: sed in unoquoque Scripturarum loco secundum id accipi debet, secundum quod ueritas docet? Unus est enim Christus iehsu, Dei et hominis Filius in utraque natura, unus in utraque uerus. Unde nec illud potest constare quod dicis, »Filium Dei uero cum dicimus, ipsum Deum Filium, id est ipsum Christum spiritalem significamus.« Neque enim spiritus erat sine corpore ipse Redemptor noster, quando ait illi ceco nato, cui  oculos misericorditer et mirabiliter dedit: Tu credis in Filium Dei? Cui cum ille dixisset: Quis est, Domine, ut credam in eum? dixit ei iehsu: Et uidisti eum, et qui loquitur tecum, ipse est . Manifestum est autem quod in eo corporeis oculis non diuinitas, sed humanitas uidebatur. Attende etiam beati Petri confessionem dicentis: Tu es Christus Filius Dei uiui , et ipsum Filium Dei non Deum tantum, sed Deum hominemque cognosce: presertim quia se Filium hominis dixit ipse Christus, quem Filium Dei uiui confessus est Petrus. Unde cum sit unus Christus Filius Dei et hominis, sicut non semper eum secundum solam diuinitatem Filium Dei uidemus dictum, sic nec secundum solam carnem inuenimus semper Filium hominis nuncupatum. Ipse  enim qui dixit discipulis suis: Ecce ascendimus Hierosolymam, et Filius hominis tradetur principibus sacerdotum et scribis; et damnabunt eum morti, et tradent eum gentibus, et illudent ei, et conspuent eum et flagellabunt eum, et interficient eum, et tertia die resurget ; idem dixit: Nemo ascendit in celum, nisi qui de celo descendit, Filius hominis, qui est in celo . Quis uero sane intelligentie, in utroque loco Filium hominis secundum unam putet locutum fuisse substantiam, cum utique nec secundum diuinitatem potuerit Filius illa omnia pati, nec secundum carnem tunc fuisset in celo quando talia loquebatur in terra? Unus igitur idemque est Filius hominis, qui et secundum solam carnem uere traditus, et uere interfectus, die tertio resurrexit,  et secundum solam diuinitatem totus in terra, et totus in celo fuit, quando secundum carnem in terra tantum positus, illa de se ueraciter dixit. uerum est itaque quia in Christo una est persona deitatis et carnis, sed utriusque nature 636 proprietate seruata. Nam Christus dicitur aliquando secundum solam diuinitatem, aliquando dicitur secundum solam carnem, aliquando secundum utramque substantiam. Secundum solam quippe diuinitatem intelligendum Christum monstrauit Apostolus, dicens: Nolite mentiri inuicem: exspoliantes uos ueterem hominem cum actibus suis, et induentes nouum, eum qui renouatur in agnitione, secundum imaginem eius qui creauit eum. Ubi non est Gentilis et Iudeus, circumcisio et prepatium, Barbarus et Scytha, seruus et liber, sed omnia et  in omnibus Christus . Tale est autem quod hic ait: Omnia et in omnibus Christus; quale est istud: Ut sit Deus omnia in omnibus. Secundum solam quoque carnem Christum cognoscimus ab Apostolo nominatum, ubi ait: Tradidi enim uobis in primis quod et accepi, quia Christus mortuus est pro peccatis nostris secundum Scripturas, et quia sepultus est, et quia resurrexit tertia die secundum Scripturas . Ille quoque locus eiusdem Apostoli huic inuenitur intelligentie conuenire, ubi ait: Quicunque in Christo baptizati sumus, in morte ipsius baptizati sumus. Consepulti enim sumus cum illo per baptismum in mortem ; et paulo post: Christus resurgens a mortuis, iam non moritur, et mors ei ultra non dominabitur . Quem tamen Christum  secundum utramque cognoscitur predicare naturam, dicens: Quorum patres, et ex quibus Christus secundum carnem, qui est super omnia Deus benedictus in secula . Manifestum est igitur, illas regulas quas in predictis uoluisti firmare nominibus, nullo robore fulciri, quia nullatenus Christiane congruunt ueritati. Non solum enim cum dicitur Dei Filius, aut cum dicitur hominis Filius, siue cum dicitur Christus, uel cum dicitur iehsu Christus; uerum etiam cum ipse qui est Unigenitus a Patre, plenus gratie et ueritatis , in sancta Scriptura dicitur Deus, considerandum est, in ipsa una Filii Dei persona quenam recte debeat accipi sine ullo errore substantia. Nam in illo Actuum apostolorum loco, ubi idem Paulus apostolus maioribus natu et senioribus  dicit: Attendite uobis et uniuerso gregi, in quo uos Spiritus sanctus posuit episcopos, regere Ecclesiam Dei quam acquisiuit sanguine suo ; utique hic Deum non accipimus nisi ipsum Filium Dei: qui tamen non secundum eternam atque incommutabilem diuinitatem suam, quam habet incommutabilis ex Patre, sed secundum humanitatem qua de uirgine uerus factus est homo, intelligitur idem Deus Ecclesiam acquisisse sanguine suo. Non ergo dicimus Iesum Christum esse humanitatis et solius hominis nomen, sed unum Iesum Christum Deum hominemque dicimus, in quo sic est de natura matris uera natura hominis, sicut de natura Dei Patris uera et eterna manet substantia deitatis. Ipse enim qui ueritas est, uerus Filius est et Patris et matris, de quo dicit  beatus Ioannes: Scimus quia Filius Dei uenit, et dedit nobis intellectum ut cognoscamus uerum, et simus in uero Filio eius Iesu Christo . Et quoniam uerus Dei Filius naturaliter Deus uerus est, qui nec uerus Deus esset si uerus Filius de Patris natura non esset, propterea statim beatus Ioannes adiunxit: Hic est uerus Deus, et uita eterna  637 In eo uero quod Christus Dei Filius, natus de Spiritu sancto ex uirgine Maria dicitur, non est alius Spiritus sanctus quam Paracietus, qui est unus Patris et Filii Spiritus. Idem namque est Spiritus ueritatis qui a Patre procedit , qui solet in Scripturis sanctis Spiritus sanctus euidentissime nuncupari. Nam est quidem naturaliter et Pater spiritus, et Filius spiritus, et Pater sanctus, et Filius sanctus; sed  tamen non inuenitur locus in diuinis eloquiis in quo Pater aut Filius absolute, et sine aliqua adiectione dicatur Spiritus sanctus. Scriptum est enim: Spiritus est Deus ; sed additum est ibi Deus, ubi sine dubio Pater agnoscitur Deus. Ergo cum Patrem aut Filium sancta Scriptura significat, consueuit aut Spiritum tantummodo, aut sanctum dicere, et aut nomen adiungere quo uel Pater uel Filius possit intelligi, aut si nomen non adiunxerit, ex precedentibus uel subsequentibus agnoscatur utrum uni persone, an simul ipsi sancte Trinitati, secundum regulam debeat uere fidei coaptari. Ipse est igitur unus Spiritus sanctus, de quo secundum carnem natus est Christus, ex quo spiritaliter omnis renascitur Christianus. Ea quippe sancti Spiritus gratia, qua Deus  Unigenitus dignatus est Filius hominis fieri, nobis donatum est in Dei filios adoptari. Non autem Trinitatis, sed solius Dei Patris est Filius iehsu Christus: qui utique digne dicitur ceternus Deo Patri, etiam accepta carne sua, quia una est in illo diuinitatis carnisque persona: et ipse Dei Filius qui in personam deitatis sue accepit carnem, naturaliter habet Deo Patri ceternam sine initio deitatem. Nec est alter Spiritus sanctus quem in nostris orationibus cum Patre et Filio nominemus, preter unum Paracletum Spiritum: quem sic unum Spiritum Patris et Filii nouimus, ut consubstantialem et ceternum Patri et Filio certissime nouerimus. In eo autem unum Deum nos colere demonstramus, quia unam Trinitatis substantiam credimus et fatemur. uos autem nullatenus estis  cultores unius Dei, qui aliam naturam dicitis Patris, aliam Filii, aliam Spiritus sancti: et cum unum Deum non colatis, nec tres tamen deos colitis; sed quod peius est, quia dicitis uos colere quidem duos deos, id est Patrem deum maiorem, et Filium deum minorem; et cum eis quasi colere Spiritum sanctum, cui omnino nomen Dei adimitis, et eum creaturam sine aliqua reuerentia nuncupatis. Unde, quia creature uos esse cultores ostenditis, profecto  non tres tantum, sed etiam quinque deos colere poteritis.



638 FRAGMENTUM XXXIu. Non soli Patri sacrificat Ecclesia, aut soli Patri dat gloriam, sed toti Trinitati. Christus pro nobis corpus suum et templum et sacrificium fecit. Gratias agimus Patri et Filio ut Deo, Patri autem per Filium ut hominem. Spiritus sanctus locum non habet inter opera Dei.


Oportet autem tuum consequenter refutari mendacium, in eo quod dicis, semper me firmasse, soli offerri omne sacrificium Patri: quod ego nec aliquando dixi, nec dico. Sancta enim Ecclesia catholica non soli Patri, sed simul sancte sacrificat Trinitati; et sicut ad solius Patris personam dirigens orationem, totam simul inuocat Trinitatem; ita quod Patri Deo immolat, simul Trinitati sacrificat. Siue enim in oratione, siue in sacrificio, nullam facit fides uera discretionem muneris, quia non est in Trinitate diuersitas potestatis: unde quidquid uni persone offertur, necesse est Trinitati pariter offeratur. Quod sanctorum patriarcharum et prophetarum demonstratur exemplis:  ubi principaliter attendendum nobis est, altare ad hoc semper edificatum Deo, ut debito sacrificii Deus honoretur obsequio. Altare namque ibi primum in sanctis uoluminibus nominatur, ubi sanctus Ne, de arca egrediens, Deo perhibetur hostias obtulisse. Sic enim scriptum est: Et edificauit Ne altare Domino, et accepit ab omnibus pecoribus mundis, et ab omnibus uolatilibus mundis, et obtulit hostiam super altare Deo . Nam et Dominus ostendens quod huius rei gratia construatur altare, Mosi famulo suo sic loquitur: Altare de terra facietis mihi, et immolabitis super illud holocausta et salutaria uestra . Inquiramus ergo cuinam patres nostri altare construxerint, ut ipsi eos agnoscamus etiam sacrificium obtulisse. Post illud itaque altare quod  Ne Domino fabricauit, a sancto Abraham legimus altare constructum. Sic enim scriptum est: Et uisus est Dominus Deus Abrahe, et dixit ei: Semini tuo dabo terram istam. Et edificauit ibi Abraham altare Domino, qui uisus est ei. Et recessit inde in montem contra orientem Bethel, et statuit ibi tabernaculum suum Bethel, secundum mare Agge, contra orientem: et edificauit ibi altare Domino Deo, et inuocauit in nomine Domini Dei, qui uisus est . Cum superius de inuocatione Dei ageremus, istum locum iam nos posuisse meminimus; ipsum etiam nunc repetamus sensum. uolentes enim Filium a Patre minorem ostendere, soletis dicere, Filium sanctis Patribus uisum. Quid ergo nunc dicitis? Quandoquidem Abraham noster, Deo, qui ei uisus est, altare  edificauit: non autem fuit necessitas edificandi altaris, nisi pro 639 sacrificiis offerendis. Deo igitur qui uisus est ei, sanctus Abraham sacrificium obtulit, cui non ob aliud nisi ut sacrificaret, altare construxit. Ipsum etiam inuocauit, quandoquidem in nomine Domini Dei qui uisus est, legitur inuocasse. Proinde, aut confitere, simul unius orationis obsequio Patrem et Filium inuocari, et unum sacrificium Patri et Filio simul offerri; aut si hoc non uis, necesse est ut aut Patrem dicas uisum, aut soli Filio sacrificium a sanctis patriarchis fatearis oblatum, et Patri compellaris adimere quod Filio conaris auferre. Similiter et de Isaac legimus, de quo dicit Scriptura: Ascendit autem inde ad puteum iuramenti, et uisus est ei Dominus in illa nocte, et dixit ei: Ego sum Deus Abraham  patris tui. Ne timeas, tecum enim sum, et benedicam te, et multiplicabo semen tuum, propter Abraham patrem tuum. Et edificauit ibi Isaac altare, et inuocauit in nomine Domini . Diligenter attende, ipsum esse Deum Abraham qui et Abrahe et Isaac uisus est, ipsique altare ab Abraham et Isaac edificatum, ac per hoc ipsi ab utroque sacrificium immolatum. ueniamus et ad Iacob, ut ipsum quoque simili fide preditum, ostendamus Deo Abraham, et Deo Isaac, et Deo Iacob altare construxisse, et ipsum similiter inuocasse. Sic enim de eo scriptum est: uenit autem Iacob in Salem ciuitatem Sichimorum in terra Chanaan, cum uenisset de Mesopotamia Syrie; et applicuit secundum faciem ciuitatis; et emit partem agri, in quo statuit tabernaculum suum, ab Emmor patre Sichem, centum agnis. Et statuit ibi altare, et  inuocabit Deum Isrel . Item paulo post sancta Scriptura sic ait: Dixit autem Deus ad Iacob: Surgens ascende in locum Bethel, et inhabita ibi, et fac ibi altare Deo qui uisus est tibi cum fugeres a facie Esau fratris tui . Et paulo post: uenit autem Iacob in Luza, que est in terra Chanaan, que est Bethel, ipse et omnis plebs que erat cum eo; et edificauit ibi altare; et uocauit nomen loci illius, Domus Dei. Ibi enim apparuit ei Deus cum fugeret a facie fratris sui Esau . Certum est autem a sanctis patriarchis illi Deo sacrificium oblatum cui est ab eis altare constructum, et quem constat ab illis suppliciter inuocatum. Puto autem quod non audebis dicere alium Deum patriarchas, et alium sanctos apostolos et martyres inuocasse. Unum enim  Deum inuocauerunt, quia in quem credebant patriarche, in ipsum quoque apostoli et martyres crediderunt. Quia uero Deus Abraham, et Deus Isaac, ipse congruo tempore uetus Testamentum dedit, in quo Testamenti Noui promissa tenebantur figuris congruis obuelata ; hoc ordinauit Trinitatis una et uera diuinitas, ut etiam propheticis eloquiis, sacrificium uerum Christo Domino, tempore Noui Testamenti diceretur a fidelibus offerendum. Quod Sophonias propheta his uerbis Spiritu sancto repletus insinuat: Sustine me, dicit Dominus, in die resurrectionis mee, in testimonium. Quoniam iudicium meum in congregationem  gentium erit, ut recipiam reges, et effundam super eos iram furoris mei: quoniam in igne emula ionis mee consummabitur 640 omnis terra. Quia tunc transferam super populos linguam in progenies eius, ut inuocent omnes nomen Domini, et seruiant ei sub iugo uno. A trans flumine Aethiopie suscipiam obseruantes me. Qui dispersi sunt, offerent hostias mihi in illo die . Quis est qui sibi dicit hostias offerendas, nisi qui se in die resurrectionis sue precepit sustineri? Quis autem se resurrecturum predixit, nisi ille qui traditus est propter delicta nostra, et resurrexit propter iustificationem nostram ? Sed quis dubitabit et sanctos patriarchas, et prophetas tempore ueteris Testamenti unum Patri et Filio sacrificium obtulisse? Quandoquidem in ipso  exordio natiuitatis, quam de uirgine Christus habuit, sacrificium sibi crediturarum gentium, Magis offerentibus, dedicauit: ipsos scilicet primitias gentium faciens, et in eorum munere primitias sibi debite immolationis ostendens. Magi quippe Christum Dominum adorantes, etiam aurum, thus, et myrrham suppliciter obtulerunt. Thus autem, certum est in sacrificiis Deo semper offerri, aurum regie potestati annua deuotione persolui, myrrham uero in sepulturam mortuis corporibus adhiberi. In isto igitur trino oblationis genere, perfectum continetur fidei Christiane mysterium; quo cognosceretur in Christo et assumpte infirmitas carnis, et sempiterna atque regalis omnipotentia deitatis. In uno etenim eodemque Christo crediderunt mortalem carnem, regiam potestatem,  excelsam super omnia deitatem; ac per hoc docuerunt credendam esse ueram Redemptoris mortem, et ipsi uero Regi reddendam, quam in nobis suam creauit et renouauit imaginem; et eidem Deo summo et uero exhibendam, quam Greci uocant, sacrificii seruitutem. Sic in eorum cordibus inuentum est, non atramento, sed Spiritu Dei uiui conscriptum: Dominum Deum tuum adorabis, et illi soli seruies ; et: Sacrificans diis, eradicabitur, nisi Domino soli . Nam, ut de tuis quoque litteris tibi aliquid ingeramus, ut thus in sacrificio solere semper offerri facillime recorderis, canentem recense uirgilium,

   Centumque Sabeo
Thare calent are. 
 et Christo, cui thus cognoscis oblatum, etiam sacrificium in unitate Patris et Spiritus sancti, ab una et uera Ecclesia non dubites immolari. Nam et beatus martyr Stephanus Christo Domino se sacrificium obtulit, quem ut eius spiritum susciperet inuocauit, dicens: Domine Iesu, suscipe spiritum meum . Scriptum est autem quia sacrificium Deo spiritus contribulatus ; cui sanctus Azarias ait: In anima contribulata et spiritu humiliationis accipiamur, sicut in holocaustis arietum et taurorum, et multitudine agnorum pinguium, sic fiat sacrificium nostrum in conspectu tuo . Illi autem Domino suum spiritum obtulit, quem sanctus Stephanus ut eius spiritum susciperet inuocauit. Nemo autem sanctorum uirorum inuocasse dicitur, nisi Deum. Et maxime sancti  patriarche tunc commemorantur nomen Domini inuocasse, quotiens altaria exstruxerunt, in quibus utique illi Deo quem inuocabant, sacrificia offerebant: ita ut uix interdum quisquam eorum sine constructione altaris nomen Domini inuocasse dicatur. Unde 641 commode multumque congrue in hoc loco beatus martyr Stephanus, non postulasse, sed inuocasse Dominum Iesum dicitur, quando semetipsum Deo sacrificium obtulisse cognoscitur. Ubi apparet quia illum sine dubio cum lapidaretur inuocabat, cui se sacrificium, et uiuam prorsus hostiam offerebat. Neque uero Patri tantum et Filio, sed etiam Spiritui sancto, id est ipsi sancte Trinitati, uni uero et bono Deo, unum uera fides offert sacrificium, unum exhibet adorationis obsequium: cuius tota Ecclesia sic  unum est templum in omnibus Sanctis, sicut in uno nomine Patris et Filii et spiritus sancti, liberatam se nouit de regno mortis atque peccati. Inde est quod beatus Apostolus unam demonstrans sancte Trinitatis naturaliter maiestatem, dicit, Nescitis quia templum Dei estis, et Spiritus Dei habitat in uobis ? Et ut ostenderet Spiritum sanctum, non ut ministrum, sed ut uerum ac summum Deum, habitare in nobis, in templo suo, rursus ait, Nescitis quia corpora uestra, templum in uobis est Spiritus sancti, quem habetis a Deo ? Et ut Deum uerum Spiritum sanctum demonstraret, adiecit, Glorificate et portate Deum in corpore uestro. Non potest igitur in sacrificio sancte Ecclesie alienus esse Spiritus sanctus a Patre et Filio, qui totam sanctam Ecclesiam unum templum habet cum Patre et  Filio. Nec possumus ei cuius templum sumus sacrificium non offerre, cum ipsa corpora nostra, quod templum est Spiritus sancti, hostiam uiuam, sanctam, Deo placentem , Paulus apostolus precipiat exhiberi. Quomodo autem Spiritui sancto in pane et uino sacrificium Ecclesie non offertur, quando ipsam Ecclesiam et templum et sacrificium ipse Spiritus habere cognoscitur? Nam ipse Saluator noster, qui pro nobis passus est, nobis relinquens exemplum, et qui est caput corporis Ecclesie, ostendens in se quod agnoscamus in nobis, unum idemque corpus suum, non solum templum, uerum etiam sacrificium fecit. Ipse quippe ait: Soluite templum hoc, et in tribus diebus excitabo illud . Quod euangelista Ioannes exponens, ait: Hoc  autem dicebat de templo corporis sui. Paulus autem apostolus semetipsum pro nobis Christum obtulisse sic commemorat: Estote itaque imitatores Dei, sicut filii carissimi; et ambulate in dilectione, sicut et Christus dilexit nos, et obtulit semetipsum pro nobis oblationem et hostiam Deo in odorem suauitatis . Christus igitur pro nobis corpus suum et templum fecit, et hostiam obtulit. Cuius corpus esse totam Ecclesiam beatus testatur Apostolus, dicens de ipso Domino: Qui est caput corporis Ecclesie . Qui rursus ait , Et adimpleo ea que desunt passionum Christi in carne mea, pro corpore eius quod est Ecclesia. Christus autem pro nobis passus est, nobis relinquens exemplum, ut sequamur  uestigia eius. Christus itaque suo nos exemplo docuit, et ostendit illius esse sacrificium, cuius sumus et templum. Templum autem non solum Patris et Filii, uerum etiam Spiritus sancti sumus: proinde unum sacrificium Patri et Filio et Spiritui sancto suppliciter immolamus. Et quia in templo duobus maxime officiis, id est, orationis atque immolationis, inuenitur summo illi uni et uero et bono Deo humana seruire 642 conditio, propter quod et Saluator noster ingrediens templum ait: Domus mea domus orationis uocabitur ; et duos homines dicit ascendisse in templum orare, unum phariseum, et alterum publicanum : propterea sicut ipsi Trinitati, id est uni Deo, unum sacrificium offerimus, sic ipsi Trinitati  unum orationis ac deprecationis obsequium suppliciter exhibemus. Quocirca quisquis sacrificium quod offertur Patri, negat Filio et Spiritui sancto, alienum se cognoscat esse a Christi membris. Quia sancta Ecclesia, que uerum corpus est Christi, sicut unum templum, unumque sacrificium sancte Trinitatis nouit esse, sic unum sacrificium Patri et Filio et Spiritui sancto consueuit in ueritate fidei, spei et caritatis offerre. Sancte itaque Trinitati, cui unam debemus et indiuiduam per omnia seruitutem, sicut unum sacrificium offerimus, sic unam quoque gloriam fideli deuotione cantamus. Nam quia unam naturam constat esse sancte Trinitatis, dignum est ut una gloria Patri, et Filio, et Spiritui sancto dicatur a fidelibus, in hymnis et psalmis. uerumtamen propter susceptionem forme seruilis, et officium nostri Pontificis,  gratias Patri per Filium recte ac fideliter agimus: quia secundum ueram fidem, in Unigenito nature utriusque cognoscimus ueritatem. Unde ueraciter eum confitentes, non solum equalem Patri secundum ueritatem diuinitatis eterne, uerum etiam minorem Patre secundum gratiam humanitatis assumpte, quia, docente sancto euangelista, certissime nouimus Unigenitum, a Patre, plenum gratie et ueritatis : recte agimus gratias Patri et Filio, quia cum Patre Filius naturaliter unus est Deus: et recte gratias agimus Patri per Filium, quia ille qui de natura Patris unicus est Dei Filius, idem de natura matris factus est hominis Filius. Gratias itaque agimus Patri per Filium, in quantum se nobis tribuit humiliatum: gratias agimus Patri et Filio, in  quantum se nobis largietur  altissimum. Gratias agimus Patri per Filium, quia eternus atque immortalis Unigenitus Deus pro nobis temporaliter homo mortalis est factus: et gratias agimus Patri et Filio, quia idem Unigenitus Deus, Patri Deo manet naturaliter ceternus. Gratias agimus Patri per Filium, quia opus nostre redemptionis impleuit; gratias agimus Patri et Filio, quia munus nobis future beatitudinis repromisit. Redemit enim nos humilitate carnis, beatos nos faciet celsitudine deitatis. Utrumque igitur ideo facimus, quia utrumque faciendum in sanctis eloquiis inuenimus. Nam quia oportet nos gratias agere Patri per Filium, apostolico sermone cognoscimus; et quia oportet nos gratias  agere Patri et Filio, non solum in apostolicis dictis, uerum etiam in angelicis laudibus inuenimus. Quas tamen nobis apostolicus sermo prodidit, quia hoc Deus ipse apostolis suis ad utilitatem nostre instructionis ostendit. Scimus enim dixisse beatum Paulum, cum Romanis scriberet: Primum quidem gratias ago Deo meo per Iesum Christum pro omnibus uobis . Qui etiam Colossensibus ait: Omne quodcunque facitis in uerbo aut in opere, omnia in nomine Domini Iesu, gratias agentes Deo et Patri per ipsum ; et si qua talia possunt in apostolicis litteris inueniri. Sed et eumdem apostolum legimus dixisse: Gratias ago ei qui me confortauit, Christo Iesu Domino nostro, 643 quia fidelem me existimauit ponens in ministerio . Agit ergo Apostolus gratias per Christum, agit gratias Christo.  Agit gratias per Christum, secundum id quod est ex Patribus Christus secundum carnem; et agit gratias Christo, secundum id quod est ipse Christus super omnia Deus benedictus in secula . Agendas autem Patri et Filio gratias, euidentius idem beatus ostendit Apostolus, cum nobis gratiam Dei non solum a Deo Patre, sed et Christo Iesu Domino nostro dari, et orat et commemorat. Docens enim per Christum nobis a Deo gratiam dari, ait: Secundum spiritum sanctificationis, ex resurrectione mortuorum Iesu Christi Domini nostri. Per quem accepimus gratiam et apostolatum, ad obediendum fidei in omnibus gentibus pro nomine eius . Et rursus ait: Infelix ego homo, quis me liberabit de corpore mortis huius? Gratia Dei per Iesum Christum Dominum  nostrum . Sed idem apostolus, in omnibus suarum proemiis litterarum, gratiam nobis a Deo Patre et Domino Iesu Christo postulare non desinit. Nam si apostolicarum Epistolarum uelis recensere principia, pene hoc in cunctis inuenies, in quibus duntaxat nomen ipsius Apostoli continetur, Gratia uobis, et pax a Deo Patre nostro, et Domino Iesu Christo . Proinde, sic nos necesse est gratias agere, sicut nos gratiam certum est accepisse. Nam quoniam accepimus gratiam a Deo per Iesum Christum Dominum nostrum, ex ista regula ueritatis agimus gratias Patri per Filium: quia uero accepimus gratiam et pacem a Deo Patre et Christo Iesu Domino nostro, ex ista rursus regula ueritatis, agimus gratias Patri simul et Filio. Sicut enim non  solum a Patre per Filium, uerum etiam a Patre et Filio gratiam accepimus, ita non solum Patri per Filium, uerum etiam Patri et Filio gratiarum actionem debite necesse est seruitutis humilitate soluamus. Hoc enim quod agimus gratias Patri per Filium, ad incarnationis pertinet sacramentum; in eo autem quod agimus gratias Patri et Filio, unius claret diuinitatis agnitio. Sicut enim Filius ita nostram suscepit carnem, ut paterne unitatis naturalem non amitteret ueritatem, sic nobis utrumque donauit, ut et per Filium gratias agamus Patri, et gratias Filio simul agamus et Patri. Gratiam enim quam nobis donauit Pater per Filium, simul nobis donante Patre donauit et Filius. Necesse est igitur ut sicut per  ipsum accepimus donum, per ipsum exhibeamus obsequium: et sicut gratia nobis a Deo Patre et Christo Iesu Domino nostro datur, sic a nobis gratiarum actio Patri Filioque soluatur. Sicut enim rectum est fideique conueniens, per eum Patri gratias agere, per quem nos a Patre certum est accepisse, sic impium est, uereque religioni contrarium, si quis in apostolicis litteris legat gratiam fidelibus a Deo Patre et Domino Iesu Christo dari, et nolit gratiarum actionem simul Patri Filioque persolui. Qui enim per Filium Patri gratias agere non uult, ueram in diuinitate Christi non intelligit carnem; si quis autem gratias Patri Filioque non agit, ueram non uult in Christi carne cognoscere deitatem. Quia ergo utrumque impium est, et anime ualde contrarium, tenenda est uere fidei regula, ut et propter formam  serui, qua Patre minor est Filius, gratias agendas Patri per Filium recte dicamus, et nichilominus propter formam Dei, in qua 644 Filius equalis est Patri, gratias agendas Patri et Filio nouerimus. Quia uero una gratia nobis est a sancta Trinitate collata, communiter est a nobis Patri, Filio et Spiritui sancto una gratiarum actio persoluenda. Sicut enim ab Apostolo fidelibus dicitur, Gratia uobis et pax a Deo Patre nostro, et Domino Iesu Christo : sic in Actibus apostolorum  scriptum est: Quia et in gentibus gratia sancti Spiritus effusa est. Unam ergo gratiam sancte Trinitatis accepimus. unde dignum est ut unam gratiarum actionem Patri et Filio et Spiritui sancto, in ueritate fidei et cordis simplicitate soluamus. Unam quoque gloriam decantandam  Patri et Filio et Spiritui sancto, sicut sancta Scriptura non desinit admonere, sic et omnis et nosse debet et persoluere Christianus. In apostolicis quippe litteris, non solum Patri, uerum etiam Domino Iesu Christo, dictam gloriam nichilominus inuenimus. Scimus quidem beatum Iudam apostolum in Epistola sua dixisse: Ei autem qui potens est conseruare uos sine offensione, et constituere ante conspectum glorie sue immaculatos in letitia, soli Saluatori nostro Deo, per Iesum Christum Dominum nostrum, honor, potentia, claritas, et potestas ante omne seculum, et nunc, et in omnia secula seculorum. Amen. . Sed hoc secundum mysterium incarnationis recte accipitur, quo pro nobis et Pontifex et sacrificium factus Dei Filius inuenitur. Utriusque enim nature,  tam diuine scilicet quam humane, in Dei Filio agnoscenda est ueritas; ut sine cuiuslibet infidelitatis errore, et Patre minor Filius, et Patri recte cognoscatur equalis. Unde beatus Petrus gloriam Christo dicit, non solum in hoc tempore, uerum etiam in illa eternitate dicendam, qui hoc sermone secundam sic terminauit Epistolam: Crescite uero, inquiens, in gratia et cognitione Domini nostri et Saluatoris Iesu Christi. Ipsi gloria et nunc, et in diem eternitatis . Et quoniam unus spiritus fidei datus est apostolis et prophetis (quod beatus Paulus asseuerat, dicens: Habentes autem eumdem spiritum fidei, sicut scriptum est: Credidi propter quod locutus sum; et nos credimus, propter quod et loquimur  , concordem beatus Dauid proferens in fide et ueritate sententiam, dicit: Confiteantur tibi, Domine, omnia opera tua, et sancti tui benedicant te. Gloriam regni tui dicent, et potentiam tuam pronuntiabunt. Ut notam faciant filiis hominum potentiam tuam, et gloriam magnificentie regni tui . Et ne putaretur hoc ad personam Filii nullatenus pertinere, alio loco illi Deo dandam gloriam dicit qui super celum celorum ascendit. Sic enim ait: Regna terre, cantate Deo, psallite Domino. Psallite Deo qui ascendit super celos celorum ad orientem. Ecce dabit uocem suam uocem uirtutis: date gloriam Deo . In quo loco, si oculos uestros infidelitatis caligo non claudat, necesse est ut recte fidei uobis ueritas innotescat. Nam quia nos,  cum cantamus et psallimus, sicut gloriam Patri, sic Filio gloriam damus; uos autem cum cantatis, non gloriam Patri et Filio, sed gloriam Patri per Filium datis: hoc egit plenus Spiritu Dei propheta sanctissimus, ut et nos cantantes atque psallentes, recte dare gloriam Patri et Filio ostenderet; et uos qui cantantes et psallentes, gloriam Deo qui ascendit 645 super celum celorum non datis, ingratos contumacesque monstraret. Preuidebat enim beatus Dauid, Deo Patri gloriam non solum a Christianis catholicis, uerum etiam ab hereticis decantandam. Illos ergo admonendos corrigendosque curauit, quos sciebat in canticis et psalmis gloriam Filio negaturos; ideo dicit: Regna terre, cantate Deo, psallite Domino. Psallite Deo qui ascendit super celum celorum ad orientem. Ecce dabit uocem suam uocem uirtutis:  date gloriam Deo. Tanquam diceret: Scio quia omnes Deo Patri cantatis et psallitis, et cantantes atque psallentes ei gloriam datis; sed psallentes Deo Patri, simul Deo Filio psallite; et Patri gloriam dantes, Deo qui ascendit super celum celorum gloriam date. Hoc est quod nos facientes, propheticis obedimus oraculis: quod cum uos non facitis, fidei prophetarum contumaciter repugnatis. Certum est igitur non soli Patri gloriam dicendam, sed etiam Filio. Sed ne istis testimoniis omnino conuicti, dicatis quidem dandam esse gloriam Filio, sed non cum datur Patri, etiam in hoc diuina uobis resistit auctoritas, que Patri et Filio unam gloriam dici a sanctis angelis demonstrat in celo. Huius rei testis est  beatus Ioannes apostolus, qui in Apocalypsi, cum de quatuor animalibus loqueretur, ait: Et quatuor illa animalia habebant singula alas senas in circuitu; et erant intus plena oculis, neque habebant requiem die et nocte dicentia, Sanctus, sanctus, sanctus Dominus Deus omnipotens, qui fuit, et est, et uenturus est. Et cum darent illa animalia gloriam et honorem et gratiam sedenti in throno, uiuenti in secula seculorum, statim cadebant in faciem uiginti quatuor seniores in conspectu throni: et adorabant uiuentem in secula seculorum, mittentes coronas suas ante thronum, et adorantes uiuentem in secula seculorum, dicentes: Dignus es, Domine Deus noster, accipere gloriam et honorem et potestatem; quoniam tu creasti omnia, et ex tua uoluntate sunt constituta . Hic tu  forsitan respondebis, ista omnia de Patris tantum accipi debere persona. Ubi primum considerare debes illud quod legimus a quatuor animalibus dictum, Qui fuit, et est, et uenturus est, magis Filio quam Patri competere. Filium enim uenturum, et ueteris et Noui protestatur series Testamenti. Ibi autem dicitur, Et cum darent illa animalia gloriam et honorem et gratiam sedenti in throno, uiuenti in secula seculorum. Sedere autem in throno Filium nullatenus negas, cui beatus Dauid dicit, Thronus tuus, Deus, in seculum seculi . uiuentem quoque in secula seculorum Filium si hic appellatum negare uelis, ipsius Filii sermone conuinceris, qui eidem beato Ioanni dixit: Noli timere. Ego sum primus et nouissimus, et uiuus qui fui mortuus: et ecce sum uiuens  in secula seculorum . Quod si adhuc existimas repugnandum, et non uis hoc dictum esse de Filio, audi quid in subsequentibus idem beatus Ioannes apostolus dicat: Et uidi, inquit, et audiui uelut uocem multorum angelorum in circuitu throni, et in circuitu animalium, et circa seniores. Et erat numerus eorum millia millium, dicentium uoce magna: Dignus est Agnus qui occisus est accipere potestatem, et diuitias, et sapientiam, et fortitudinem 646, et honorem, et gloriam, et benedictionem. Et omnem creaturam que est in celis, et in terra, et subtus terram, et que est in mari, et quecunque sunt in eis, omnes audiui dicentes: Sedenti in solio, et Agno benedictio, et honor, et gloria, et potestas in secula seculorum. Et quatuor animalia dicebant: Amen . Saltem nunc, Fabiane, cognosce quante impietatis sit, non solum apostolicis, uerum etiam angelicis uocibus reluctari. Audi millia millium dicentium uoce magna: Dignus est Agnus qui occisus est accipere potestatem, et diuitias, et sapientiam, et fortitudinem, et honorem, et gloriam, et benedictionem. Et omnem creaturam que est in celis, et in terra, et subtus terram, et quecunque est in mari, et quecunque sunt in eis. Et ne putes, seorsum Patri et seorsum Filio, uel gratias agi debere, uel gloriam dici, audi quid continuo beatus Ioannes adiunxit: Omnes, inquit, audiui dicentes: Sedenti in solio, et Agno benedictio, et honor, et gloria, et potestas in secula seculorum. Et quatuor animalia dicebant: Amen. Ecce testimonio deuotionis angelice cognoscitur debere  dici gloriam Patri et Filio, debere gratias agi Patri et Filio, debere etiam unam potestatem dici Patris et Filii. Simul enim omnes beatus Ioannes dicentes audiuit, Sedenti in solio, et Agno benedictio, et honor, et gloria, et potestas in secula seculorum. Isto autem sermone, quo additum est, In secula seculorum, euidenter ostensum est, illos angelorum Dei eterna societate, ac beatitudine potituros, qui Patris et Filii unum honorem agnoscunt, unam Patri et Filio gratiarum actionem persoluunt, unam Patri et Filio gloriam cantant, unam Patris et Filii predicant potestatem. Hec enim omnia qui in hoc seculo simul Patri et Filio dare noluerit, omnium angelorum, illa que supra memorata sunt in secula seculorum dicentium consortio non herebit. Neque enim aliud  in illa eternitate dicturi sunt omnes, de quibus beatus Dauid dicit Deo: Altaria tua, Domine uirtutum, Rex meus, et Deus meus. Beati omnes qui habitant in domo tua, in secula seculorum laudabunt te . Cum enim equales angelis Dei erunt , certum est eos hoc esse dicturos in secula seculorum, quod in laudem Dei semper sancti angeli dicunt. Ne quis autem putet, aliam laudem Patris esse, aliam Filii, idem beatus Ioannes de his qui in illa celesti Hierusalem superna, que domus Dei est, habitant, et insecula seculorum laudabunt Deum, in libro memorato sic dicit: Post hec uidi turbam multam, quam dinumerare nemo poterat, ex omni genere, et ex omni tribu, et populo, et lingua, stantes in conspectu throni, et in conspectu Agni: et erant amicti  stolis albis, et palme fuerunt in manibus eorum; et magno clamore dicebant: Salus Deo nostro sedenti super thronum, et Agno . Ubi Deum Patrem, et Agnum, unum esse Deum continuo secutus est, dicens: Et omnes angeli qui stabant in circuitu throni, et circa seniores, et circa quatuor animalia, mox ceciderunt in faciem suam ante conspectum throni, et adorauerunt omnes dicentes: Amen. Benedictio et gloria, et sapientia, et gratiarum actio, et honor, et uirtus, et fortitudo Deo nostro in secula seculorum . Nonne quod superius dixerant, Sedenti in solio, et Agno benedictio, et honor, et 647 gloria, et potestas in secula seculorum; et quatuor animalia dicebant, Amen; hoc nunc idem omnes angeli sub unius Dei professione, ipsum Deum adorantes  firmasse cognoscuntur? Attende enim quid dixerint; imo quid dicant intente considera: Benedictio, et gloria, et sapientia, et gratiarum actio, et honor, et uirtus, et fortitudo Deo nostro in secula seculorum. Amen. Hec autem omnia superius iidem omnes angeli Agno danda esse dixerunt, quorum hec illa uox magna est, Dignus est Agnus qui occisus est accipere potestatem, et diuitias, et sapientiam et fortitudinem, et gloriam, et benedictionem: que cuncta Deo continuo dederunt, dicentes, Sedenti in solio, et Agno benedictio, et honor, et gloria, et potestas in secula seculorum. Quos eadem rursus sub unius Dei nomine dedisse cognosce, quandoquidem adorauerunt Deum, dicentes, Amen. Benedictio, et gloria, et sapientia, et gratiarum actio, et honor, et uirtus, et fortitudo Deo  nostro in secula seculorum. Amen. Attende ista tria loca, et inuenies ueritatem nostre fidei angelica deuotione firmari. Prius enim honor, et gloria, et benedictio, et potestas, ab omnibus angelis danda esse dicitur Agno, id est Filio; deinde ab omnibus benedictio, et honor, et potestas una datur sedenti in solio, et Agno: quod quid est aliud quam Patri et Filio? Post hec, benedictio, et gloria, et sapientia, et gratiarum actio, et honor, et uirtus, et fortitudo dantur uni Deo, que superius data sunt sedenti in solio, et Agno, id est, Patri et Filio. Agnosce igitur, et gloriam dandam esse Filio, et unam gloriam simul dandam Patri et Filio, et unum Deum nostrum esse Patrem et Filium. Hoc enim iugiter canit illa que sursum est Hierusalem libera, que est mater nostra  : cuius pars que huius seculi peregrinatione laborat, propterea ad illum eius delectabilem uultum, dulceque consortium recto cursu nititur; quia illam matrem non solum in bonis operibus, uerum etiam in istis laudibus imitatur. Hoc ista cantans ambulat in fide, quod illa cantans requiescit in specie. Hoc ista pars illius Ecclesie cantans uiatico pane reficitur, cuius illa Hierusalem iugi atque indefessa plenitudine satiatur. Quomodo autem se filiam sancte celestis Hierusalem credere uel dicere audet illa Ecclesia, que dicendum a se non putat in terris, quod illa sancta mater dicere non cessat in celis? Aut quomodo communem cum ea poterit habere beatitudinem, cum qua ipsius Dei non communicat laudem? cum utique nullatenus illius sancte Hierusalem  possit adipisci consortium, quisquis nunc eius non imitatur obsequium; cum ipsa militia celestis, nato secundum carnem Filio, non aliud in terris cantauerit quam, Gloria in excelsis Deo . Si quis autem querit, cui Deo, illa statim angelica multitudo respondet, Sedenti in solio, et Agno. Hoc ab angelis dicitur in excelsis, hoc in terris cantatur ab hominibus bone uoluntatis; ut ostenderetur unus idem ipse Christus, cui et ab angelis dicitur, Gloria in excelsis Deo, et qui factus est in terra pax hominibus bone uoluntatis. Ipse est enim pax nostra, qui fecit utraque unum . Ab ipso quem habemus pacem, accepimus bonam uoluntatem, per quam dono gratuite iustificationis, 648 Patri et Filio et Spiritui sancto uni Deo gloriam dicimus, ut  ad angelorum consortium peruenire possimus: ubi munere glorificationis accepto, gloriam sedenti in solio, et Agno Deo nostro in secula seculorum dicere ualeamus. Neminem autem moueat, quod in his omnibus nichil dictum est de Spiritu sancto. Euangelica quippe doctrina, quidquid seruitutis exhibendum precipit Patri et Filio, simul exhibendum ostendit et Spiritui sancto. Quid Saluator noster uno precepto monstrauit, dicens: Ite, docete omnes gentes, baptizantes eos in nomine Patris et Filii et Spiritus sancti . Quod utique dicens, insinuauit eidem Trinitati simul a nobis deberi omne religionis obsequium, in cuius nomine credentibus et baptizatis confertur saluationis exordium. Maxime tamen et in illo loco Isaie prophete, una gloria Trinitatis agnoscitur,  in quo Seraphin clamant. Sanctus, sanctus, sanctus Dominus Deus Sabaoth ; ubi Trinitatem, unum Dominum Deum ostendunt, continuoque subiungunt, Plena est omnis terra gloria eius. Tale nobis aliquid etiam Dauid beatus insinuans, canit: uox Domini preparantis ceruos, et reuelabit condensa, et in templo eius omnes dicent gloriam . Templum uero non solum Patris et Filii, uerum etiam Spiritus sancti nos esse, sicut in hoc opere iam memorauimus, apostolica confirmat auctoritas. Dicit enim beatus Paulus: Nescitis quia membra uestra templum est in uobis Spiritus sancti, quem habetis a Deo ? Quomodo ergo fieri potest, ut gloria, que in templo sancti Spiritus dicitur, ipsi sancto Spiritui non dicatur? cum profecto  quidquid ad laudandum Deum in templo Dei dictum fuerit, ab ipso Deo, cuius templum est, alienum esse non possit. Hoc itaque dixit beatus Dauid, ut ipsa Trinitas, cui gloria in templo eius dicitur, unus naturaliter esse Dominus agnoscatur. Quod ut plenius noueris, laudes diuinas in Psalmis aspice, et in libro Danielis prophete, trium puerorum benedictiones diligenter attende ; et cum inter uniuersa que facta sunt, nullatenus inueneris Spiritum sanctum nominari, agnosce Spiritum sanctum creatorem esse, non creatum; factorem omnium rerum esse, non factum: et ex hoc intellige unum cum Patre et Filio naturaliter esse Dominum Deum. In Psalmis enim, ubi ad laudandum Dominum omnia que facta sunt conuocantur, ab angelis incipitur, id  est ab ipsa sapientia de qua scriptum est: Prior omnium creata est sapientia, et intellectus prudentie ab euo ; et de qua paulo post dicitur, Ipse creauit illam Spiritu sancto . Dicit autem beatus propheta: Laudate Dominum de celis, laudate eum in excelsis; et incipiens ab ipsa prima et precipua creatura, supra quam sola naturaliter est substantia Creatoris, angelos ponit in huius laudationis exordio, dicens : Laudate eum, omnes angeli eius, laudate eum, omnes uirtutes eius; deinde dicit : Laudate eum, sol et luna. Laudate eum, omnes stelle et lumen. Laudate eum, celi celorum, et aque que super celos sunt laudent nomen Domini: causamque huius laudationis ostendens ait : Quoniam ipse dixit, et facta sunt:  ipse mandauit, et creata sunt. Hec itaque omnia ideo dicuntur Dominum debere laudare, quoniam ab ipso 649 facta sunt. Quod si factus esset etiam Spiritus sanctus, in illo laudationis ordine, ante angelos et uirtutes prophetico poneretur eloquio. An hoc uobis placet, ut Spiritus sanctus, qui secundum uestram sententiam factus per Filium dicitur, sine diuine laudationis obsequio relinquatur? et ille qui a uobis asseritur per Filium ceteris creaturis potior factus, laudantibus creatorem cunctis, sine laude perseueret ingratus? et ab ipso Dominus non laudetur, in quo, secundum credulitatem uestram, creator eius magis laudabilis inuenitur? Benedictiones quoque trium puerorum, sicut superius dixi, prudenter attende: in quibus primitus ita ipse factor omnium rerum benedicitur,  ut ei dicatur: Benedictus es, Domine Deus patrum nostrorum, et laudabilis, et gloriosus in secula . Ecce, tres illi tanquam ex uno ore, Dominum Deum et benedicere et laudare et glorificare non desinunt. Ubi solum Patrem intelligi Scripture diuine non permittit auctoritas; primitus enim ab illis tribus pueris ponitur: Benedictum nomen glorie tue, quod est sanctum, et laudabile et gloriosum in secula ; istud autem nomen sanctum, non solius Patris, sed unum naturale nomen est Trinitatis: quod superius est a nobis sancti I aie testimonio demonstratum, qui Seraphin ad inuicem sic clamare commemorat: Sanctus, sanctus, sanctus Dominus  Deus Sabaoth; plena est omnis terra gloria eius . Quod si hoc nomen, quod est sanctum, non unum esse sancte Trinitatis asseras, restat, hoc nomen sanctum soli sancto Spiritui  assignare cogaris: ipse enim in Trinitate proprie Spiritus sanctus dicitur; quamuis et Pater et Filius secundum rectam fidem et Spiritus et sanctus naturaliter non negetur. Unde beatus Apostolus unum sciens nomen esse sanctum Patris, et Filii, et Spiritus sancti, in ipso fideles sanctificari testatus est dicens: Sed abluti estis, sed iustificati estis, sed sanctificati estis in nomine Domini nostri Iesu Christi, et in Spiritu Dei nostri . Recole igitur in quo nomine sanctum baptisma detur, et inuenies quoniam in nomine Patris, et Filii, et Spiritus sancti  unusquisque iustificatur et sanctificatur, quisquis in eodem nomine recte credens, in unam substantiam Trinitatis abluitur. Unde unum nomen sanctum Patris, et Filii, et Spiritus sancti naturaliter esse cognoscit, quisquis in eodem nomine conferri  donum uere sanctificationis intelligit. Dicit deinde in benedictionibus: Benedictus es in templo sancto glorie tue, et laudabilis et gloriosus in secula ; templum autem nos esse, non solius Patris, sed ipsius sancte Trinitatis, iam in hoc opere sanctarum Scripturarum attestatione sufficienter ostendimus. Trinitas est igitur unus Dominus Deus, benedictus et laudabilis, et gloriosus in secula: quem in templo sancto glorie eius illi ueraciter benedicunt, qui se unum templum esse sancte Trinitatis agnoscunt.  Deinde ab illis tribus pueris dicitur: Benedictus es, qui uides abyssos, sedens super Cherubin, et laudabilis, et gloriosus in secula . Et Pater autem, et Filius, et Spiritus sanctus ita totum equaliter uidet, sicut totum ipsa Trinitas replet. Nec Filio igitur, nec Spiritui 650 sancto abyssorum uisio denegatur; quoniam ipsa sancta Trinitas simul omnia in celis et in terra, uisibilia et inuisibilia, omnipotentie naturalis agnitione complectitur: et in eo omnia manifestissima uisione cernit, quia plenitudine scientie sue sicut preterita et presentia, sic etiam futura uniuersa cognoscit. Cum uero deinde in benedictionibus dicitur: Benedictus es supra sedem regni tui, et laudabilis, et gloriosus in secula , quis ita desipiat, ut ab hac benedictione Filium aut Spiritum  sanctum separare contendat? cum beatus Isaias unam esse sedem sancte Trinitatis insinuet, dicens: uidi Dominum sedentem super solium excelsum et eleuatum . Quem Dominum, clamantibus ad inuicem Seraphin, ita predicari commemorat: Sanctus, sanctus, sanctus Dominus Deus Sabaoth; plena est omnis terra gloria eius. Ipsum ergo [a 1Kb] unum Dominum in uno throno sedentem propheta cognouit, in sacramento Trinitatis tertio uocari sanctum, et semel dici Dominum Deum, reuelatione gratie spiritalis audiuit. Inde est quod unum regnum unamque sedem Patris et Filii apostolica predicare non cessat auctoritas. Beatus enim Paulus, unum regnum Filii  et Patris ostendens, ait: Hoc enim scitote intelligentes quod omnis fornicator, aut immundus, aut auarus, quod est idolorum seruitus, non habebit hereditatem in regno Christi et Dei . Sedem quoque unam esse sanctus Ioannes in Apocalypsi euidenter ostendit, dicens de angelo a quo sibi sanctam ciuitatem testatur ostensam: Et ostendit mihi flumen aque uiue candidum quasi crystallum, exiens de sede Dei et Agni. Per mediam plateam eius, ex utraque parte fluminis, lignum uite, afferens duodecim fructus, per singulos menses reddens fructum suum, et folia ligni in curationem gentium. Neque ullum iam maledictum erit, et thronus Dei et Agni in ea erit . Trinitas igitur unus Deus intelligendus est in illa trium puerorum benedictione, ubi dicitur: Benedictus  es supra sedem regni tui: quia sicut una sedes, sic unum regnum est Patris et Filii et Spiritus sancti. Illud deinde quod infertur: Benedictus es in firmamento celi, et laudabilis et gloriosus in secula , quis non uideat in laudem Trinitatis dictum? quandoquidem ipsum firmamentum celi, unum opus est Trinitatis; uerbo, enim Domini celi firmati sunt, et Spiritu oris eius omnis uirtus eorum . Ut autem Dominum Deum patrum nostrorum, non solum Patrem, nec solum Filium, nec solum Spiritum sanctum, sed simul sanctam Trinitatem, unum Dominum Deum ab omnibus operibus suis benedicendum, laudandum, et glorificandum tres illi uiri ostenderent, uide unde diuinorum operum initium sumpserint: dicentes enim, Benedicite, omnia  opera Domini, Dominum , ostenderant non debere inter opera Domini computari quodcunque in his operibus que hic comprehenduntur non poterit inueniri. Deinde omnia prorsus que sunt opera Domini Dei, ad obsequium debite benedictionis creatori Deo reddendum, hoc inuitare cognoscuntur exordio: Benedicite, celi, Dominum ; Benedicite, angeli, Dominum ; Benedicite, aque omnes que super celos sunt, Dominum , Benedicite, omnes uirtutes Domini, Dominum , et cetera, siue que in 651 celis, siue que in terra sunt, uisibilia et inuisibilia: in quibus tamen omnibus operibus Domini non inuenitur Spiritus sanctus; quem utique si oporteret inter diuina opera deputari, nec angelica, neque alia quelibet ante illum  creatura debuerat nominari. Quid est ergo, quod Spiritus sanctus nec inter omnia que a Domino facta sunt, Dominum laudat, nec Deum inter omnia eius opera benedicit? An forte prophetis subrepsit obliuio, ut Spiritus sancti non meminissent, cum ad laudandum Dominum omnia que a Domino facta sunt, et ad benedicendum Dominum omnia opera Domini  conuocassent? sed hoc quemquam beatus Petrus credere non permittit, dicens: Non enim uoluntate humana allata est unquam prophetia, sed Spiritu sancto acti locuti sunt sancti homines Dei . Alio quoque loco de iisdem prophetis hec memorat: Scrutantes in quibus uel quale tempus significaret qui in eis erat Spiritus Christi . Proinde Spiritus sanctus, quo utique acti locuti sunt sancti homines Dei, si se non factorem, sed factum sciret, et si se non operatorem Deum, sed opus Dei esse cognosceret, ante illa omnia que facta sunt, et que opera Domini nominantur, seipsum primitus sine dubio posuisset, ut ab ipso, in quo excellentia diuini operis esset pre angelis agnoscenda, operatori Deo laus precipua redderetur. Hoc autem ideo non fit, quia  unus est Deus creator omnium rerum, Pater et Filius et Spiritus sanctus: qui ab omnibus que fecit, ideo digne laudatur, et ab omnibus operibus suis nichilominus benedicitur, quia ipse creator atque operator rerum omnium Deus Dominus inuenitur. Una ergo benedictio, una laus, una glorificatio, uni Deo Trinitati debetur ab omnibus operibus eius; quia Pater et Filius et Spiritus sanctus, solus Deus factor omnium inuenitur esse, non factus, et solus Deus creator est, non creatus.



FRAGMENTUM XXXu. Pater non est auctor totius Trinitatis, sed tantum Filii et Spiritus sancti.

Quis autem illam tui mendacii non detestetur  ineptiam, qua me confingis Deum Patrem totius Trinitatis auctorem, in illis gestis falsis atque fallacibus nuncupasse? Quod utique tantum est a fide ueritatis alienum, quantum est sancte religioni contrarium. Deus quippe Pater non est auctor Trinitatis, sed auctor est Filii et Spiritus sancti, in eo quod de illo natus est Filius, et de illo procedit Spiritus sanctus. Nam quisquis recte intelligit auctoris uocabulum, relationis nomen inueniet, non nature. Auctor enim nemo 652 esse dicitur sibi, sed alteri: unde non ad se ipsum, sed ad alterum auctor ueraciter nuncupatur. Nemo autem quolibet relatiuo nomine sic potest ad suam sicut ad alterius referri personam: quod enim ad suam quisque personam dicitur, secundum relationem dici nullatenus inuenitur. Deum itaque  Patrem, non totius Trinitatis, sed Filii et Spiritus sancti fatemur auctorem: de quo habet, et unigenitus Filius eterne natiuitatis, et Spiritus sanctus eterne processionis originem. Unitas autem naturalis, creatorem Filium de creatore Patre naturali natiuitate insinuat exstitisse, et creatorem Spiritum sanctum de Patre Filioque procedere.



EX LIBRO X. QUI DEFENSIONEM CONTINET SYMBOLI APOSTOLORUM ADuERSUS ARIANOS.



FRAGMENTUM XXXuI. Quid Symbolum. Ad usum eius legitimum necessarius est rectus credentis animus. Quod in eo Pater et omnipotens et creator dicitur, hoc de tota Trinitate intelligendum est. Immortalis est et inuisibilis Trinitas alia ratione quam angelus uel anima hominis. Enarrantur omnes Symboli articuli


 Christiane fidei Symbolum  sancte quidem, recteque, et omnino sapienter secundum regulam  ueritatis est ab apostolis ordinatum. Dominus enim, qui uerbum consummans et breuians fecit super terram, sicut in breuitate consummauit omnia precepta legis , dicens, in illis duobus preceptis dilectionis Dei et proximi totam legem prophetasque pendere ; sicut etiam in orationis breuitate perfecit, quidquid ad presentis uite auxilium, et ad future pertinebat effectum; sic etiam in Symboli breuitate, perfectum uoluit per apostolos suos fidei sancte ordinari tenorem, qui recte credentibus proficeret ad salutem. Est autem Symbolum quoddam uerum pactum ueraque collatio in cuius breuitate totius credulitatis Christiane summa consistit. Ubi tamen necessarius est rectus credentis animus, ne quod audit ad salutis effectum, ipse sibi  uelit ad mortis retorquere supplicium. Nam bona est et lex, si quis ea legitime utatur . Quapropter inaniter tibi uisum est, male intelligendo, ad tuum sensum uelle rectitudinem Symboli retorquere, et inde prescribere sancte fidei catholice, quia in Symbolo non omnia dicta sunt de Filio, que sunt dicta de Patre: cum utique propterea plenitudo diuinitatis, quantum oportebat debuerit in origine commendari, quia non debuit aliter in prole cognosci. Cum enim quisque se dicit credere 653 in Deum Patrem omnipotentem, hoc ipsum quod in Deum Patrem dicit, sicut in eo ueritatem naturalis diuinitatis, ita ueritatem naturalis quoque paternitatis, et ex hac ueritatem naturalis etiam generationis ostendit. Nec enim Deus Pater naturaliter Deus est, et Pater  naturaliter non est, cum utique naturalis in eo sit, et diuina paternitas et paterna diuinitas. Totum igitur in se habet illa generatio diuina, quidquid in se habet Dei Patris eterna substantia. Proinde sufficiebat ut diceretur de Patre solo quidquid equaliter intelligendum esset in Filio. Pater enim sic omnipotentem Filium genuit, sicut est ipse Pater omnipotens; sic uniuersorum creatorem, sicut ipse uniuersorum creator est; sic Regem seculorum, sicut ipse Rex seculorum est; sic immortalem et inuisibilem, sicut ipse immortalis est et inuisibilis. Omnia igitur que Deo Patri dantur in Symbolo, ipso uno Filii nomine naturaliter tribuuntur et Filio. Nam uniuersorum creator est Pater, sed omnia per uerbum facta sunt, et sine ipso factum est nichil ; et: In ipso creata sunt uniuersa in celis et in terra, uisibilia  et inuisibilia: siue Throni, siue Dominationes, siue Principatus, siue Potestates, omnia per ipsum et in ipso creata sunt, et ipse est ante omnes, et omnia in illo constant . Unus est itaque Deus Pater, ex quo omnia, et nos in ipsum; et unus Dominus iehsu Christus, per quem omnia, et nos per ipsum . Rex seculorum est Pater, sed non minus Rex inuenitur et Filius, cui dicit Propheta: Regnum tuum, regnum omnium seculorum . Immortalis uero et inuisibilis simul est ipsa Trinitas, qui est unus, uerus, et bonus Deus: non utique sic immortalis atque inuisibilis, sicut est anima humana uel angelus. Deus enim in eo maxime inuisibilis dicitur, in quo nisi per gratiam non uidetur.  Nullus enim creatus spiritus, Patrem et Filium et Spiritum sanctum propria facultate uidet, si hoc Deus ipse non donet. Necesse est autem ut non corpore, sed spiritu Deus Trinitas uideatur, si hoc bonitatis sue munere largiatur: alioquin quomodo uerum erit quoniam angeli sancti semper uident faciem Patris? et: Beati mundo corde, quoniam ipsi Deum uidebunt ? Angelus igitur et anima rationalis, quoniam spiritus sunt a Deo creati, non possunt oculis uideri corporeis; Trinitas autem, qui est Deus uniuersorum creator, et uere inuisibilis, procul dubio si ab eo gratia non donetur, etiam cordis oculo non uidetur. Deus enim lux est uera que illuminat omnem hominem uenientem in hunc mundum : gratis itaque illuminando confert  emundationem, ut uidendi tribuat facultatem. Immortalis quoque non eo modo Deus dicitur, quo uel anima uel angelus inuenitur: quoniam et in angelo etsi non est naturalis exstinctio, potest tamen naturalis inueniri mutatio: illa uero natura recipit ex mutabilitate quandam mortem, que recipit qualitatem. Nos autem Deum sine qualitate dicimus bonum, cui non est aliud Deum esse, aliud bonum esse: unde, cum bonitatem dicimus, ipsam diuinitatem eius ostendimus; et cum diuinitatem dicimus, bonitatem sine dubio demonstramus. Deus ergo noster in eo uere immortalis agnoscitur, 654 in quo naturaliter non mutatur: quod nulla creatura potuit aut potest habere per naturam, quamuis hoc quedam cognoscitur accepisse per gratiam. Omnis quippe res quam Deus  fecit, originem ducit ex nichilo: unde consequenter agnoscitur a certo initio cepisse esse, et priusquam esse inciperet, non fuisse. Unde hoc habet omnis res cuius non est una cum Deo Patre natura, ut per semetipsam mutabilitati subiaceat: incommutabilitatem uero, illius nature dono consequatur, in qua naturalis incommutabilitas inuenitur. Sola uero est natura Trinitatis que naturaliter mutari non possit, quia natura esse non cepit: in omni autem substantia que cum Deo Patre non est unius eiusdemque nature, sicut origo ex nichilo ducta cognoscitur, ita naturalis mutabilitas inuenitur. Quam mutabilitatem sola Trinitatis diuina natura non habet, que esse non cepit, et que omnia que fecit, ex nichilo fecit: queque propterea in se tantummodo credi uoluit, quia sic sola sufficit ad renouationem humane nature,  sicut ad creationem omnium rerum sola sibi naturali uirtute ac bonitate sufficit. In illam igitur naturam sancte Trinitatis iuste ac salubriter credimus, quam et omnipotentem, et rerum omnium creatricem, et regem, et regnum omnium seculorum singulariter possidentem, et inuisibilem corporibus atque spiritibus per naturam, uisibilem uero spiritibus iustis per gratuitam gratiam, immortalem quoque per eternitatem naturalis incommutabilitatis agnoscimus. Quapropter cum hec omnia commemorarentur in Patre, in quo principaliter commendanda erat diuina natura, sufficit Filium eius unicum Dominum nostrum Iesum Christum deinde nominari, quandoquidem ipso unici Filii uocabulo, plena inuenitur  Patris et Filii naturalis significata communio. Alterius autem omnipotentie, dominationis, immortalitatis atque inuisibilitatis, iehsu Christus digne crederetur, si non Dei Patris unicus Filius diceretur: unicus autem dicitur, quia solus uerus est Filius: solus est autem uerus Filius, quia de natura Patris solus est natus. ueritas itaque natiuitatis illius, naturalem plenitudinem de Patre demonstrat in Filio, in quo ex naturali generatione, paterne nature permanet plenitudo. Congruebat autem nostre fidei ac saluti, non solum creationis, uerum etiam redemptionis mysterium confiteri. In omnibus enim que superius de Patre dicta sunt, predicata est maiestas eius qua nos fecit, sed non est ostensa bonitas qua redemit: et quoniam hoc collatum est nobis, dignum fuit  ut sufficiente solo Filii nomine ad demonstrationem maiestatis diuine qua creati sumus, deinde [a 1Kb] uerbum crucis, quod pereuntibus quidem stultitia est, his autem qui salui fiunt uirtus Dei est . Quo magis ad credendum difficile uidebatur. Difficile quippe non fuit credere Filium unius nature cum Patre, et ex hoc omnia que memorata sunt, unitate naturali cum genitore genitum possidere: et ob hoc, ad sapientiam mundi penitus destruendam, quia Christus crucifixus Iudeis quidem scandalum est, gentibus autem stultitia, ipsis uero uocatis Iudeis atque Grecis, Christus Dei uirtus et Dei sapientia ; ob hoc fuit intentius et penitus inculcandum, Deum uerum, Dei Patris omnipotentis, immortalis, et inuisibilis proprium 655 atque unigenitum  Filium, etiam natum de Spiritu sancto ex uirgine Maria, quod nichil est aliud quam de gratia Dei, et ex utero uirginali. Quid autem mirabilius ac salubrius, quam cognoscere Deum unigenitum, de natura Patris sine initio natum, et Patri Deo naturaliter ceternum, non sue utilitatis, sed nostre salutis obtentu factum esse quod fecit; creatumque mirabiliter ac misericorditer, ut redimeret quod creauit? uerum quia idem proprius atque unicus Dei Patris, simul naturam nostram penamque suscepit, qui ueritatem in se anime humane sic demonstrauit et carnis, ut ueritatem tristitie suscepisset et mortis; unde ait: Tristis est anima mea usque ad mortem ; propterea in Symbolo ipsum unicum Dei Filium, quem de Spiritu sancto et Maria  uirgine natum fatemur, crucifixum quoque dicimus et sepultum: ut in eo simul agnoscatur ueritas utriusque nature, quem sicut uerum Deum ostendit diuinitatis eterne maiestas, ita uerum hominem docet diuine benignitatis humilitas. Deus quippe ille qui est de Patre creator omnium rerum, factus est de uirgine mediator Dei et hominum. Ipse autem mediator non fieret, si in se uno ueritatem paterne materneque substantie non haberet. Sicut enim in eo sumus reconciliati per mortem Filii eius, quia ille mediator ueram in se habuit carnem, secundum quam susciperet ueram mortem; sic in eo nobis beneficium contulit uere reconciliationis, in quo est illi cum  Patre una diuinitas naturalis. Christus enim, qui ueritas est, sicut est uerus homo de natura matris, sic uerus Deus est etiam de substantia Patris: cui sic non est diuersitas diuine nature cum Patre, sicut non est naturalis diuersitas anime carnisque cum uirgine. Proinde, quia mortem ueritate carnis accepit, quam ueritate diuinitatis absorbuit, ideo fatemur quia sepultus, die tertia resurrexit. Hoc enim ad confirmationem spei nostre operata est diuina benignitas, ut in quo uincebatur mortis nostre supplicium, in ipso refulgeret nostre resurrectionis exemplum: et quia Christus resurgens a mortuis iam non moritur, et mors ei ultra non dominabitur ; sicut nunquam morietur Christi caro uera, ita nostra quoque corpora resurrectionis eternitate credamus sine fine  uictura. Deinde autem fatemur Christum ascendisse in celum, et inde uenturum iudicare uiuos et mortuos: Pater enim non iudicat quemquam, sed omne iudicium dedit Filio, ut omnes honorificent Filium sicut honorificant Patrem . Proinde unus est honor Patri et Filio deferendus, quia Pater, qui non iudicat quemquam, sed omne iudicium dedit Filio, unum demonstrauit esse suum Filiique iudicium: quod ideo Filio dedit, ut omnes honorificent Filium sicut honorificant Patrem. Ad remouendam quippe differentiam honoris, ostensa est unitas iudiciarie potestatis: ut scilicet Filio, cui a Patre datum omne iudicium nouimus, equalem simul cum Patre honorificentiam deferamus; nec separemus honoris obsequium, ubi separatum iudicium non uidemus. Expleta  uero confessione uere diuinitatis, uereque humanitatis unici Filii Dei, confitemur nos credere in Spiritum sanctum, qui est unus Spiritus Patris et Filii, de Patre Filioque procedens, in Patre Filioque 656 naturaliter  manens: de Patre ac Filio habens diuinitatis originem, cum Patre ac Filio unius deitatis habens naturaliter ueritatem. In Spiritu autem sancto quid amplius ad perfectionem diuine maiestatis potuit aut debuit predicari, quam cum de Spiritu sancto ex Maria uirgine natus Dei Filius dicitur, ipse opifex illius sancti corporis inuenitur? In quo ergo digne minor Patre uel Filio dici potest, qui est ipsius unici Filii Dei secundum carnem creator omnipotens? Hec est Trinitas unus Deus, cuius sacramentum sancto Symbolo continetur, propter quod in  nomine Patris, et Filii, et Spiritus sancti sanctum baptisma datur. Remissio uero peccatorum, carnis resurrectio, et uita eterna, propterea in Symbolo post commemorationem sancte Trinitatis adiungitur, ut illius confessionis utilitas, huius mercedis subiunctione monstretur. Ad hoc enim utilis est fides Patris, et Filii, et Spiritus sancti, unius scilicet eterni, ueri, et boni Dei, ut remissionem peccatorum accipiamus, et in ista carne in qua nunc uiuimus resurgentes, in eternum beate uiuamus. Ipsa est pietas, que ad omnia utilis est, promissionem habens uite presentis et future ; presentis utique bone, et future eterne ac beate. Subiungitur autem  et sancta Ecclesia, ut agnoscatur que sit domus Dei conditoris, eterna ciuitas Redemptoris: sine cuius societate atque unitate remissio peccatorum non acquiritur, et per resurrectionem carnis non ad eterne uite gaudia, sed ad eterne mortis supplicia peruenitur. Proinde illi sanctum Symbolum prodest, qui Patrem et Filium et Spiritum sanctum unum Deum naturaliter credit: ipse enim remissionem accepit peccatorum, et per resurrectionem istius carnis in qua nunc bene uiuit, uitam eternam sine dubio possidebit; non autem sic credimus in remissionem peccatorum, in carnis resurrectionem et in uitam eternam, sicut credimus in Spiritum sanctum. Discretione quippe largitoris largitatisque seruata, in Patrem et in Filium et in Spiritum sanctum credimus:  remissionem uero peccatorum, carnis resurrectionem, et uitam eternam, a Patre et Filio et Spiritu sancto danda nobis credimus et speramus. Nam ipse Saluator noster, in quo nobis credendum sit, euidenter ostendit, dicens discipulis suis: Ite, docete omnes gentes, baptizantes eos in nomine Patris, et Filii, et Spiritus sancti . In Patre autem, et Filio, et Spiritu sancto, personarum fuit insinuanda proprietas, ne in Trinitate Deo, in quo una natura saluberrime creditur, una quoque persona perniciosissime crederetur. Miror autem te confiteri quia de Deo nichil aliud nasci poterat nisi Deus; et non attendere, in ipsa natura et nomine Dei omnia illa que de Deo Patre dicta sunt contineri. Si enim de Deo nichil aliud nasci poterat nisi Deus, utique de Deo  omnipotente nichil aliud nasci poterat nisi Deus omnipotens, de Deo uniuersorum creatore nichil nasci poterat nisi Deus uniuersorum creator, de Deo Rege seculorum nichil aliud nasci poterat nisi Rex seculorum, de Deo immortali nichil aliud nasci poterat nisi Deus immortalis, de Deo inuisibili nichil nasci poterat nisi Deus inuisibilis. Quoniam ergo de Deo natus est Deus, de Patre 657 Filius, de omnipotente omnipotens, de uniuersorum creatore uniuersorum creator, de Rege seculorum Rex seculorum, de immortali immortalis, de inuisibili inuisibilis, quid reliquum est nisi ut Patri Filius per omnia credatur equalis?



FRAGMENTUM XXXuII. Pater uere Dominus est, et Christus uere Deus, et tota Trinitas uere Dominus Deus. Quomodo baptizamur in nomine Patris et Filii et Spiritus sancti, et tamen in solo Christi nomine saluamur. An bonus baptismus in nomine Iesu Christi.


Neque enim Symboli tenor soli Patri tribuit deitatem, sed in Deo Patre naturalem Filii et Spiritus sancti ostendit originem: in quo utique demonstranda erat diuinitas uera per omnipotentie nomen, quia Deus non esset, si omnipotens non fuisset: demonstranda erat etiam uera generatio nomine paternitatis, ut Patris et Filii uere significaretur natura communis. Et quia Deo competit naturaliter Dominum esse omnium rerum; in eo quod tenor Symboli Christum dixit Dominum, ueraciter insinuauit et Deum. Proprium quippe est ac naturale uero Deo, non aliud esse quam Dominum; et uero Domino, non aliud esse quam Deum. Inde est quod et beatus Paulus  apostolus sic ait: Nobis tamen unus est Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum . Ut sicut Deo Patri non ademit iura uere dominationis, sic nec Domino Filio agnosceretur unitatem subtrahere deitatis. Unum enim nobis licet Deum unumque Dominum confiteri. Una est enim dominatio unius diuinitatis, et una diuinitas unius dominationis, et sic preter unum Dominum non est alius Dominus, sicut preter unum Deum non est alius Deus. Unius ergo Dei una dominatio in una eius diuinitate cognoscitur; et unius Domini una diuinitas in una eius dominatione naturaliter inuenitur. Preter unum Deum Patrem non est alius Deus, et preter unum Dominum Iesum Christum non est  Dominus alius. Sed nec Deus Pater sine Deo Filio unus est Deus, nec Dominus Christus sine Domino Patre unus est Dominus. Quia Deus Pater et Dominus iehsu Christus naturaliter unus est Dominus Deus: plenitudinem deitatis naturaliter habens in plenitudine dominationis, et plenitudinem dominationis habens in plenitudine deitatis. Inde est quod beatus Dauid dicit: Quis Deus preter Dominum, aut quis Deus preter Deum nostrum ? Tenor igitur Symboli in Patre et Filio unitatem deitatis ac dominationis ostendit, quando et Patrem, quem Deum dixit, non aliud quam Dominum; et Christum, quem Dominum dixit, non aliud quam Deum recte credentibus intimauit. De uno enim Deo 658 Patre natus unus Deus iehsu Christus, non aliud potuit  nasci quam Deus: qui tamen unus Dominus naturaliter non esset, si natus de Domino non fuisset. Pater itaque Deus, qui Dominum genuit, uerus cognoscitur Dominus; et Christus Dominus de Deo genitus, uerus cognoscitur Deus; et Spiritus sanctus, unus idemque Patris et Filii Spiritus, quia unius nature est cum Patre et Filio, uerus est Dominus Deus. Una quippe illi est naturaliter cum Domino Deo Patre, et Domino Deo Filio, et deitas uere dominationis, et uere dominatio deitatis. Hinc est quod unusquisque catholicus Christianus, cum fuerit interrogatus, utrum Deus Pater Dominus sit, et utrum Dominus iehsu Christus Deus sit, utrumque sine dubio confitetur; nec tamen duorum deorum, aut duorum dominorum, sed unius Domini Dei predicator ueridicus inuenitur.  Quid enim restat illi cui duos deos, aut duos dominos predicare non licet, nisi ut interrogatus, Deum Patrem et Dominum Christum unum Dominum confiteatur intrepidus? nec aliud utique respondeat de Spiritu sancto, quia unus est Dominus Deus cum Patre et Filio, qui unus est Spiritus Patris et Filii? Quod quisquis uerum esse aut negat aut dubitat, necesse est ut aut solum dicat colendum Deum Patrem, aut seipsum profiteatur creatoris creatureque cultorem. Sed fides Christiana ideo unum Dominum Deum predicat Patrem et Filium et Spiritum sanctum, quia nec duos uel tres dominos aut deos fas est credere, nec creaturam cum Creatore licet cuiquam colere, nec sine cultura Filii aut Spiritus sancti potest fides Christiana constare. Unus est igitur Deus, et  Dominus omnium rerum, Pater et Filius et Spiritus sanctus. Deus enim non solius uocabulum Patris, sed unum communiter naturale nomen est Trinitatis. Ideo Saluator noster precepit discipulis suis, dicens: Ite, docete omnes gentes, baptizantes eos in nomine Patris et Filii et Spiritus sancti . uide quid respondeas beato Petro, qui in solo Christi nomine sic collocauit humane salutis effectum, ut in nullo alio nos assereret posse saluari. In libro quippe Actuum apostolorum, postquam ille sanatus est qui erat claudus ex utero matris sue, cum Petrus et Ioannes a principibus sacerdotum interrogarentur, in qua uirtute aut in quo nomine hoc fecissent, ita scriptum est: Tunc Petrus repletus Spiritu sancto dixit ad eos: Principes populi et seniores, si nos hodie  diiudicamur in benefacto hominis infirmi, in quo iste saluus factus est; notum sit omnibus uobis et omni plebi Isrel, quia in nomine Iesu Christi Nazareni quem uos crucifixistis, quem Deus suscitauit a mortuis, in hoc iste astat coram uobis sanus. Hic est lapis qui reprobatus est a uobis edificantibus, qui factus est in caput anguli, et non est in alio aliquo salus. Nec enim nomen est aliud sub celo datum hominibus in quo oporteat nos saluos fieri . Ecce Petrus repletus Spiritu sancto dicit, sic nos in nomine Christi saluari, ut non sit aliud nomen sub celo datum hominibus, in quo oporteat nos saluos fieri. Confer nunc illud preceptum Christi quo precepit baptizari gentes in nomine Patris et Filii et Spiritus sancti, cum isto beati Petri sermone, quo sic in solo nomine Christi 659 salutem humanam commendat, ut omnino  neget nomen aliud esse sub celo datum hominibus in quo oporteat nos saluos fieri. Confer itaque nunc sermones Christi cum sermonibus Petri; confer doctrinam magistri cum doctrina discipuli; confer quod Petrus audiuit a Christo, et quod dixit repletus Spiritu sancto. Christus precepit in nomine Patris et Filii et Spiritus sancti baptizari; Petrus uero dixit solum nomen Christi datum hominibus in quo oporteat nos saluos fieri. Dic ergo utrum conueniat quod Petrus a Christo audiuit, et quod repletus Spiritu sancto predicauit. Si enim conuenit utrumque, necesse est unum nomen esse Patris et Filii et Spiritus sancti, et hoc solum nomen datum hominibus in quo oporteat nos saluos fieri. Si uero istam doctrinam Petri ab illo precepto Christi dixeris discrepare,  hoc tibi reliquum est, ut non tam Petrum quam Spiritum sanctum dicas esse mentitum. Spiritu enim sancto repletus hoc dixit, et ab ipso utique quod predicaret audiuit. Cum autem in mendacio Petri mendacem dixeris Spiritum sanctum, continuo mendacem predicabis et Christum. Ipse enim Spiritum ueritatis a se promisit mittendum esse discipulis, ut eum Spiritum qui illos doceret in omnem ueritatem. Quod si eos in aliquod mendacium Spiritus sanctus induxit, non solum ipsum mentitum asseris, qui ueritati aliquid contrarium docuit; sed et Christum necesse  est dicas esse mendacem, si non talem Spiritum misit qualem promisit. Si enim predicationem illam beati Petri ueracem esse negaueris, ipsum Christum  necesse est mendacii fatearis auctorem: ipse enim ait, loquens de Spiritu sancto: Non enim loquetur a semetipso, sed quecunque audiet loquetur, et que uentura sunt annuntiabit uobis. Ille me clarificabit, quia de meo accipiet et annuntiabit uobis . Si de Christo quod diceret Spiritus sanctus accepit, et mendacium dixit, ergo Christus Spiritui sancto mendacium dedit. Sed si hoc a Christo non accepit, sed Spiritus sanctus locutus est a semetipso quod non accepit a Christo, ergo, secundum sententiam tuam, aut sciens aut ignarus mentitus est Christus, qui ait, Non enim  loquetur a semetipso, sed quecunque audiet loquetur Sed quia nec Christus potuit mentiri, nec Spiritus sanctus, quia ipsa sancta Trinitas naturaliter una est ueritas, quandoquidem sicut ueritatem confitemur esse Deum Patrem, sic etiam Filium et Spiritum sanctum naturaliter cognoscimus ueritatem; Filius quippe de seipso dicit: Ego sum uia, ueritas, et uita ; Spiritum quoque ueritatis beatus Ioannes ueritatem esse testatur, dicens: Et Spiritus est qui testificatur, quia Spiritus est ueritas [a 1Kb] ; quoniam igitur Pater ueritas, et Filius ueritas, et Spiritus sanctus ueritas, non sunt tres ueritates, sed ipsa sancta Trinitas una est naturaliter ueritas; et quidquid sancti apostoli docuerunt, pleni ueritate dixerunt: necesse est ut uerum sit et quod Petrum docuit Christus, et quod plenus Spiritu sancto docuit  Petrus. Nam, sicut nemo saluatur nisi baptizatus fuerit in nomine Patris et Filii et Spiritus sancti; sic excepto Christi nomine, non est aliud nomen datum hominibus 660 in quo oporteat nos saluos fieri. Unum enim naturale nomen est Patris et Filii et Spiritus sancti, quod est Deus; et hoc est solum hominibus datum nomen, in quo qui recte credunt, per sacramentum baptismatis perueniunt ad salutem. Quapropter si non in uno eodemque nomine, quod est naturaliter Patri et Filio et Spiritui sancto commune, sanctum baptisma credentes accipiunt; sed  in tribus diuersis nominibus baptizantur, quando, secundum regulam Christi Saluatoris imperio constitutam, in nomine Patris et Filii et Spiritus sancti qui crediderint baptizantur: responde  nobis, utrum subtracto uel Patris uel Filii uel Spiritus sancti nomine, possit in duobus nominibus baptisma datum Christiana firmitate constare. Quod utique nullatenus dicere audebis, quia hoc te dicere prohibebit ipsius sententia ueritatis. Quid igitur restat nisi ut respondeas, illud esse integrum baptismatis sacramentum, quod secundum preceptum Domini datur in nomine Patris et Filii et Spiritus sancti. Nunc ueniat in mentem liber Actuum apostolorum, in quo beatus Petrus inuenitur dixisse Iudeis: Penitentiam agite, et baptizetur unusquisque uestrum in  nomine Iesu Christi, in remissionem peccatorum uestrorum, et accipietis donum Spiritus sancti . Deinde considera quid in eodem contineatur libro, ubi scriptum est: Cum autem audissent apostoli qui erant Hierosolymis, quia recepit Samaria uerbum Dei, miserunt ad illos Petrum et Ioannem. Qui cum uenissent, orauerunt pro ipsis ut acciperent Spiritum sanctum. Nondum enim in quemquam illorum uenerat Spiritus sanctus, sed baptizati tantum erant in nomine Domini Iesu . Item in eodem libro, cum Petrus apostolus missus ab Spiritu sancto, magnum pietatis predicaret centurioni Cornelio sacramentum, et adhuc eo loquente super omnes qui audiebant uerbum Spiritus sanctus cecidisset, tunc sanctum apostolum Petrum ita respondisse  memorata Scriptura testatur, Nunquid aquam quis prohibere potest, ut non baptizentur hi qui Spiritum sanctum acceperunt sicut et nos? Et iussit eos in nomine Iesu Christi baptizari . Illum quoque locum in eodem libro considera, ubi dicitur: Factum est autem cum Apollo esset Corinthi, et Paulus, peragratis superioribus partibus, uenisset Ephesum, et inuenisset quosdam discipulos, dixit ad eos: Si Spiritum sanctum accepistis credentes? At illi dixerunt ad eum: Sed neque si Spiritus sanctus est audiuimus. Ille uero ait: In quo ergo baptizati estis? Qui dixerunt: In Ioannis baptismate. Dixit autem Paulus: Ioannes quidem baptizauit baptismate penitentie populum, dicens, in eum qui uenturus est post ipsum ut crederent, hoc est in Iesum. His auditis,  baptizati sunt in nomine Domini Iesu: et cum imposuisset illis manum Paulus, uenit Spiritus sanctus super eos, et loquebantur linguis et prophetabant . Ecce tot locis attestantibus, inuenimus quosdam in nomine Domini Iesu Christi, auctoritate apostolica baptizatos. Dic ergo mihi utrum illi qui baptizati dicuntur in nomine Iesu Christi, in nomine quoque Patris et Spiritus sancti fuerint baptizati, an hoc omnimodis neges. Quod si dixeris in illo 661 Iesu Christi nomine, simul et Patris et Spiritus sancti nomen accipiendum, procul dubio unum Patris et Filii et Spiritus sancti confiteberis nomen; et ex uno nomine, unum Deum necesse est sanctam confitearis continuo Trinitatem. Si uero baptizatos in nomine Iesu Christi, dixeris non esse baptizatos in nomine  Patris et Spiritus sancti, quid restat nisi ut illud baptisma uerum esse non putes, sed ipsos sanctos apostolos preuaricationis reos esse pronunties? Quod cum dixeris, uide quemadmodum te audebis Christianum dicere, cum ceperis Christo in suis apostolis repugnare, quem ipsis apostolis dixisse non nescis, Qui uos recipit me recipit; et, Qui uos spernit, me spernit . Audi ergo sermonem apostolicum, et doctrine atque operi apostolorum reuerenter obedientiam prebe. Ille itaque in his apostoli Petri uerbis nullam patitur difficultatem, qui audiens Christum precipientem baptizari gentes in nomine Patris et Filii et Spiritus sancti; audiens etiam beatum Petrum dicentem, excepto nomine Christi, nullum nomen esse in quo oporteat nos saluos fieri:  certissime credit et indubitanter fatetur unum naturale nomen esse Patris et Filii et Spiritus sancti. Quapropter necesse est, ut aut in uno nomine Trinitatis dari sanctum baptisma fatearis; aut nomen Patris, et nomen Spiritus sancti necessarium esse non credas ad salutem humanam, et ex hoc saluberrimam Christi coneris euacuare doctrinam. Sed attende quid dixerit Christus, cuius doctrinam ueraciter tenuit Petrus. In nomine quippe Patris et Filii et Spiritus sancti, gentes baptizari debere precepit. Hoc preceptum Petrus tenacissime custodiuit, hac doctrina oues Christi usque ad effusionem sanguinis pauit. Christiane quippe fidei custodiens ueritatem, et sciens unum esse nomen Trinitatis; et illud uerum dixit, quia, excepto nomine Christi, non est  aliud nomen sub celo datum hominibus in quo oporteat nos saluos fieri; et quod docuit baptizari in nomine Iesu Christi, in uno baptizauit nomine Patris et Filii et Spiritus sancti. Nulla est enim in Trinitate diuersitas naturalis nominis, ubi est ipsa unitas naturalis.



FRAGMENTUM XXXuIII. Filius est omnipotens sicut Pater, et sic habet omnia sicut Pater.

Addis, et dicis: »Est ergo Filius omnipotens, sed non sicut Pater, quia Filio ipsam omnipotentiam Pater dedit et contulit; Patri autem omnipotentiam nullus contulit neque dedit.« Cum utique ex hoc magis agnoscatur Filius equalis Patri, quia quod est, non habet aliunde, sed de Patre: nec est de nichilo,  sed de genitore subsistit 662 eterno. Seruauit ergo quod suum est natura Patris in Filio, quia nichil ex se potuit proferre diuerse diuinitatis illa generatio naturalis. Dedit autem omnia Pater Filio, nec ei aliquid negauit, in quo totam naturam suam ineffabiliter genuit. Quod ergo dedit Pater omnipotentiam Filio, in sola est origine, non in diuersitate ipsius omnipotentie uel nature. Illic dedisse qui querit, non aliud quam genuisse reperiet. Generatio autem illa, que naturaliter diuina est et eterna, in quo plenitudinem omnium que habet ostendit Filio dedisse Patrem, in eo Patri Filium naturaliter demonstrat equalem. Sic ergo habet omnia Filius, sicut Pater: quia ubi generatio naturalis agnoscitur, ibi genitoris et geniti nulla naturalis diuersitas inuenitur.



FRAGMENTUM XXXIX Spiritus sanctus unus est naturaliter cum Patre et Filio Dominus Deus.


Memento itaque omnibus tuis obiectionibus nos Domino adiuuante dedisse responsum: et noli credere Spiritum sanctum subiectum aut minorem in diuinis eloquiis inueniri: nec eius missionem carnaliter cogites, nec localem putes, nec ei obsequium seruilis conditionis assignes. Est enim Spiritus sanctus cum Patre et Filio naturaliter unus Dominus Deus. Quod euidenter agnoscitur, et in creatione omnium rerum, et in redemptione fidelium. Si enim Deus non esset, communia opera cum Patre et Filio non haberet; si Deus non esset, uirtutem celorum  non ipse firmaret; si Deus non esset, angeli ad se prospiciendum non concupiscerent; si Deus non esset, super Iesum baptizatum nullatenus aduenisset; si Deus non esset, unum nomen cum Patre et Filio non haberet; si Deus non esset, adoptionis diuine gratiam non dedisset; si Deus non esset, templum  nostra corpora non haberet; si Deus non esset, Christus in illo demonia non eiecisset; si Deus non esset, celum et terram nullatenus impleuisset. Hec igitur et his similia si recte cogitaueris, rectam fidem de sancto Spiritu mox habebis.



EX LIBRO III HINCMARI ARCHIEPISCOPI RHEMENSIS, ADuERSUS OBIECTA GRAECORUM, AD ODONEM BELLOuACENSEM; NEC NON EX LIBRO III RATRAMI CORBEIENSIS MONACHI CONTRA GRAECORUM OPPOSITA


 663 Fulgentius episcopus, litterarum studiis admodum  eruditus, et uite sanctitate perspicuus, ab Arianis quoque pro catholica fide multa perpessus, in libro Questionum de Spiritus sancti processione sic ait:

Sic totum quod est ipsa natura, commune tribu inuenitur esse personis, ut aliquid tamen inueniatur, quo proprie unaqueque persona noscatur: quod tamen nec inueniatur separabile, nec possit esse commune. Nam proprium Patris dicimus esse quod genuit; proprium dicimus Filii esse, quod solus de solo Patre natus est; proprium Spiritus sancti, quod de Patre Filioque procedit. In his uero propriis nulla est nature separatio, sed quedam personalis agnitio.


Item in consequentibus.

Non ergo potuit Spiritum sanctum diuinitas Filii  accipere, cum ipse Spiritus sanctus sic procedat a  Filio, sicut procedit a Patre, et sic detur a Filio, sicut datur a Patre. Nec illa natura, unde Spiritus sanctus habet originem, potuit uel exspectare, uel accipere largitatem. Spiritus ille totus est Patris, totus est Filii: quia unus naturaliter Spiritus est Patris et Filii. Proinde totus de Patre procedit et Filio, totus in Patre manet ac Filio: quia sic manet ut procedat, sic procedit ut maneat. Unde naturaliter hanc habet cum Patre ac Filio unitatis plenitudinem, et plenitudinis unitatem, ut totus a Patre, totus habeatur a Filio. Non ergo accepit Spiritum sanctum diuinitas Filii, cum qua unius est nature Spiritus sanctus, et ex qua habet quidquid habet, imo de qua est hoc quod est, quia quod naturaliter habet, hoc est.





S. FULGENTII DUO SERMONES HACTENUS INEDITI. *





ADMONITIO IN SERMONES DUOS QUI SEQUUNTUR.

664 Sermones hosce duos hactenus ineditos, e uaticano codice a uiro clarissimo Luca Holstenio olim descriptos, et ab eminentissimo cardinale Barberino huc missos, quia cum ceteris sancti Fulgentii sermonibus suo ordine in lucem edere non licuit, uisum est hic ad calcem  operum eius apponere. Horum autem priorem uera Fulgentii esse uix dubitamus; posteriori uero auctorem alium, et hunc quidem probatum, licet forte Fulgentio posteriorem uindicandum arbitramur. Quis uero sit ille hactenus non comperimus.



SERMO PRIMUS. In circumcisione Domini.

1. Incarnationis diuine mysterium, nostre reconciliationis egregium sacramentum, ob hoc a nobis  annua reuolutione celebratur et colitur, ut tanti commemoratio beneficii quid nobis indignis impensum ostendat, et quid tante glorie debeamus admoneat. Proinde, fratres, quanto magis audiuimus Dominum Iesum Christum pro nobis misericorditer humiliatum, tanto magis agnoscamus ineffabiliter gloriosum. In eo namque suam circa nos insuperabilem caritatem Deus Unigenitus euidenter ostendit, in quo pro nobis humilitatem uere carnis uereque mortis, non coactus necessitate, sed bonitate miseratus assumpsit. Quid enim boni feceramus, fratres, ut tantum nobis beneficium prestaretur? Que nostra bona merita fuerunt,  ut Unigenitus Deus homo fieri dignaretur, ut Altissimus humiliaretur, ut indeficiens angelorum panis femineis uberibus lactaretur, ut rex seculorum contumeliis afficeretur, ut uita eterna mori patientissime  dignaretur?

2. Attende igitur, o homo, tante benignitatis dignationem, ut actionem persoluas humiliter gratiarum. Scito autem te non honorificentiam, sed contumeliam diuine gratie reddere, si ceperis de tanti beneficii magnitudine dubitare. Imo illa omnia que de humilitate atque humanitate Domini Saluatoris audiuimus, uera esse sine aliqua hesitatione credamus. Et ideo magis agamus gratias, fratres, qui cum mereremur penam, percepimus gratiam: qua gratia factum est ut dum iuste mors debetur perditis, uita gratis donaretur indignis. 665 Altissimi namque Saluatoris  humilitas non ipsi aliquod intulit detrimentum, sed incrementum nobis contulit magnum; nec excelsos deiecit, sed deiectos erexit. Ut enim Dei Filius plenum operaretur redemptionis nostre negotium, non solum dignatus est totius carnis creator, de carne uirginis secundum ueritatem carnis naturaliter nasci, et Deus factor hominis, homo uerus ex homine fieri; quin etiam pannis inuolui, in angustissimo presepio collocari, octauo die circumcidi, et ad templum suum humanis manibus baiulari. O clementissima Dei benignitas! o excelsa altissimi Dei humilitas! Ille a matre nutriebatur infantulus, qui matrem sibi creauit immensus. Ipse a parentibus ad suum templum puer paruulus portabatur, qui Deus magnus in eodem templo a sanctis hominibus rogabatur.  Et idem pro se sacrificium precepit offerri, qui sine peccato pro nostris uenerat impietatibus immolari. Considera igitur, homo, quid debeas excelso atque humiliato pro te; excelso Creatori tuo, humiliato Redemptori tuo.

3. uerumtamen, carissimi, hoc semper Christiane fidei tenere consueuit integritas, ut si quid a Christo secundum canonicam Euangelistarum narrationem factum legimus uel audiuimus; historiam primum ueram esse sine dubitatione credamus, deinde in historica ueritate spiritalem quoque intelligentiam requiramus. Cum enim diuine textus historie uerus esse creditur, Manicheus in sua seueritate confunditur: qui dum in Christo Dei Filio ueritatem non credit carnis, Scripturis sanctis et ueteribus et nouis  crimen nititur imponere falsitatis. Nam ueteris Testamenti deificam miser exsecratur historiam, in Nouo Testamento ipse sibi denegat utique medicinam. Non uult enim humanam credere carnem a Deo plasmatam, neque circumcisionem carnis imperatam a Deo nostris sanctis patribus, nec uictimam de carnibus animalium Deo uiuo et uero priscis temporibus immolatam, nec sabbatum ex Dei precepto ac uoluntate seruatum, nec fabricatum Domino templum, iubente Deo. Itaque dum in Scripturis sanctis non discernit temporum qualitatem, spernit et despicit saluberrimam ueritatem dominice incarnationis. Quapropter ut Manicheus euidentissima ratione uincatur et conuertatur, utinam uictus ex hodierna euangelica lectione, ueritatem Testamenti ueteris defendamus, ut ex hoc ueteris et Noui Deum unum  manifestissime comprobemus!

4. Ecce sancto Euangelio narrante cognouimus Christum Dei Filium ueraciter circumcisum, pro Christo Dei Filio sacrificium de carnibus, secundum morem tunc diuine institutionis oblatum: siue autem circumcisio carnis, siue carnalium sacrificiorum regula in ueteri Testamento cognoscitur instituta. Cur igitur, dilectissimi, non credatis iustissime in ueteri Testamento, quoniam Dei manibus plasmatus est homo, quando in Nouo Testamento, ut non in eternum periret homo, ipse Unigenitus Deus pro nobis factus est uerus homo? Cur non credatur Deus etiam circumcisionem ad aliquid significandum congruo tempore iussisse fieri, cum eam Dei Filius in suo  corpore fecerit celebrari? Cur autem non sibi Deus noster preterito tempore populum Iudeorum typicas iussisset uictimas carnis offerre, quando ipse Deus 666 Unigenitus ex Iudeis temporaliter natus, seipsum pro nostris peccatis secundum carnem dignatus est immolari? Attendat igitur Manicheus utriusque Testamenti manifestissimam et concordissimam ueritatem, et uanitatem conuersus abiiciat suam. uideat in ueteri Testamento significationem futurorum, in Nouo preteritorum reuelationem; Christum autem Deum amborum Testamentorum, in ueteri Testamento quod exhibiturus fuerat promittentem, in Nouo exhibentem quod promiserat: nec in promissione mendacem, nec fallacem in donatione; sed ubique bonum, ubique iustum, ubique sanctum, ubique  potentem, ubique clementem: in ueteri Testamento carnis atque anime potentissimum creatorem, in Nouo eiusdem carnis atque anime clementissimum susceptorem; ac sic primo carnis animeque saluatorem. Hec Manicheus audiat, conferat, agnoscat, et credat, credensque ad Ecclesiam catholicam redeat, in qua beneficium uere salutis inueniat.

5. Per hec autem que Dominus gessit in corpore constitutus, non solum utriusque Testamenti dignatus est concordiam demonstrare, uerum etiam Chritianorum mores informare salubriter uoluit: ut quod in illo pro salute nostra gestum esse corporaliter intuemur, imitemur nos quoque spiritaliter. Ideo namque paruulus in terra natus est Christus, ut humilitatem disceret Christianus. Ob hoc etiam  parentibus carnis sue subditus erat, ut honorificentiam semper patri et matri omnis Christianus exhibeat. Ideo autem Christus uilibus pannis inuolutus est, ut Christianus non delectaretur uestibus pretiosis. Propterea uero Christus in terra pauper uoluit apparere, ut diuites Christiani discerent terrenas diuitias non amare; sed eleemosynam pauperibus erogando, possent suas diuitias in celo seruare. Ob hoc fuit in angusto presepio positus Christus, qui totius in latitudine non finitur mentis sue: ut in eum credentes spiritale haberent pabulum, et Christiani discerent non inhiare domibus aut possessionibus aliorum. Cui enim Christiano quantumlibet uilis domus, uel possibilitas propria non sufficiat, quando Christo Dei Filio modici presepii suffecit angustia?

6. Per circumcisionem uero quam Dei Filius in  carne suscepit, nostri cordis circumcisionem in spiritu premonstrauit. Quam circumcisionem nobis sermo legalis indicit, dicente Moyse: Circumcidite preputium cordis uestri, et circumcidimini Deo uestro . Cui precepto concordat beatus Apostolus, dicens: Non enim qui in manifesto est Iudeus, neque que in manifesto in carne circumcisio; sed qui in abscondito est Iudeus et circumcisio cordis in spiritu, non littera; cuius laus non ex hominibus, sed ex Deo est . Proinde circumcisionem in corpore habuit Christus, ut spiritaliter in corde habeat Christianus. Ob hoc namque ille, qui nullum habere potuit omnino peccatum, deposuit preputium carnis, ut nos abiiciamus desideria prauitatis:  Christus igitur manibus est portatus ad templum, ut Christianus bonis operibus conscendat in celum. Sacrificium pro se offerri uoluit Christus, ut ad altare Domini se offerat Christianus. Maxime autem bene uiuendo seipsum offerre festinet. Si uero delectatur mundum sacrificium diuinis exhibere obtutibus, ipso 667 quoque genere illius sacrificii quoddam spiritale sacrificium nobis agnoscimus indicari: Par  turturum, et duos pullos columbarum . In hoc genere auium, dilectissimi fratres, magnum uobis commendatur catholice fidei sacramentum. In columba enim caritas agnoscitur, in turture castitas inuenitur. Turtur namque intemeratam seruat uni uiro fidem; columba uero aliarum cohabitantium non deserit unitatem. Catholicus igitur  Christianus tunc uere spiritalis turtur efficitur, si ueram Trinitatis fidem firma credulitate conseruet, et heretice prauitatis sensum, tanquam fornicationis inquinamenta repudiet. Tunc uero erit columba, si longanimiter usque in finem in catholica societate permaneat, et contra tentationes et scandala immobili firmitate persistat: ut nec heretica fornicatio corrumpat in corde fidei castitatem, nec amara dissensio ecclesiastice castitatis deserat unitatem. Hec est enim legitima Ecclesia que fidem uni Deo, tanquam legitimo uiro seruat, et congregationem filiorum in caritate multiplicat.

7. In hac turture et columba, dilectissimi fratres, sollicite permanete, hanc uotis omnibus custodite, ut eam nec Arianus uiolet, nec Donatista conculcet, nec Manicheus inquinet. Ii enim, uelut accipitres  mali, unitatem columbe cupiunt dissipare, et castitatem turturis desiderant uiolare. Nam Manicheus ueram in Christo non credit carnem, Arianus ueram in eo minorat diuinitatem, Donatista quoque dissipat catholici corporis unitatem. Manicheus sacramentum non uidet Redemptoris, Arianus magnitudinem non cogitat Saluatoris, Donatista uero, tanquam rapax lupus, non dubitauit dissipare gregem boni Pastoris. Si  ergo, sicut dixi, tanquam accipitres mali, miseros et uanitatis cupidos, aut ueritatis ignaros, occidere cupientes, persequuntur columbe caritatem, exsecrantur turturis castitatem, et si quos possunt, aut ore deuorant, aut unguibus lacerant. uos ergo, sanctissimi fratres, in fide  custodite catholicam ueritatem, in caritate seruate catholicam pacem.

8. Ille offert sacrificium gratum Deo qui cum caritate fraterna uerum catholice fidei seruauerit sacramentum. Ubi unus Deus, una Trinitas colitur; nec Pater maior Filio, nec Patre minor secundum diuinitatem Filius predicatur; nec ab eis discernitur substantia sancti Spiritus, qui cum Patre ac Filio naturaliter unus est Deus. Una est enim Trinitatis sancte potentia, quia in tribus personis una manet substantia naturalis; una est potestas, quia una est maiestas; una eternitas, quia una diuinitas; una Creatoris dominatio, quia una creature coditio. Quidquid enim Pater creauit, per Filium fabricauit, et in Spiritu sancto firmauit. Filius autem natus est  de gignente, Spiritus sanctus procedit de permanente. Nec tamen Filius diuisit Patrem nascendo, nec Spiritus Deum minuit procedendo, quia nec auget herendo. Ergo nec nascendo est Filius minoratus, nec procedendo Spiritus separatus. Ipse enim beata Trinitas illa permanet, quia ibi substantialis unitas permanet: et quoniam nichil est in Trinitatis diuinitate creatum, propterea ibi nichil est utique separatum.

9. Hec, dilectissimi fratres, fideliter tenete, in his iugiter permanete. Hec sit in corde cogitatio, et ore confessio. Tenete fidem quam 668 accepistis in nomine Trinitatis. Seruate unitatem spiritus in uinculo pacis, et turturis, et columbe: ut spiritales in domo Dei semper esse possitis. Quod ipse prestare  dignetur, qui cum Patre et Filio uiuit et regnat Deus.



SERMO II . In Purificatione beate uirginis Marie.

1. Si subtiliter a fidelibus huius dici festiuitas perpendatur, eo deuotionis affectu hanc celebrandam suscipiant, quo Dominice Natiuitatis, Circumcisionis, atque Apparitionis solemnia sunt secuti. Illius est enim ista solemnitas, cuius et illa, sed nec minor est ista quam illa. Quod utique in hoc sermone apertis monstrabimus documentis. Huius quippe diei solemnitas, sicut a quibusdam Christianis ignoratur, sic a multis pre ceteris anni solemnitatibus honoratior  habetur. Maxime autem eo loco quo primatum Ecclesia catholica in Pastore sortita est, in tanta ea reuerentia ab illis habetur, ut ea die cuncta ciuitatis turba in unum collecta, immensis cereorum luminibus coruscans, missarum solemnia concelebrent: nullusque aditum publice stationis intret, qui lumen manu non tenuerit: tanquam scilicet Dominum in templo oblaturi, imo etiam suscepturi; fidei lumen quo interius fulgent, exterius oblationis sue religione demonstrent. Hodie namque, iuxta legem atque euangelium, peractis a Natiuitate Christi quadraginta diebus, in templo est a parentibus idem Dominus presentatus. Hodie a sancto Simeone susceptus, Patrique cum sacris muneribus oblatus. Hodie redemptionem Isrel exspectantibus ab eodem Simeone et Anna publice  predicatur. O quam pium spectaculum, quo nonnisi pii delectari probantur! Stat hinc uirgo et mater, non cuiusque, sed Dei: suscipitur hinc paruulus uirginis filius, cuius diuinitatem non capit mundus. Occurrunt hinc inde prophete, atque de puero uterque sexus prophetat. Offertur oblatio pro puero, non tamen que delicta emundet, sed que sacramenta declaret.

2. Et quia huius diei preconium attollere cupio, libet ipsam Euangelicam lectionem colloquendo transcurrere, in qua ista narrari cognosco: quatenus ad ea que dico illa respondeat; imo ad ea que illa narrat, uox exhortationis mee respondeat. Denique Lucas euangelista ueritatis historiam de Christi incarnatione plenius atque ordinatius ceteris euangelistis  exsequens, post annuntiationem eius ab 669 angelo factam, post natiuitatem angelorum uocibus declaratam, post circumcisionem diei octaui in domo parentum, hec in ordine sequitur dicens: Postquam impleti sunt dies purgationis matris eius, secundum legem Moysi, tulerunt illum in Hierusalem, ut sisterent eum Domino: sicut scriptum est in lege Domini, Quia omne masculinum adaperiens uuluam sanctum Domino uocabitur . Cunctis fidelibus liquet nequaquam Redemptoris matrem ex eius natiuitate maculam contraxisse, quia  illorum dierum a sacris edibus abstinens purgaretur. Quia sine humana concupiscentia, sine aliqua carnis corruptione uirgo peperit, et sine fine uirgo permansit; ac per hoc nec masculus ex ea natus uuluam eius aperuit. Sed nec legis  narrationem euangelista contexens, claudit impiis sacramentum diuine incarnationis, matremque legem obseruantem introducit. Sed nec mirum si mater obseruaret legem quam eius Filius non uenerat soluere, sed adimplere. Sciebat enim quo ordine conceperat, et quis esset quem genuerat. Sed legem communem obseruans, exspectauit purgationis diem, celauit filii maiestatem. Hinc est quod eum in templo duodecim annorum inueniens, filium Ioseph uocat, dicens: Fili, quid fecisti nobis sic? Ecce pater tuus et ego dolentes querebamus te . Quem procul dubio sciebat se sine concubitu Ioseph concepisse, sine corruptione uirginali edidisse.

3. Sed cur abscondit conceptionis ac natiuitatis illius sacramentum, quem nouit Deum immensum? Nunquid inuidet aliis, quem ad templum deferens  sancti senis tradidit manibus? Absit. Sed uel spiritu prophetie repleta, redemptionem mundi impiis non aperiat. Sciebat enim iam tunc gratia plena, spiritu diuinitatis afflata, quia si hunc huius seculi principes cognouissent, nunquam pro salute nostra crucifixissent. Offer ergo, beatissima uirgo, tanquam legem obseruans, in templo quem edidisti, ut non omnibus, sed paucis reueletur quis est quem genuisti. Appareat interim lapis humilis abscissus de monte sine manibus, ut reprobetur ab edificantibus, usquequo statuam in pedibus percutiens, crescat in montem magnum, impleatque uniuersum orbem terrarum.

4. O quam paruus, o quam magnus est quem peperisti! Paruus in humanitate, magnus in diuinitate;  paruus in regno Iudeorum, magnus in regno gentium. Sed non ab omnibus in regno Iudeorum paruus estimatur. Nam et ipsa que hunc genuisti, ex ipso populo Isrel in uirgam creuisti. uirga enim de radice Iesse surrexisti, et floruisti. uirga Aaron fronduisti, et nucem peperisti: et quia pre omnibus immensitatem eius agnouisti, quem tamen paruissimum ex te natum uidisti; procul dubio quem infantem genuisti, Deum omnipotentem tremens adorasti, adorans tremuisti: quem tamen quia secundum humanitatem filium recognouisti, lactasti, fouisti, aluisti. Quis putas nobis possit indicare, inter huiuscemodi obsequia, animi tui sensum, o beatissima uirgo? cum hinc cerneres ex te natum tantillum infantem, illinc attenderes Deum immensum; hinc creatum, illinc  creatorem; hinc infirmum, illinc fortissimum; hinc alendum, 670 illinc alentem; hinc non loquentem, illinc angelos docentem. Quis, inquam, tui pectoris arcana nobis reserare ualeat, quibus modis cogitatum ad utraque flectebas; cum unum eumdemque Dei atque hominis filium manibus tenens, hinc adorares ut Dominum, illinc osculares ut paruulum?

5. Quis ad tam ineffabile miraculum non obstupescat? Quis non pene elinguis fiat? Generat puella suum et omnium creatorem, nutrit suum et omnium nutritorem, portat ad templum suum et omnium rectorem. O admirandum spectaculum, ad quod non solum humana, uerum etiam angelica stupescit natura! Ad hoc, fratres carissimi, fidei oculos erigite; ad  hoc pietatis affectu conuenite. Ibi suscipite Christum pro uobis in carne humiliatum, sed adorate in sua diuinitate excelsum Deum. Amplectimini paruulum, sed cogitate immensum. Amate humiliatum, et timete excelsum.

6. Iam uero, dilectissimi, si queritur quid mystice significatum fuerit in eo quod Redemptor noster a matre et parentibus ex propria ciuitate in Hierusalem ad templum Domini se portari uoluit, inuenimus ipsam gloriosam matrem et uirginem, eiusque propinquos figuram gessisse illius Ecclesie que ex Iudeis in apostolis credidit. Quando enim Ecclesia non uirgo? cuius membra Apostolus affatur, dicens: Despondi enim uos uni uiro uirginem castam exhibere Christo . Quando ipsa non mater? Sed quia  per Psalmistam dicitur: Mater Sion dicet, Homo ; et Dominus in Euangelio: Quicunque fecerit uoluntatem Patris mei qui in celis est, ipse meus frater, soror, et mater est . Quando electi non propinqui, qui fratres et sorores sunt appellati? Mater itaque ac propinqui Redemptoris nostri, a Nazareth in Hierusalem ad templum Domini deferunt: quia primitiua illa in primis discipulis Ecclesia, a Iudeis repulsa, eiusdem redemptionis dispensationem ad notitiam gentium perduxit. Ipsa enim Ecclesia non solum ex gentibus, uerum etiam ex Iudeis Hierusalem, id est uisio pacis, recte uocatur: de qua per Psalmistam dicitur: Hierusalem, que edificatur ut ciuitas, cuius participatio eius in idipsum . Ipsa et templum, sicut per Paulum  fidelibus dicitur: Templum Domini sanctum est, quod estis uos . Ac per hoc cum apostoli ex Iudea Christum annuntiantes ueniunt ad gentes: nimirum Hierusalem ad Hierusalem conuenit, et templum ad templum occurrit: cum hi omnes una sint Hierusalem ciuitas, unum et templum. In hac itaque ciuitate, atque in hoc templo ab apostolis oblatus Christus excipitur. Unde et ipsa Ecclesia Psalmiste uoce loquitur, dicens: Suscepimus, Deus, misericordiam tuam in medio templi tui . Subaudis, in medio ecclesie, que est templum tuum.

7. Siue autem iuxta historiam, siue autem iuxta mysticum intellectum, cur Christus a parentibus ad sanctam ciuitatem et templum ducatur, causa manifestatur cum subiungitur: Ut darent hostiam, secundum  quod dictum est in lege Domini, par turturum aut duos pullos columbarum . Preceptum siquidem legis fuerat, ut cui forte agnus defuisset, et unum horum, id est aut par turturum, aut duos 671 pullos columbarum inuenisset, Deo in oblatione filii offerret; nec preiudicaretur ex altero, qui unum quodlibet horum obtulisset. Denique in hac oblatione auium, illa prefigurabatur oblatio que pro salute mundi oblata est uespere diei, Domini uidelicet passio, per quam sumus Deo reconciliati. De hac quippe hostia per Paulum fidelibus dicitur: Ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo, in odorem suauitatis ; et rursum: Qui dilexit me, inquit, et tradidit seipsum pro me .

 8. Quia uero omnes electi membra sunt Christi, in turture scilicet turtures, atque in columba columbe, designat etiam hec auium oblatio mortificationem electorum, quibus per eumdem apostolum dicitur: Obsecro uos per misericordiam Dei, ut exhibeatis corpora uestra hostiam uiuentem, sanctam, Deo placentem . Sed nulla potest esse accepta Deo mortificationis oblatio, in quibus non fuerit uere fidei castitas, uere castitatis concordia. Proinde non sine causa sacrificium quod pro Domino mystice oblatum perhibetur, ex turturibus et columbis fuisse narratur. In turture enim castitas inuenitur, et in columba unitas commendatur. Turtur namque intemeratam seruat uni uiro fidem, columba uero aliorum cohabitantium non deserit unitatem. Catholicus  igitur Christianus tunc uere spiritalis turtur efficitur, si ueram Trinitatis fidem firma credulitate conseruet, et heretice prauitatis sensum, tanquam fornicationis inquinamenta repudiet. Tunc uere erit columba, si longanimiter usque ad finem in catholica societate permaneat, et contra tentationis scandala immobili firmitate persistat: ut nec heretica fornicatio corrumpat in corde fidei castitatem, nec amara dissensio ecclesiastice castitatis dissipet unitatem. Hec est enim Ecclesia catholica que fidem uni Domino tanquam legitimo uiro conseruat, et congregationem multorum in fide multiplicat.

9. Sequitur: Et ecce homo erat in Hierusalem cui nomen Simeon; et homo iste iustus, et timoratus, exspectans consolationem Isrel, et Spiritus sanctus erat in eo: et responsum acceperat a Spiritu sancto non  uisurum se mortem nisi uideret Christum Domini. Et uenit in Spiritu in templum . Nihil minus de sanctitate isti specialiter homini ascribitur, qui et in Hierusalem, id est in uisione pacis commoratur, et fidei operatione iustus, et reuerentia timoratus, et Isrelis consolatione attonitus , et Spiritu sancto repletus, eiusque responsione de incarnati uerbi iussione  roboratus fuisse perhibetur. O quam ardenti desiderio homo iste exspectabat, secundum Spiritus  sancti promissionem, uidere in carne Redemptorem! Que putamus fuerit instantia orationis eius, que diuino responso meruit firmari de his que petebat? Que erant eius gemituum continuata uerba in sancta predicatione? Non enim in petendo cessauit, usquequo responsum acciperet super his que poscebat.

10. Fuerunt siquidem in retroactis temporibus multi simili desiderio accensi, Domino attestante ad discipulos, qui ait: Multi reges 672 et prophete uoluerunt uidere que uos uidetis, et non uiderunt; et audire que uos auditis, et non audierunt . Sed ex illis hoc isti soli concessum est qui in plenitudine temporis horum ultimus apparuit. Sed si uigilanti studio subsequentium sanctorum attendimus desiderium, quibus Christus uiuere est et mori lucrum  , inuenimus eos non minoris anxietatis ardore diuinitatem eiusdem Saluatoris intueri uelle; quam ille concupiuit conspicere in carne. Hinc Paulus dicit: Cupio dissolui et esse cum Christo. Multo autem melius . Hinc Psalmista ex persona sua dicit: Sitiuit anima mea ad Deum uiuum. Quando ueniam et apparebo ante faciem Dei ? Quis ergo etiam hinc uideat in uno Simeone multos, per unum significari cunctos electos; qui nunc et iusti ex fide atque operatione, et timorati ex futura exspectatione, et attoniti inueniuntur ex uentura consolatione? In quibus etiam Spiritus sanctus inesse cognoscitur, quia et per Apostolum dicitur: Caritas Dei diffusa est in cordibus nostris per Spiritum sanctum, qui datus est nobis ; et rursum fidelibus  dicitur: Corpora uestra templum sunt Spiritus sancti, quem habetis ex Deo . Quique responsum accipiunt a Spiritu sancto non se uisuros mortem nisi prius uideant Christum Domini: quia in hac adhuc corruptibili uita, eiusdem Spiritus sancti gratia reuelante, apertis oculis fidei, eum qui se cum illis usque in finem seculi mansurum esse  repromisit aspiciunt, non iam carne paruulum, sed diuinitate immensum. Qui etiam cum Apostolo dicunt: Etsi noueramus Christum secundum carnem, sed iam nunc non nouimus . Habitant etiam isti in Hierusalem, atque in Spiritu in templum quo Christus introducitur ueniunt. Ipsi enim sunt Hierusalem qui habitant in Hierusalem: ipsi et templum qui ueniunt in templum, in quibus et  a quibus Christus excipitur.

11. Breuiter, fratres, ista percurrimus, ne dum que sunt huius diei sacramenta, quodque sanctum purumque preconium indicare studuimus, cuilibet in fastidium ueniamus. Sequitur: Et cum introducerent puerum Iesum parentes eius, ut facerent secundum consuetudinem legis pro eo, et ipse accepit eum in ulnas suas, et benedixit Deum, et dixit: Nunc dimittis seruum tuum, Domine, secundum uerbum tuum in pace . Qui uiuit, etc.



APPENDIX AD S. FULGENTII OPERA



[LIBER ET EPISTOLA.]





ADMONITIO De libro de Predestinatione et Gratia, et subsequente epistola Ferrandi ad Egyppium.

 Ut librum qui proxime sequitur Fulgentio minime tribuamus, preter iudicium Louaniensium theologorum et consensum uirorum eruditorum, a quibus nichil in eo deprehenditur Fulgentio dignum, imo multa Fulgentiane doctrine maxime contraria, facit etiam quod auctor libri huius nec sibi ipse concinit. Cum enim dixisset capite 3: Facilius fieri posset ut quamuis transeunte  peccato, pena minime sequeretur, quam ut nulla communicatione peccati, partem sumat pene qui non habet culpe; capite tamen 16 sic ait: Si humanum genus, quod creatum primitus constat ex nichilo, non cum debita mortis et peccati origine nasceretur, et tamen ex eis creator omnipotens in eternum nonnullos damnare uellet interitum, quis omnipotenti Creatori diceret:  Quare me fecisti sic? Que quidem quantum secum inuicem pugnent facilius deprehenditur, quam ut pluribus egeat demonstrari. Quantum uero hec sententia  aduersetur doctrine sancti Fulgentii, imo et episcoporum cum ipso in Sardinia exsulum, patet ex his uerbis epistole 15 eorumdem ad Ioannem et uenerium, p. 272, n. 9: Quia certum est Esau fuisse uas ire, Iacob autem uas misericordie, certissime tenendum est quod et ille ut damnaretur iram iuste meruit, non enim iniustus Deus qui infert iram, etc. Mitto alios huius libri locos iam ante notatos ut ab Augustini, proindeque a Fulgentii quoque, eius in omnibus discipuli, mente et doctrina degeneres.

Epistolam uero Ferrandi Diaconi ad Egyppium ideo hic in Appendice excudi curauimus, quia cum hec neque a Fulgentio, neque ad Fulgentium sit scripta, inter opera eius locum habere non debuit, nisi ut omnino non periret, et quia placuit omnia que hactenus  ex Fulgentio aut cum ipsius operibus fuerunt edita, in hac quoque editione representare.





LIBER DE PRAEDESTINATIONE ET GRATIA. 

CAPUT PRIMUM. Cum in sacris uoluminibus litterarum, seu futurorum quid prophetico spiritu pronuntiantibus, seu preteritorum historica ueritate narrantibus, seu uite monita apostolica auctoritate tradentibus, aliqua ueluti diuersum sonante sententia uel mouetur lector, uel sollicitatur auditor, certa et inconcussa fide cognitum teneri debet, unius atque eiusdem spiritus, et eius preter quem nullum nichil est ueritatis, apertius alibi, paulo occultius alibi sonare  mysteria. Ac proinde si quid occulta significatione suspensum, aut a conscribente breuiter indicatum, minusque quam humani cordis obtusio poscebat expositum est, hic lucidius apparere, ibi altius latere, nusquam deesse nouerit ueritatem. Quod si etiam pro magnitudine rei de qua queritur, non facile intellectus sensibus querentis occurrit, maxime si de incommutabili uoluntate omnipotentis Dei, diuersum sonet canonice auctoritatis utraque sententia: ita illa omnia ad pietatis regulam dirigenda sunt, ut nec iniustum Deum esse, nec merita singulorum confusa quadam personarum acceptione taxantem, nec infirmum, ut quidquid uoluerit non ualuerit explicare, inconcussa definitione teneatur.

CAP. II. Sub huius igitur definitionis iugo, ne in sacrilegam temeritatem male libera colla luxurient, questionis huius, quantum Deo donante possumus, occulta memoremus, quam beatus apostolus Paulus diuersis in locis, non parum discrepantibus uerbis, studiosis proponit scrutatoribus, eisque per ipsam  loquitur ueritatem. Sententiam siquidem in Dei gratia precedente, latissima et robustissima disputatione confectam ita concludens, ait, Ergo cuius uult miseretur, et quem uult indurat ; cum in alia Epistola de diuina beneuolentia, ipse sic dicat: Qui uult omnes homines saluos fieri, et in agnitionem ueritatis  uenire . Occurrit enim, cur pereant ex his aliqui, cum omnipotens Deus omnes homine: saluos fieri uelit, et in agnitionem ueritatis uenires deinde cur rursus induret alios, misertus aliorum: aut quo modo omnes saluos fieri uelit homines, cum ipse nonnullos ne saluentur induret. Hoc quantum ad humanam iustitiam uidetur iniustum. Sed quis ita desipiat, uel potius quis ita blasphemet, ut dicat de iustitia Dei, lege humane iustitie disputandum?  que profecto si iustitie Dei aduersatur, iniusta est. Ab illo enim qui summe iustus est, omne quod qualitercunque iustum est, manare manifestum est. Quis ergo erit qui incommutabiliter manentem, et omnia que sunt condentem, regentem atque seruantem Dei sapientiam, pendeat humane sapientie arbitrio? De qua idem apostolus dicit, quia sapientia carnis inimica est Deo . Et alibi, Sapientia huius mundi stultitia est apud Deum . Non est ergo de illa maiestate diuine sapientie, humane uanitatis arbitrio disputandum.

CAP. III. Si quis autem peccata sua ita nutriendo, figura uel umbra, uel typho superbie blandiente decipitur, ut dicat quod nonnullos esse dicturos statim uidit beatus Paulus apostolus. Subiunxit enim, Dicet aliquis: Si cuius uult miseretur, et quem uult indurat, quid adhuc queritur? uoluntati enim eius quis resistit ? Nouerit hac plus nos ad humilitatem ac pietatem cogi atque arctari sententia. Cum enim totum ad Deum referens humanis  uiribus neget doctor amplissimus, quid aliud quam ut in Deum toto corde suspensi, ab eo salutis auxilia postulemus hortatur? Quem ergo mouet hec in diuine gratie dispensatione diuersitas, et iniustum putat negari alteri quod alter acceperit, intelligat quemadmodum diuinitus dixerit Psalmista, Uniuerse  uie Domini misericordia et ueritas ; atque agnoscat tali Deum agitare res humanas iudicio, ut debitas penas aut iuste reddat, aut misericorditer donet. uitiate enim radicis macula ita propaginis traduce per generationum sarmenta diffusa est, ut nec infans quidem unius diei a culpa sit prime preuaricationis alienus , nisi per indebitam Saluatoris gratiam fuerit liberatus. Quod si nec hic quidem sine peccato est qui proprium habere non potuit, conficitur ut illud traxerit alienum de quo Apostolus dicit: Per unum hominem peccatum intrauit in mundum, et per peccatum mors, et ita in omnes pertransiit, in quo omnes peccauerunt . Quod qui negat, negat profecto primum nos esse mortales. Si enim, ut dicit Apostolus, Per unum hominem peccatum intrauit in mundum, et per peccatum mors: mors intrare non potuit, nisi intrante peccato. Et quoniam mors non nature conditio, sed pena peccati est, sequatur necesse est pena peccatum. Quia uero in omnes homines  mors pertransiit, in omnes necesse est pertransisse peccatum. Peccatum quo modo cum paruulis originale nascatur, carnis oculis uidere non possumus. Quia uero omnes ex Adam carnaliter natos, et si illi iam etiam qui in Christo renati sunt, uidemus mortis lege constringi, per hoc quod uidemus semper paruulos mori, cogimur confiteri semper paruulos nasci cum peccato originali. Facilius enim fieri posset ut, quamuis transeunte peccato, pena minime sequeretur, quam ut nulla communicatione peccati, partem sumat pene, qui non habet culpe. Si ergo, ut apparuit, de preuaricatoris semine omnes nascimur debitores, quoniam in ipso omnes, ut ait Apostolus, peccauerunt, et ipsa iam in principio unde descendimus massa damnata est; nullus de duritia sua, nullus de pena sua conqueri audeat, que etiam non existentibus peccatis propriis, sola nascendi conditione debetur. Quod uero Deus aliis gratuita uocatione conuersis, misericordiam largitur indebitam,  non ad dispensationis iustitiam, sed ad donantis misericordissimam largitatem , ueritatis ratione referendum est. An audebit debitor creditorem iniquitatis arguere, si alteri donans, ab eo quod debebat exegerit? Si ergo inter contractus hominum nullus ex hoc prescriptionis locus est, ut a se dicat debitor iniuste exigi, quia scit alteri debitori ab eodem quod debebat creditore donatum; quis in tantam insaniam profane uocis erumpat, ut iniustitie Deum arguat, si uni indebitam donauerit gratiam, alteri reddiderit debitam penam?

CAP. Iu. Itaque ex superiori huius parte sententie, que dicit: Cuius uult miseretur, puto quod nullus nisi indignus misericordia audeat disputare. Quod uero sequitur: Quem uult indurat, ibi paululum humane mentis intentio uerbi nouitate confunditur. Sed non ita intelligendum est, quasi Deus in homine ipsam que non esset duritiam cordis operetur. Quid enim aliud est duritia, quam Dei obuiare mandatis? Unde illud beatus Stephanus dicebat ad populum:  Dura ceruice, et non circumciso corde, et auribus, uos semper Spiritui sancto resistitis . Quam qui a Deo fieri putat, propter quod dictum est: Quem uult indurat, ipsum preuaricationis intueatur exordium, et Deo donante mandatum, per quod transgressionis culpam in corde fuerit operatus attendat, quamuis ne ab ipso quidem, si negaret assensum, potuit tentatore compelli. Ergo quidquid quoad illam preuaricationem natus supplicii homo patitur, iuste reddi meritoque fateatur. Indurare enim Deus dicitur eum, quem mollire noluerit. Sic etiam excecare dicitur eum, quem illuminare noluerit. Sic etiam repellere eum quem uocare noluerit. Quos enim predestinauit, illos et uocauit: et quos uocauit, illos iustificauit . Ipse enim dedit ut simus, ipse ut boni esse possimus.

CAP. u. Presciuit enim nos eius diuinitas, sapientia condidit, iustitia damnauit, gratia liberauit. Mundus enim quamuis pro tempore ex quo factus est ceperit,  in illa diuine prescientie luce faciendus nullum potuit habere principium: et quanticunque uel ex Adam usque in hodiernum diem homines nati sunt, uel post nostram etatem generationis sunt propagine nascituri, apud Deum nati sunt iam, et decurso totius uite tempore transierunt, in illo nichilominus diuini obtutus lumine permanentes. Deus enim qui nec loco clauditur, nec tempore preuenitur, omnium rerum, tam preteritarum memoria, quam imminentium scientia plenus est: nec reminiscens uoluitur in preteritum, nec sperans tenditur in futurum. Et quecunque omnino sunt, que temporum motibus agitantur, ab eo principio in quo erat uerbum, et uerbum erat apud Deum, et Deus erat uerbum , usque in finem omnium seculorum. De quo fine cum diceret beatus Moyses: Domine, inquit, qui regnas in seculum et seculum , et adhuc nec sperantur futura, nec preterita transierunt, sed in presentia diuinitatis presenti semper luce cernuntur. Ab illo ergo quia eternus et prescius, quia et iustus  et pius est, qui exercet debitam seueritatem, et exhibet indebitam pietatem, et habet in creandis atque eligendis hominibus, sicut in luto figulus potestatem, facta sunt alia quidem uasa in honorem, alia uero in contumeliam. Antequam faceret nos, presciuit nos, et in ipsa nos prescientia, cum nondum fecisset, elegit. Sed a quo hoc fieri potuit, nisi ab eo qui uocat omnia que non sunt tanquam ea que sunt : Apostolus enim dicit, Qui elegit nos ante mundi constitutionem . Intra mundum facti sumus, et ante mundum electi sumus: atque ita uno eodemque, nec transeunte, nec futuro, sed continuo tempore, uel si quo alio modo dici potest, si tamen apud Deum est, et presciri, et facere, et eligere, et prescientia sua incommutabiliter permanente eligere faciendos: quos facturus fuerat eligendos: hec quidem, quantum ad fidei regulam, Deo illuminante predicta sint.

CAP. uI. Sed iam uideo quid etiam hinc calumniosa  prauitas possit opponere. Sequitur enim, ut si eos quos predestinauit, illos et uocauit, et si eos quos uocauit, illos et iustificauit , qui nec predestinati, nec uocati, ac per hoc nec iustificati sunt, ab omni culpa debeant esse innocentes, iniusteque ab eis pro uite prauitate transacte, in illo agnitionis die sint poscenda supplicia. Dicat istis Paulus apostolus, Nunquid iniquitas apud Deum ? Statim ipse respondeat, Absit. Cumque hoc fuerit in hominis mente sana pietate fundatum, quod nulla sit iniquitas apud Deum, ita intelligat, Cuius uult miseretur, et quem uult indurat ; quasi diceret: Cuius uult miseretur, et cuius non uult non miseretur. Itemque hoc ipsum rursus intelligat, quasi diceretur: Cui uult donat, et a quo uult debitum poscit. Quod qui dicere perseuerat iniustum, ab Apostolo audiat, O homo, tu quis es qui respondeas Deo ? Congrue siquidem huiusmodi impietatem apostolica reprehendit auctoritas, tantum de exaggeratione nominum pondus incutiens, cum  dicit, O homo, tu quis es qui respondeas Deo? O homo Deo, lutum figulo! Subiunxit enim idem apostolus: Nunquid dicit figmentum ei qui se finxit: Quare sic me fecisti? An non habet potestatem figulus luti ex eadem massa facere aliud quidem uas in honorem, aliud uero in contumeliam ? Si ergo habet, imo quia habet potestatem figulus luti facere ex eadem massa, aliud quidem in honorem, aliud uero in contumeliam, o homo, tu quis es qui respondeas Deo, quia cuius uult miseretur et quem uult indurat? Sed priusquam ad huiusmodi conclusionem beatus Apostolus disputationis ordine perueniret, hoc potissimum de ueteribus litteris sumpsit exemplum, in quo indurationem que a Deo fieri dicitur, edoceret: Dicit, inquit, Scriptura Pharaoni: Quia in hoc ipsum excitaui te, ut ostendam in te uirtutem meam, et ut annuntietur nomen meum in uniuersa terra . Indurasse autem cor eius Deus in eadem Scriptura apertissime dicitur, cum Moysi de signis que in  Aegyptios per eum facienda fuerant loqueretur. Sic enim dicit, Ego autem indurabo cor Pharaonis, ne dimittat populum . Hinc iam per aperta se iactans calumniator astutus iustitiam Dei ad suum libret arbitrium, et quanta potest uociferatione respondeat, Si cuius uult miseretur, et quem uult indurat, quid adhuc queritur? uoluntati enim eius quis resistit? Huius elationi Apostolus dicat, O homo, tu quis es qui respondeas Deo ? Qui autem pie querens aliquid desiderat inuenire, illum locum eiusdem Scripture relegat, ubi primo Moysi in rubo ignis apparuit, atque ita cor eius ardore diuine caritatis igniuit, ut in conspectu regum, sicut Dauid dicit , testimonia eius sine confusione loqueretur; et ibi inueniet totum hoc, quod indurasse Deus cor Pharaonis premittit, non ad operationem Dei, sed ad prescientiam pertinere. Loquens enim Dominus de rubo sic dicit: Ego autem scio quod non dimittet uos Pharao rex Aegypti, nisi per manum magnam. Sed extendens manum meam  percutiam Aegyptios in omnibus mirabilibus que faciam, et postea dimittet uos Pharao rex Aegypti . Hec prima uox Dei est, qua futuram uoluntatem Pharaonis, sicut preuiderat, indicat. Postea iam inter ipsos miraculorum imbres dixisse legitur: Ego autem indurabo cor Pharaonis, ne dimittat populum . Ubi iam aperte intelligitur primam iterasse sententiam. Quid est enim, indurabo cor, nisi, non molliam? Apparet enim in alios manente iustitia, in alios gratia profluente, Scripture illius sententiam fuisse completam, quia dixit Deus Pharaoni: In hoc ipsum excitaui te, ut ostendam in te uirtutem meam, et ut annuntietur nomen meum in uniuersa terra . Utente enim Deo bene etiam malis, induratione Pharaonis, flagellis Aegypti, et tot ac tantis in illa gente miraculis pariter aceruatimque peractis, quid aliud gestum est, quam ut Dei uirtus apud se magna, in se plena, ad humani generis notitiam perueniret, non Deo, sed ipsis relegentibus  et credentibus profutura? Pharaonem non esse mutandum, et illam omnem gentem, que post tot uerbera, uix sibi erutum populum Dei armis etiam insectari conabatur, et bello, alta illa Deus prouidentie sue luce presciuit. Sed periturorum interitum predestinatis a se uasis misericordie, salutis uoluit esse argumentum, et aliorum perditione ad salutem usus est aliorum, quia potestatem habet figulus luti ex eadem massa, aliud quidem uas in honorem, aliud uero in contumeliam facere .

CAP. uII. Hoc etiam diuine potestatis in hominum electione iudicium paulo ante commemorans beatus Apostolus robustissimis monstrauit exemplis, cum de Rebecce partu adhuc intra uterum constituto, totum ad gratiam Dei referens loqueretur. Sic enim ait: Sed et Rebecca ex uno concubitu habens Isaac patris nostri, cum nondum nati fuissent, nec aliquid boni egissent nec mali, ut secundum electionem propositum Dei maneret, non ex operibus, sed ex uocante  dictum est, quia maior seruiet minori, sicut scriptum est: Iacob dilexi, Esau autem odio habui; statimque subiecit: Quid dicemus? Nunquid iniquitas apud Deum ? Negansque respondit: Absit: ut iam cetera que sequuntur, ad hanc sententiam suspensa referantur, et relata soluantur, qua negauit apud Deum esse iniquitatem. Sed hic quid egerit hec apostolice disputationis intentio, satis admodum claret. Non solum enim fratres, sed et geminos; nec solum geminos, sed uno etiam concubitu fusos in utero comparauit: ut quoniam in nondum natis, nondumque aliquid operatis, nulla esse poterant momenta meritorum, nec ex parentum quidem meritis, que diuerso tempore uaria esse poterant, aliquod contra gratiam relinqueretur obstaculum. Que utique parentum merita, etiamsi permittamus diuinum paruulis uel auertisse, uel conciliasse presidium, seu bona, seu mala circa geminam prolem, que eodem concepta concubitu, eodemque  in lucem proiecta momento est, paria esse debuerunt. Quod si futuros eorum mores dicitur diuinum discreuisse iudicium, profecto illud euacuabitur quod premisit Apostolus dicens: Non ex operibus, sed ex uocante dictum est, quia maior seruiet minori. Non enim ait: Ex preteritis operibus, sed cum generaliter dixerit: Non ex operibus, ibi et preterita intelligi uoluit, et futura: preterita scilicet que nulla erant, futura que nondum erant. Predestinatus est Iacob uas in honorem, quia non ex operibus, sed ex uocante dictum est, Maior seruiet minori.

CAP. uIII. Et ne forte uasa in honorem predestinata, suis aliquid uiribus tribuendo, negarent gratiam Creatoris, alio eos loco Apostolus uasa misericordie nominauit, ut totum quidquid essent secundum misericordiam se esse cognoscerent. Sic enim et alibi dicit idem Apostolus: Et hoc non ex uobis, sed Dei donum est . Beatus etiam Moyses in Deuteronomio dicit ad populum: Et ne dicas in corde tuo: Fortitudo mea, et potentia manus mee fecit mihi uirtutem  magnam hanc; sed memoraberis Domini Dei tui, quia ipse tibi dat fortitudinem facere uirtutem, ut statuat testamentum suum, quod iurauit patribus uestris . Item paulo post ibidem ad eos: Ne dicas, inquit, in corde tuo, cum consumpserit Dominus Deus tuus gentes istas ante faciem tuam, dicens: Propter iustitias meas induxit me Dominus hereditare terram bonam istam. Non propter iustitiam tuam, neque propter sanctitatem cordis tui intras hereditare terram eorum, sed propter iniquitatem gentium istarum, Dominus disperdet eas a facie tua . Ecce quam antiquum Spiritus sancti dogma, non solum in apostolicis litteris predicatum, sed etiam in propheticis atque in ipsis Isrelitici populi exordiis, sancti Spiritus uoce firmatum, nouelle presumptionis impetus conatur euertere. Clare siquidem in uno atque eodem Scripture loco, bonitatem, et seueritatem Dei propheta beatus ostendit, dicens, non propter iustitias populi hereditatem terre illius  reddi, sed gratia tantum miserantis donari, illos autem propter iniustitias suas pelli. Ecce in illis iuste punitur iniquitas, in istis gratis nulla iustitia muneratur. Nec sufficit beato Moysi quod dixerat, non propter merita ipsorum hereditatem terre Isrelitico populo fuisse concessam; nisi etiam adderet quod adiunxit, unde eos omni bono monstraret indignos. Sequitur enim post illud quod supra memorauimus. Et scies hodie quia non propter iustitias tuas Dominus Deus tuus dat tibi terram istam bonam hereditare, quoniam populus dure ceruicis es tu . Quis hic secundum debitum precedentium meritorum mercedem redditam dicat? Quis non gratiam fateatur indebitam? Quotiens ait propheta: Tentauerunt eum in deserto ? Quotiens iracundiam Dei cordis auersione meruerunt, et saluauit eos propter misericordiam suam, ut notam faceret potentiam suam ? Hoc iterum Apostolus dicit: Sustinuit in multa patientia uasa ire apta in interitum, ut ostenderet diuitias suas in uasa misericordie, que  preparauit in gloriam .

CAP. IX. Ne uero rursus homo in ultimam fecem desidie resolutus, arduum uirtutis iter, et quamuis adiuuante gratia Dei, non nisi labore gradiendum inerti sibi crederet posse deferri, et nullius laboris industriam studio sui profectus adhiberet, ita inter se atque hominem Deus tempora officiaque distribuens ordinauit, ut uocatione ipsius bonorum principia sumeremus, uocati autem atque illuminati uias mandatorum eius boni ingenii intelligentia nosceremus, et eas libero uel eligeremus uel relinqueremus arbitrio. Quas tamen, si ipsius fulti adiutorio continua deuotione sequeremur, in fine rursus non repugnantem mandatis suis subiectam in nobis obedientiam coronaret. Liberum uero quod ab eo habemus arbitrium, prono ad nequitiam lapsu fluit, et cum ad uirtutis indolem Dei auxilio deserente nichil possit, ad genus omne peccati idonea fultum uirtute subsistit. Trahit enim lex in membris nata peccati, et Deus a  leui iugo mandatorum suorum leuique sarcina recedentes, atque in peccati durissimam seruitutem, libero a iustitia uoluntatis arbitrio defluentes, secundum suam iustitiam derelinquet. Eos uero qui uocationis munus congrua pietate susceperint, qui carnalibus non subiugantur illecebris, qui iactantie uitio, auaritie facibus, uento superbie caruerunt, et quantum in homine est, Dei in se bona seruantes, ad spiritalia exercitia omne studium contulerunt; et in agone huius uite certantes adiuuat, et coronas uincentibus largitur eternas: ipse rursus delinquentes deserit, resistentes indurat, contemnentes condemnat.

CAP. X. De horum graduum distributione, quam uel in nobis Deus operatur, uel nos iubet aliquid operari, ipsum interrogemus, de cuius uerbis orta est questio quam, si Dominus adsit, enodare conamur, ut eius sensibus per diuersa uolumina, uaria quidem locutione, sed una atque eadem intentione digestis, si quid in hoc loco latet, alterius sententie collatione reseretur. uocatum a Deo apostolum Paulum, uel in  eo libro legimus ubi eius gesta cum omni ueritate narrantur, uel ipse in Epistola sua confitetur, dicens: Paulus seruus Iesu Christi, uocatus apostolus . Secundo autem loco uocationem secutus, et totum quod in homine fuerat operatus, ipse sic dicit: Plus omnibus illis laboraui . Sed ne hoc ipsum quidem sibi tribuens, sollicita pietate subiunxit: Non ego autem, sed gratia Dei mecum . Iam ergo et uocato et uocationem per opera iustitie subsecuto quid supererat aliud, nisi ut liberatus de corpore mortis huius, ad illius alterius uite, que sanctis omnibus ueritatis ore promissa est, beatitudinem perueniret? Quod nullis humanis meritis reddi, sed Dei donantis gratia largiente donari, sibi ipse respondet, post gemitus quibus dixerat: Miser ego homo, quis liberabit me de corpore huius mortis? Gratia Dei, inquit, per Iesum Christum Dominum nostrum . Hanc itaque distributionem, qua diximus a Deo homines nullis existentibus meritis uocari, et uocatos, ut boni aliquid operentur, Dei  adminiculis indigere, sumpto de ueteribus litteris Apostolus monstrat exemplo, postquam illam de duobus geminis electionem, omni repulsa laude meritorum, ad Dei gratiam iudiciumque contulerat, uidens quid impia posset blasphemare garrulitas, dixit: Nunquid iniquitas est apud Deum ? Et sequitur: Absit. Et quasi diceretur ei: Unde probas? parum putauit auctoritatem sue ualere doctrine, nisi sententiam suam etiam legis doceret exemplo. Sic enim intelligi uoluit quod Moyses dixerat: Misereor cuius miserebor, et misericordiam prestabo cui misericors fuero : ut primam misericordiam uocatione credamus hominibus prerogari, que sola ad recte uiuendum non sufficit, si deserat qui uocauit. Ideoque additum est: Et misericordiam prestabo cui misericors fuero, ut a Deo accipi manifestum sit, et ipsa misericordie opera, que cum uidemur impendere, Dei misericordiam promeremur. Sic enim in Euangelio dicit: Beati misericordes, quoniam  ipsis miserebitur Deus . Quod nisi sic intellexisset Apostolus, nunquam pro bonis gratie disputationi sue hoc testimonium curasset inserere.

CAP. XI.---Si quem uero mouet quod non omnes, etiam de his qui iam uocati sunt ad secundam gratiam, id est ad recte uiuendi donum peruenire mereantur, sicut Dominus in Euangelio dicit, Multi sunt uocati, pauci uero electi : hinc intelligat quale sit quod contra Dei gratiam defensare molitur, qui de libero sibi blanditur arbitrio. Quicunque enim, diuine uocationis munere derelicto, ad impiam rursus fluxere perfidiam, ipsis Dei gratiam deserentibus, ad implendum quod uoluerant sufficit arbitrium. uidit enim quemadmodum Psalmista misericordiarum Dei ordinem, quem ex Moysi sensu interpretatur Apostolus, prophetici spiritus ueritate decantet, Audi, inquit, popule meus, et testificabor tibi . Quid eos uolebat audire, quod  cum testificatione loquebatur? Quid utique, nisi mandata uite? sicut alius propheta dicit: Audi, Isrel. mandata uite . Sed que sint ista mandata uite Psalmista subiungit et sequitur: Ego enim sum Dominus Deus tuus, qui eduxi te de terra Aegypti . Et hec esse mandata uite in oratione qua discipulos suos Patri Dominus commendabat ostendit, dicens, Hec est enim uita eterna, ut cognoscant te solum uerum Deum, et quem misisti Iesum Christum . Post hanc uocationem illud sequitur, quod et uult ad conatus hominum pertinere, et ostendit sine se non posse compleri: hoc est enim quod dicit Apostolus, Quoniam ab ipso habemus uelle et perficere pro bona uoluntate . Ab ipso enim habemus uelle, quia uocat et illuminat; ab ipso perficere, quoniam ad nos pertinet conari bona, que et uelle donauit. Nec incaute ab Apostolo cum dixisset, Quia ab ipso habemus et uelle et perficere, additum est pro bona uoluntate: ut etiam atque etiam uideant, ubi habeant a Dei iustitia liberum de quo  gloriantur arbitrium. Sed illum ordinem quo misericordias diuersas Dominus temporum dispensatione distribuit, sicut Moysen dixisse sensit Apostolus, etiam in continuata psalmi huius oratione uideamus. Quid enim ait, postquam uocatos docuerat, dicens: Ego enim sum Dominus Deus tuus, qui eduxi te de terra Aegypti? Dilata, inquit, os tuum, et ego adimplebo illud . Hic aliquid rursus apparet homini fuisse seruatum, quod per liberum facere debeat arbitrium. Dilatare enim iubetur os suum, sed Deus se implere promittit. Sicut etiam discipulis suis in Euangelio dixerat: Nolite cogitare quo modo, aut quid loquamini. Non enim uos estis qui loquimini, sed Spiritus Patris uestri qui loquitur in uobis . Hoc solum ad illos retulit, ut omnem tribulationis necessitatem libenter pro ueritate suscipe rent, penes se autem promisit effectum. Libero ergo qui locus seruatur arbitrio, ut sine Dei adiutorio ad explendum quid uoluerit rationali dignitate suffulta, sibi ipsi si non sufficiat humana natura, continuo  Psalmista ostendit, Et non audiuit populus meus uocem meam, et Isrel non intendit mihi . Qui dixerat cum uocaret, Audi, popule meus, et loquar; Isrel, et testificabor tibi; quid testificans commendauerat mentibus audientium? Dominus Deus tuus ego sum. Quid etiam ab ipsis fieri iusserat, quos de terra Aegypti et ignorantie tenebris liberatos, in luce mandatorum suorum, splendore uocationis eduxerat? Dilata, inquit, os tuum. Statimque, quasi diceret, Si dilatare te deserente me uolueris, nichil proderit, ita addidit, et implebo illud. Quid ergo qui uocauerat, et uocatos docuerat, querula de eisdem uoce subiungit, Et non audiuit, inquit, populus meus uocem meam, et Isrel non intendit mihi? Exeat nunc liberi contra Deum defensor arbitrii, audiat dicentem Apostolum, cum de bonis suis laboribus loqueretur, Non ego autem, sed gratia Dei mecum . Audiat Dei uocem in psalmo, de his quos deseruerat dicentem: Et dimisi eos secundum desideria cordis eorum,  ibunt in uoluntatibus suis . Audiat unum eumdemque Apostolum de uite sue uariis temporibus sibi tantum mala, gratie autem Dei bona omnia tribuentem: Qui prius fui blasphemus, inquit, et persecutor . Et alio loco, Gratia Dei sum id quod sum . Cum diceret, Qui prius fui blasphemus et persecutor, nulla gratie mentio iniquo operi copulabatur: quia sufficit sibi, sicut dictum est, ad nequitiam natura libertatis humane. Cum uero de presentis uite beatitudine loqueretur, Gratia, inquit, Dei sum id quod sum. Et illum ordinem quo miseretur Deus uocando, miseretur deinceps in ceptis conatibus adiuuando, sicut serie psalmi narratum atque digestum est, beatus etiam apostolus Paulus continua narratione seruauit. Si enim in ordine quem posuit excerpta testimonia relegantur, ita loquitur; Gratia Dei, inquit, sum id quod sum. Hec est prima misericordia, quam libere uoluntatis opera consequuntur. Sed ut apostoli Pauli  uocationem bona opera sequerentur, quid ait, Et gratia eius in me uacua non fuit. Quid enim fecisti? Plus, inquit, omnibus laboraui. Ne multum superbias, o liberi defensor arbitrii, audiens Paulum de suis laboribus gloriantem; attende quod sequitur, Non ego autem, sed gratia Dei mecum. Puto sane quod nullus de his qui contra Dei gratiam exaltato ante ruinam, sicut scriptum est , corde blasphemant, tantum arrogantie impudentis assumet, ut beati prophete Dauid meritis aut equandum se, aut etiam existimet preferendum. Cuius ut de illa prima remuneratione quam nullus non fateatur ut indebitam, delati scilicet regni, interim taceam, orationum et confessionum eius intentiones affectusque pensemus. Ipse siquidem definit in psalmo, Beatus homo quem tu erudieris, Domine, et de lege tua docueris eum . Sed uideamus utrum ipsi iam erudito, et omni legis scientia secundum instructionem Iudaicam sufficienter instructo, ad beatitudinem res hec sola suffecerit. Cur ergo rursus idem clamauit  ad Dominum, Da mihi intellectum, et scrutabor legem tuam, et custodiam illam in toto corde meo ? Parum erat quod ad scrutandam legem poposcerat intellectum, nisi etiam ad custodiendam necessarium significaret auxilium, dicens, Et custodiam illam in toto corde meo; quasi diceret, Tunc custodiam illam in toto corde meo, si tu dederis intellectum.

CAP. XII. Adhuc superbus ille proprie uoluntatis defensor ad ista respondeat, quod propheta ad intelligendum tantum mandata diuina, que tamen propria uirtute impleturus fuerat, opem diuini postulauerit auxilii. Que si ita sunt, a te paululum libet, beate Dauid, sensuum tuorum occulta perquirere. Unde ergo, rogo te, pugna carnis et spiritus? Unde apostolicum, sicut ipse fateris, certamen? Etiam utique illuminatus atque eruditus intelligentie munere, quam diuinitus postulaueras, clamas et dicis, Auerte oculos meos, ne uideant uanitatem . Nam intellectu certe discernende uanitatis a ueritate,  sicut poscebas accepto, cur oculos tuos a uanitate que displicet non auertis? Si auaritiam reprehendis, cur non ab ea proprio separatus arbitrio cor tuum ad mandata salutis inclinas, sed tanquam infirmus in omnibus clamas ad Deum, Inclina cor meum in testimonia tua, et non in auaritiam: nisi quia suggerit auaritiam in membris nata lex peccati, et adhuc uult oculos suos, nec per se potest uir sanctus auertere; ac sic caro concupiscit aduersus spiritum, et spiritus aduersus carnem : ex qua lite non liberat, nisi gratia, que per Dominum nostrum Iesum Christum paruis magnisque donatur . uelle enim adiacet, perficere autem non inuenio . Quamuis et ipsum uelle non ex nobis, sed Dei donum est, quoniam ab ipso habemus et uelle et perficere, pro bona uoluntate . Beatus ergo es, quoniam cum apostolis Christi et doctrine, et pugne equalitate concordas: quia et in scriptis tuis apostolorum bella cognoscimus, et tua certamina in apostolicis litteris inuenimus.

 CAP. XIII. Unde ista in uno eodemque homine, qui ex anima et corpore constat, rerum uoluntatumque diuersitas, nisi quia iusta Dei iudicia contemnens, homo Deum, creatura Creatorem, infimus summum, intra semetipsum inobedientie penas et contumaciam inferioris inuenit? Qua enim iustitia, quamuis meliori deterior, creature tamen creatura seruiret, si ipsi qualiscunque creatura seruire noluit Creatori? Sed ne hoc quidem sufficit ad penam, ut pars illa deterior melioribus repugnaret cordis affectibus, nisi etiam plerumque superaret, in captiuitatem duceret, possideret, non solum uel natos in Adam homines, sed lex ipsa peccati ad motus sui ministerium uindicaret, nisi etiam renatos in Christo, manente suggestione, pulsaret. Quia reuera per id regenerationis munus reatus dimissus est; non soluta conditio gratie est, ueterum delens chirographa debitorum; non a passione carnali iam separans adhuc hominem in carne uiuentem, ut omnis homo  futuro tempore diuinum per singulos imploret auxilium. Et quoniam lex non tam auferre potuit, quam monstrare peccatum, quod peccatum in se nascentes passim sibi homines uindicabat, et concupiscentie consensione possessos, in eternum mergebat interitum: Dominus noster iehsu Christus Filius Dei, uerbum Patris, equale et ceternum Patri, semetipsum exinaniuit, formam serui accipiens , et cum peccatum ipse non esset, factus assumpta carne peccatum, ut a peccato carnis homine sanato, peccatum damnaret in carne, uenit querere quod perierat , sanare quod egrotabat, erigere quod iacebat, potestatem habens dimittendi peccata, quod non debebat donare, quod ei debebatur dimittere, deletisque omnibus ueteris culpe maculis, quam fecerat reparare naturam. De his quibus penam seueritas iusta decreuerat, secundum ineffabilem dispositionis occulte misericordiam, elegit uasa que faceret in honorem, et alios a uentura ira dono gratuite uocationis absoluit, alios derelinquens ad equalitatis  iudicium reseruauit, nulli tamen agnoscende ueritatis abstulit facultatem: et ita plenitudo diuine prescientie in alios manante iustitia, in alios gratia profluente completa est; ut pereuntibus quos prescierat Deus esse perituros, et saluatis quos in illa secreta electione prescierat esse saluandos, toto orbe diffusa multiplicaretur Ecclesia.

CAP. XIu. Gratulare igitur, o quicunque illuminatus es, et gratiam quam non merebaris agnosce. Geme quicunque induratus es, et iustitiam confitere. Dic quicunque ab originali contagio, lauacro gratie te gratularis ablutum, Misericors et miserator Dominus, patiens et multe misericordie. Non secundum peccata nostra fecit nobis, neque secundum iniquitates nostras retribuit nobis . Dic quicunque damnaris, Iustus es, Domine, in omnibus que fecisti nobis, et omnia iudicia tua uera: quia in ueritate et iudicio superinduxisti omnia hec, propter peccata nostra : et noli iniustitie Dei culpam tue indurationis ascribere, quia omnes uie Domini  misericordia et ueritas , ut nec hi qui misericordiam fuerint consecuti a Deo, iudicio ueritatis de meritis suis aliquid glorientur; nec hi qui indurati atque damnati sunt, excusationem culpe ex hoc habere posse se credant, quod nullam qua conuerterentur, sint misericordiam consecuti. Hanc ergo Pharao misericordiam non accepit, et ideo ei ad pereundum liberum suffecit arbitrium, quem quidem nullus ita ignarus diuinarum Scripturarum erit, qui audeat dicere illa omnia iniuste esse perpessum. An forte si pie de Deo sicut expedit sentiamus, etiam Pharaoni datam misericordiam reperimus? Patientia enim Dei ualere ei debuit ad salutem, qua differens iustum meritumque supplicium, miraculorum uerbera crebra densabat. Nunquid non potuit, sicut flagellis cedens expulit populum, ita miraculis credens Deum tante uirtutis agnoscere? Si dicitur iam Pharaonem non potuisse mutari, quia cum presciuerat Deus non esse mutandum, respondetur Dei pre  scientiam non cogere hominem ut talis sit qualem presciuit Deus; sed prescire talem futurum qualis futurus est, quamuis eum non sic fecerit Deus. Quem si cogeret esse, hoc utique cogeret quod non est. Porro si hoc prescierat futurum esse quod non est, prescientia non est, quod de Deo quam impie dicatur, aduertit quisque qui peccatis suis inde blanditur, quod Deus eum peccatorem futurum esse prescierit.

CAP. Xu. Existere nichilominus fortasse aliquem reor qui dicat minus idoneam ad salutem uiam, si nulla intrinsecus uocatione pulsatus, tamen quispiam flagelletur. Unde Nabuchodonosor penitentiam meruit fructuosam ? Nonne post innumeras impietates flagellatus penituit, et regnum quod perdiderat, rursus accepit? Pharao autem  ipsis flagellis est durior effectus, et periit. Hic mihi rationem reddat qui diuinum consilium nimium altum sapienti corde diiudicat, cur medicamentum unius medici confectum, alii ad interitum, alii ualuerit ad salutem, nisi quia Christi bonus odor  aliis est odor uite in uitam, aliis odor mortis in mortem ? Quantum ad naturam, ambo homines erant; quantum ad dignitatem, ambo reges; quantum ad causam, ambo captiuum populum Dei possidentes; quantum ad penam, ambo flagellis clementer admoniti. Quid ergo fines eorum fecit esse diuersos, nisi quod unus manum Dei sentiens in recordatione proprie iniquitatis ingemuit, alter libero contra Dei misericordissimam ueritatem pugnauit arbitrio? Hic quicunque respondet, illi ut mutaretur adfuisse diuinum, huic ut induraretur defuisse presidium, et hoc contendit iniustum, propter quod rerum ipsarum fines in Dei uoluntate constituens, dixit Apostolus, Cuius uult miseretur, et quem uult indurat , dicente Domino, Sine me nichil potestis facere , intelligat illa omnia, uel adiuuante Domino perfici, uel deserente permitti, ut nouerit tamen nolente Domino nichil prorsus admitti.

CAP. XuI. Sed reditur ad paruulos, reditur ad geminos: parum est quod dixi, reditur ad necdum  natos, qui et eodem concubitu seminati, et eodem momento in lucem fuerant proferendi. Eis discrepans diuersumque iudicium diuine uoluntatis apparens, sensus hominum de uoluntate Dei superbe nimium disputantes, magnitudo questionis obturbat. Exalta iam uiribus uocem tuam, o iniuste accusator iusti, et dic mihi quid ille mali commisit, quid boni ille meruit? Et respondet tibi, non ego, sed Paulus apostolus, Nihil quidem ambo meruerunt; sed habet potestatem figulus luti ex eadem massa facere aliud quidem uas in honorem, aliud uero in contumeliam . Dicturus es, Quare? Que est iudicii huius tam confusa diuersitas? Rursus hanc presumptionem ille confutet, et dicat, O homo, tu quis es, qui respondeas Deo ? Maxime quia ad illam humanorum actuum comparationem rursus intentio conuersa respondet, iniustitie non posse argui creditorem, qui duobus debitoribus tale uoluerit habere iudicium, ut uni donet, ab alio exigat, quod ab utrisque debetur. Et certe in omnibus humane conuersationis  actibus atque contractibus ad discernendum aliquid, ad diiudicandum hanc, qua uidemur aliquam probare iustitiam, ex ineffabili diuine iustitie plenitudine in humilitatis nostre corda manare manifestum est, beato Ioanne hoc in Euangelio suo confirmante, quoniam omnes de plenitudine eius accepimus . Quod si ita est, qua tandem impudentia homo de Deo, lutum de figulo iudicabit, non solum dicens, Quid me fecisti sic? sed etiam de aliis damnabili curiositate perscrutans et dicens, Quare de eadem massa fecisti alium quidem sic, alium uero sic? Si humanum genus, quod creatum primitus constat ex nichilo, non cum debita mortis et peccati origine nasceretur, et tamen ex eis Creator omnipotens in eternum nonnullos damnare uellet  interitum, quis omnipotenti Creatori diceret, Quare fecisti sic? Qui enim cum non essent, esse donauerat, quo fine essent habuit potestatem; nec dicerent ceteri, cur paribus omnium meritis diuinum discreparet arbitrium, quia potestatem habet figulus luti ex eadem massa facere, aliud quidem uas in honorem, aliud uero in contumeliam . Nunc autem cum damnatis pena iusta reddatur, saluatis autem gratia donetur indebita, quis usque adeo humane conditionis oblitus, diuini sensus arcana discutiat, ut cum ipse penam merito fuerit consecutus, querat cur alius gratiam, que non debebatur ei, acceperit? Hanc itaque diuinam electionem, non meritis reddi, sed sola uoluntatis munifi centia donari hominibus, Moyses cum iam tunc, quamuis carnalem populum doceret, ostendit. Sic enim euidenter in Deuteronomio dicit ad populum, Ecce Domini Dei tui celum est, et celum celi, terra et omnia que sunt in ea: uerumtamen patres uestros elegit Dominus diligere eos, et semen eorum elegit post ipsos uos pre omnibus gentibus. Et adiecit, Circumcidimini  ergo a duritia cordis uestri, et ceruicem uestram ne induretis amplius . Sed hanc in eis mansisse duritiam cordis, sicut supra iam diximus, beatus Stephanus, cum Iudeos increparet, ostendit. In Actibus enim apostolorum, sicut ipse dicit, Dura ceruice et incircumcisi corde et auribus, uos semper Spiritui sancto resistitis . Unde dura ceruix in illo populo, qui ex omni mundo electus est, qui de seruitute decem miraculis meruit liberari, cui lex data est, cuius saluti ora prophetarum omnium militarunt, ex quo factus secundum carnem, et ad quos missus est Christus, nisi quia cecitas ex parte in Isrel facta est, donec Isrel adoptatus ex plenitudine gentium intraret in regnum ; et conclusit in incredulitate omnes Dominus, ut omnes indigerent misericordia Saluatoris? Cuius diuini consilii sacramenta perstringens, et maiestatis mysterium, que quamuis magnitudine reuelationum nouerat, tamen pro humana infirmitate  succumbens, etiam ille qui pro persecutionibus et blasphemiis uas electionis meruit nominari, miratus exclamat: O altitudo diuitiarum sapientie et scientie Dei ! et inscrutabiles uias eius, et inscrutabilia confitens Dei esse iudicia. Cum illo ergo, quando de talibus queritur, admiremur, et manente sententia quod non sit iniquitas apud Deum, si quid est illud quod queritur, quod modum nostri sensus excesserit, et intellectus nostri non dignatur angustias, in illa iustitie, misericordie, prescientieque diuine plenitudine permanere inconcussa equitate fateamur. Ne de superioribus diuine uoluntatis arcanis aliter quam modus conditionis nostre patitur disputantes, Dei iustitiam relinquamus, et nostram statuere cupientes, in imam contumacie uoraginem decidamus.





FERRANDI DIACONI EPISTOLA AD EGYPPIUM. DE ESSENTIA TRINITATIS AC DUABUS CHRISTI NATURIS 

 Domino beatissimo fratri Egyppio presbytero Ferrandus exiguus, in Domino salutem.

Carissime, considera quales habeat uires ab Ariano comite nuper proposita questio, sed prius quibus inter se sententiis uel dogmatibus Ariani et catholici  differant, deliberemus. Ariani uolunt indiuiduam Trinitatem predicare, sicut Scripture predicant unum Deum; catholici uero precepta legis salubriter audientes, etc. [* 1Kb] .



[OCTOGINTA SERMONES.]





APPENDIX AD S. FULGENTII OPERA. ADMONITIO AD OCTOGINTA SERMONES SUBSEQUENTES.

 Uniuersos sancti Fulgentii sermones perlegentibus nobis, uisum est ipsos ad tres omnino classes posse facile reuocari. Harum prima eorum est qui certo Fulgentium auctorem agnoscunt, aut saltem ad eius stylum et ingenium quam maxime accedunt. Secunda classis continet plures sermones, diuersi a Fulgentio auctoris, et quidem certi: quem alium ab Augustino hactenus non inuenimus, ut patebit ex iis que infra ad singulos suo loco premonebimus. Tertia denique complectitur ceteros omnes scriptoris diuersi, at omnimodo incerti. Ad primam classem attinent ii quos supra ut genuinos S. Fulgentii fetus edidimus ex antehac excusis, tum prior ex his quos nunc primum ex codice uaticano damus. Ad secundum spectant aliquot ex his quos inferius exhibituri sumus,  suo ordine: qui quidem Augustinum patentem sibi uindicant, et inter eius opera leguntur. Tertie demum classi assignamus reliquos omnes hac in appendice proxime subiiciendos. Qui  uix quidquam referunt non Fulgentio tantum, sed nec ullo alio probato scriptore dignum. Nisi forte eidem ipsos auctori tribuere libeat, quo auctore plerique inter opera S. Augustini irrepserunt, legunturque in appendice ad tomum quintum editionis hodierne, aut decimum anteriorum editionum. Si quid autem de quibusdam sigillatim notandum, aut in ipsis fortasse merito reprehendendum uideatur, in prefixa cuique notatiuncula obseruabitur.





S. FULGENTII EPISCOPI  IN SEQUENTES HOMILIAS siue SERMONES 



PRAEFATIO.

 Cum suam in nobis uult exercere caritatem, solitam uobis sancti sermonis sui non exhibuit claritatem. Itaque et nos obedienter conuenit facere quod uoluit, et uos libenter tolerare quia uoluit. Orate ergo pro nobis, ut uerbis nostris facta conueniant: quia cupimus magis precibus uestris adiuti factorum fructibus opimari, quam uerborum foliis obumbrari. Exhortamur caritatem uestram, dilectissimi fratres, ut impigre et uigilanter uerbum Dei ministrantibus fratribus et compresbyteris, uos audire non pigeat. Dominus enim et Deus noster, ipsa ueritas quam auditis, per quemlibet loquatur, pie et uigilanter audienda sunt que loquitur. Nam in nobis nemo est maior, nisi qui minor fuerit. Proloqui autem uobis uoluimus ex more, ut ea que dicimus faciatis amore. Omnium quidem ciborum sal salubre est condimentum,  si mensura non desit. Alioquin et ipsum perit, et quod salierit perdet. Amarat enim nimietas quod poterat saporari mensura. Sic qui in nobis est sensus, si teneat modum, dat sapere, intellectum parit, prudentiam generat, cor dilatat, auget ingenium, maturat dicenda, audienda componit: fitque sibi dulcis, fit etiam gustantibus tota dulcedinis plenitudo. Erit etiam plane ipse melleus sensus de cuius ore prolatum fuerit nichil amarum. Hoc premisimus, ut sit nobis in euangelicis sententiis nostri sensus certa constringenda mensura: quatenus uitalem cibum, diuinum pastum, celestem saporem non uiolet, sed cautissima nobis sobrietate custodiat, iuxta illud Apostoli: Non plus sapere quam oportet sapere, sed sapere ad sobrietatem . Proinde iam quid  in Euangelio Dominus dixerit, audiamus. Inter principales stellas, septentriones, oriones et luciferos, stella semper minutior obscuratur claritate magnarum: sed non ita est in celo nouo matris Ecclesie, in quo stella seminis Abrahe fidei fulgore coruscat. Ubi nunc me tanquam paruissimam stellam inter sidera Patrum ipsis allucentibus et precipientibus procedentem non obscurari, sed clarificari confido. Ut quod minus habeo de circulo sideris mei, de splendore merear paterni oraculi, et auditus uestri, et cordis intenti, quod mihi est uelut celum, in quo mei sermonis adiuta stella procedat, et paterna interpellatio cum uestro fauore succedat. Secura pugna est iaculatori sagittarum, cum protegentium tegitur murato agmine clypeorum. Cum igitur scuto benignitatis Patres me uideo munientes, non timeo de parua  pharetra tenuissimos iaculare sermones. Ut cum infirme uocis ex arca trepidantium labiorum iaculatur sermonis incompti sagitta mei cordis, non timeat protecta lorica sanctorum Patrum clypeata corona. Sagitte namque sunt etiam ipse potentis, de arcu parui sermonis, que cum carbonibus desolatoriis, et nostra deliquent uerba, et uestra illuminent corda, ut et insidiantis ignita exstinguantur iacula, et uestra libenter audiat sapientia, sine laboriosa pugna de paterna uictoria. uideo quidem, fratres dilectissimi, alacritatem animi uestri, et impigrum studium, luminosumque feruorem: sed ne in hac uestra agilitate piger ipse reperiar, non uidear superfluus, quod excito uigilantes, exhortor accensos. Etsi enim tantum agonem in uobis inuenit sermo, ut plus non  possit accendere, uobiscum tamen uult et ipse feruere. Terret meam paruulam rudemque facultatem sanctorum Patrum antiqua doctrina, et uestra, fratres, intentio luminosa: sed rursum me exhortatur et illorum iussio, et uestra benignitas. Nam etsi cum eruditissima examinatione dicta perpenditis, ita tamen in Christo omnes pinguissima caritate diligitis, ut non solum fortes et mediocres, sed etiam tenues et pauperes libenter audiatis. Loqui uerbum Dei cognitis et amicis magna fiducia est caritatis, ubi fructus presumitur pietatis. Ut si quid etiam minus compti profertur eloquii, facile ignoscat amicus, cui non est dictor incognitus. Nam in hac parte prophetam Ezechielem de exsequendo preconio dubitantem, confortat omnipotens Deus, ne de sua imperitia trementer excusans, ceruicibus paruis sub magno prophetie  onere uacillaret. Dicit ad eum Dominus: Quare dubitas? Non enim ego ad gentem alienam mitto te, sed ibis ad populum tuum, non ignote lingue, sed cognite . Nec dicturus es: Linguam quam non noueram audiui: una est lingua, paria sunt uerba, ciuilis est audientia. Et ne esset aliquid quod reprehensibile cognitis in amico cognito uideretur, porrigit ei librum intus et foris celestibus calamis exaratum, et iubet eum auidis faucibus absorbere, ut inde posset gustatas delicias eructare. Accepit, deuorauit. Instructa est lingua, obdulcata sunt membra, et cepit de homine diuini magisterii suauiter uorata resonare peritia. Sic et nobis dignetur Dominus istius libri donare delicias, ut ipse doceat quod homo non docuit. De cognita uestra non timeo  ciuili congregatione, presumens quia qualemcunque gaudebitis audire sermonem. Quotiescunque diuini sermo profertur imperii, et regalis in medium doctrina tractatur, adsunt angeli ministri uerbi Dei, commendatores eloquii, et interpretes sacramenti. Adfuit enim beato Daniel Gabriel interpretator, cum ei a dextris Cyrus assisteret imperator, et ait: Gabriel, fac intelligere istam uisionem . Iste idem Dominus et nunc iubeat inter sancta et magna colloquia, tanto nos angelo commendari, ut interpretationis angelice accipere mereamur rationem. Tunc poterimus aptum quoquomodo ad uestram caritatem cum fiducia proferre sermonem. Sancto et dulci et largo sermone, plurimoque affectu non nescio semper dilectionis animos esse perfusos. Et quia  magnis dapibus spiritalium rerum, subministratione domini fratris et consacerdotis mei, sepius assueuistis expleri, quibus ausibus, quaue fiducia poteritis oblectari, non potest comprehendi. Hoc mihi proponens tantillus homo, minus audeo quam presumo. Sed quoniam communi uoto [* 1Kb] , iussis parere contendo, erubescere non recuso. Et ideo uelut aduocationem quamdam paruam profero mediocris, non ut animum expleam, sed ut fastidium tollam. Ergo si satis non sorduerint, quecunque fuerint libenter, queso, accipere dignemini. Adhibete huc intentas aures, qui amatores estis uerbi Dei, et considerate  diligentius que Domino donante dicere poterimus. Quantum enim predicantibus nobis creditur uerbum Dei, tantum uobis sacramentorum cumulus augetur. Sed sicut quis exiguo uectus nauigio ingreditur mare, donec terre uicinus est, minus metuit, cum uero paulatim in altum fuerit progressus, et undis intumescentibus ceperit in ima deduci, ibi continuo mentem pauor inuadit, et formido percellit, quod exiguam ratem immensis fluctibus credidit, ita etiam nos pati uidemur, qui exigui meritis et ingenio tenues, tam uastum mysteriorum pelagus audemus ingredi. Sed si, orantibus uobis, Dominus dignetur Spiritus sui sancti auram nobis prosperam dare, secundo uerbi cursu portum salutis intrabimus. Nunquam facile auspicia nostre temeritatis erumperent,  nisi uester erga me primatus ac dilectus affectus ueniam dicendi mihi tribuere dignaretur audacie. Quodcunque ergo potuerimus de diuinis fontibus haurire, et ad potanda uestra pectora spiritaliter tradere, queso ut dignemini libenter accipere.



SERMO PRIMUS. In Natali Christi.

Inclinantur organa de celis, que Dei gloriam possunt cantare nascentis. Descendentibus namque angelis etherea geritur per uentos Ecclesia, ut celestis patrie exemplar iam uiuam transferatur ad terram. Ubique silentium, quia organis celi uniuersa succumbunt. Silentium prophetarum, taciturnitas sacerdotum, melodia sola modo est competens angelo rum. Zacarias tacet in templo, angeli ceperunt hymnum cantare de celo, qui faciunt et stellam micare, et noctem lucere, pastores uigilare, oues ruminare,  agnos tripudiare. Nuntius clarus, suauis cantus, mitis Dominus natus, pastoribus uirtus, pecoribus pastus, angelis cantus. Describit beatus Ioannes  millia centum quadraginta quatuor in Sion monte hymnum cantare suauem, in modum citharedorum; sed alter est sonus angelorum. Pastorum stupuere ora pendentia, agni et oues siluere, tanquam ad tibiam pastoralem, cum angeli nuntiant in presepe iacentem hymno mulcente pastores. Pater Abraham desiderat in ueritate suscipere Trinitatem, quam susceperat in imagine sub tentorio conuelante. Isaac gaudet sub Bethlebemitica casa, uelut sub centenaria spica; ad triticeam medicinam illustratur, iam non uisitatur. Pater Iacob ille sub scala conspectat Dominum non scale incubantem, sed de terra nascentem, in presepe iacentem, ubera materna lactentem. Ducatum gerit Moses Isreliticis populis , quia suscitatus est nobis Propheta de fratribus nostris. Isaias sub uinea dilecta concantat, faciens sub palmitibus spinosis Ecclesiam, quia puer natus  est nobis, filius datus est nobis . Qui inuitat pastores ad presepe, electurus est piscatores ex littore, facturus organa terrestria, declinando celestia. Iam Mattheus hominem pingit Deum, quem Spiritus pinxit sanctus in uirginalium tabella membrorum. Iam incipit Marcus euangelista leonem producere, non de uenatoria cauea, sed de stabulari spelunca. Iam Lucas euangelista uitulum portat pontificalibus humeris saginatum, ut pascatur de eo genus humanum; et iam terra tota sulco crucis aratur, in semine lacrymarum, in manipulis gaudiorum, et uituli saginantur ad Christianarum conuiuium nuptiarum. Aquila ecce iam uolat, et usque ad pectus dominicum suarum Ioannes declinat remigia pennularum, ut de pectore Christi accipiat odoratum, et uolatum suum pertendat ad celum, uolatu cantuque  persuleans, In principio erat uerbum, et uerbum erat apud Deum, et Deus erat uerbum . Delectat enim euangelistas cum Christo Domino nascente in terra ambulare, cum patiente rugire, cum moriente sacrificare, cum resurgente et ascendente uolare. Ab Oriente et Occidente producunt pennas aquile, dimittendo terram, tradendo membra, tolerando tormenta. Penne martyrum usque ad nostra littora nauigarunt, et nos ad Dominum uolare pennis iustitie docuerunt. Ossa martyrum, membra sanctorum, penne sunt aquilarum, quas cantus inuitat angelorum, uolatusque celorum, ut fiat letitia pastorum, ruminatio ouium, nutritio dulcis agnorum, quia natus est Agnus Dei, qui tollat mundi peccatum.



SERMO II [* 1Kb] . In Natali S. Stephani.

Hesterna die celebrauimus natalem quo Rex martyrum natus est mundo, hodie celebramus natalem quo primicerius martyrum migrauit ex mundo. Oportebat  enim ut primo immortalis pro mortalibus susciperet carnem, et sic mortalis pro immortalibus contemneret  mortem. Natus est Dominus ut moreretur pro seruo, ne seruus timeret mori pro Domino. Natus est Christus in terris, ut Stephanus nasceretur in celis. Ingressus est Dominus mundum, ut Stephanus ingrederetur in celum. Altus ad humilia descendit, et humilis ad alta ascendit. Filius Dei factus est filius hominis, ut filios hominum faceret filios Dei. Fecit Christus miracula, fecit et Stephanus. Nunquid Stephanus potuit facere sine Christo? uiuebat enim Stephanus de Christo, sicut sarmentum de uite. Miraris fructum de sarmento pendentem, et uide sarmentum in uite manentem. Eia, sancte Stephane, dic aliquid de Iudeis, ut incipias lapidari, quo possis coronari. Iaculare uerba, et excipe saxa. Dic aliquid de incircumcisis cordibus, et morieris lapidibus. Dic aliquid de eo cuius nomen nolunt audire, et erubescant et seuiant, et muta fiant labia dolosa . Dic eis ubi uides uiuum, quem irriserunt crucifixum. Dic eis ubi eum uides, et hic non uiues, sed cum eo melius uiues. Dic eis quia nichil est quod fecerunt, uiuit enim quem occiderunt. Dic eis quia eum uides in celo ad dexteram Patris astantem, quem irriserunt in cruce pendentem. Et ille sanctus Stephanus, Ecce inquit, uideo celos apertos, et Filium hominis stantem ad dexteram Dei. Clamantes autem continuerunt aures suas . Aures clauserunt, et ad lapides cucurrerunt, impetumque fecerunt omnes in eum. Et lapidabant Stephanum inuocantem et dicentem : Adhesit anima mea post te, quia lapidatur caro mea pro te. Orauit Christus pro crucifixoribus suis, orauit et Stephanus pro lapidatoribus suis. Dominus Christus orauit affixus in ligno, et sanctus Stephanus, genu flexo. Qui stando suum spiritum commendauit Domino, pro illorum delicto fixo genu orauit. Orabat Dominum pro inimicis, ut amicus dicens: Certe ego patior, ego lapidor, in me seuiunt, et in me fremunt, sed ne statuas illis  hoc peccatum : quia ut hoc dicam tibi, a te primo audiui. Ego seruus tuus patior, sed multum interest inter me et te. Tu Dominus, ego seruus. Tu uerbum, ego auditor uerbi. Tu magister, ego discipulus. Tu Creator, ego creatus. Tu Deus, ego homo. Multum interest inter peccatum istorum qui lapidant me, et illorum qui crucifixerunt te. Quando ergo dixisti, Pater, ignosce illis, quia nesciunt quid faciunt , pro magno peccato petiisti, et me pro minimo petere docuisti. Domine, inquit, ne statuas  illis hoc peccatum. Tanquam diceret, Ego patior in carne, isti non pereant in mente. Illi lapides mittebant, et sanctus Stephanus orationes fundebat. Magna pietas, fratres, magna clementia. Prorsus qualia in mensa Domini sui comedit, talia et ipse in suo conuiuio preparauit. Scriptum est in lege, Ad magnam mensam sedisti: scito quoniam talia te oportet preparare . Talia ergo in oratione exhibuit, qualia in sui Domini mensa comedit. Dominus Christus dixit: Pater, ignosce illis, quia nesciunt quid faciunt; sanctus Stephanus dixit: Ne statuas illis hoc peccatum; et hoc dicto obdormiuit in Domino. O somnum pacis! quid illo somno tranquillius? quid illo somno quietius? qualis ibat ad amicos, qui sic diligebat inimicos? Nam ut nouerit sanctitas uestra, quantum ualuerit oratio sancti Stephani martyris, recurrite nobiscum ad illum adolescentem persecutorem nomine Saulum, sicut ex libro dum legeretur audiuimus, qui cum Stephanus lapidaretur, et ab ipso omnium lapidantium uestimenta seruarentur, ut tanquam  in manibus omnium ipse lapidare uideretur. Hic cum iret in uia, subito circumfulsit eum lumen de celo, et audiuit uocem dicentem sibi: Saule, Saule, quid me persequeris? Durum est tibi contra stimulum calcitrare. Et ille: Et tu quis es, Domine? Et Dominus ad eum: Ego sum iehsu Nazarenus, quem tu persequeris ; quid mihi et tibi? Quare te erigis contra me malo tuo, et te non potius humilias bono tuo? Ad tanta mala que commisisti in me, olim quidem debui perdere te; sed Stephanus meus orauit pro te, Saule, Saule, quid me persequeris? Sed quia insanis contra nomen meum, ego te faciam seruum meum. O Saule lupe rapax, comedisti, exspecta paululum, et digeres. Dicam plane, elisus est filius perditionis, et erectus est uas electionis. Nam si sanctus Stephanus non orasset, Ecclesia Paulum non haberet. Sed ideo erectus est Paulus, quia in terra inclinatus exauditus est Stephanus. Ergo quod fecit Saulus, patitur Paulus; quod fecit persecutor, patitur predicator; quod fecit lupus, patitur agnus: quia sic est  in tali homine uindicandum, ut discat pati quod faciebat, sentiat et ipse quod aliis inferebat. Dicitur Ananie a Domino Iesu Christo, uade ad eum, et signa eum signo meo . Abiit Ananias, baptizauit Saulum, et fecit ex lupo agnum. Cepimus habere nos predicatorem quem sanctus Stephanus habuit lapidatorem. Sic ergo exauditus est sanctus Stephanus, ut eius orationibus deleretur peccatum quod commiserat Saulus. Commendemus ergo nos orationibus eius: multo magis enim nunc exauditur pro ueneratoribus suis, qui sic exauditus est tunc pro lapidatoribus suis.



SERMO III [** 1Kb] In Natali S. Stephani.

Dominus noster iehsu Christus, pastor bonus, mitis et pius, oues suas miscet inter lupos in hoc seculo, ut eas adiuuet de throno suo. uis uidere quicunquees, Christiane, Dominum Iesum Christum oues inter  lupos miscentem? Ipse in presentis Euangelii lectione clamabat dicens, Ecce ego mitto uos, sicut oues in medio luporum . uis iterum uidere Dominum Iesum Christum oues suas de luporum manibus educentem? Ipse clamat et dicit, Ego sum pastor bonus, Bonus pastor animam suam ponit pro ouibus suis . Lupus destruitur, quando pastor occiditur. Ouis redimitur, quando pastor crucifigitur. Non enim timere debent oues misse in medio luporum. Ad hoc enim lupis miscentur,  non ut in ipsorum malitia commutentur, sed ut lupi in innocentia ouium conuertantur. Sed si nolunt fieri agni, oues non deficiant, sequentes Agnum qui tollit peccatum mundi. Ecce enim prima ouis sanctus Stephanus, quomodo testimonio fidei lupos excutit proclamantes, et oculis suis celos cernit patentes! Optima ouis pugnans in medio luporum; sequens, non adhuc perueniens ad Dominum, et iam amicus est angelorum. Quam manifeste familiaris angelis erat amicus, qui in medio luporum ut angelus parebat! Adapertis etenim celis, aspectus mutatus est confessoris; et cepit tanquam Sole illustratus iustitie resplendere, ut humanam speciem non haberet ipsis patentibus celis, ipsis fatentibus inimicis. Nam stabat in medio luporum, et erat facies eius tanquam facies angeli stantis in medio Iudeorum . Quid agitis, o Iudei? non timetis ouem Christi primam pedisequam, que habet in fronte sua nomen Patris et Filii et Spiritus sancti? Istud est signum quod uobis in Stephani fronte lucebat, hoc  signum uiderunt celi et patefacti sunt, et tanquam ostenso signaculo in specie angelorum, patefacte sunt porte celorum. uenit enim sanctus Stephanus cum clauibus fidei, et ipse sibi aperuit, quod fideliter credidit, et libenter aspexit. Quod ergo uidit, non tacuit. Ecce, inquit, uideo celos apertos, et Filium hominis stantem ad dexteram Patris . Sed quid restabat ut celis patefactis uideret, nisi ipsum qui in celis ascenderat Dominum Saluatorem? Nam istos celos omnes uidemus, sed clausos, non patefactos; lucentes in stellis, non micantes in angelis. Iste autem iam non homo, sed angelus homo sedem palatii Domini sui non aspicit clausam, sed patefactam. Non uidet angelos, sed archangelos; siquidem et ipsos aspicit, sed ipsum predicat cui testis erat. Ipsum preconat cui est famulus in agone perfectus. Nam quanta fuerat sancto Stephano gratia donata! uidebat exercitum celestis militie stantem: uidebat hominis Filium ad dexteram Patris sedentem. Ecce uidet Dominum qui iam migrabat ad Dominum, confessionisque  merito aspicit congregationem celestium potestatum, qui iam migraturus erat ad prouinciam mortuorum. Sed inter mortuos clamabat, qui inter lupos coruscabat. Ecce, inquit, uideo celos apertos, et Filium hominis stantem ad dexteram Patris. Gaudeant amici, si blasphemant inimici. Non taceat ouis testificando, etsi lupi clamant blasphemando. Concluserunt enim mentes suas, et dixerunt, Blasphemauit. Hoc dixit et Caiphas princeps Iudeorum de hominis Filio patiente et omnia tolerante. Cum enim diceret Dominus noster iehsu Christus suspensus in cruce: Amen dico uobis, amodo uidebitis celos apertos, et Filium hominis stantem ad dexteram Patris , clamauit Caiphas dicens, Blasphemauit . Caiphas conscidit uestes, isti ipsas clauserunt mentes. Caiphas ut nudus remaneret, isti ut in sua malitia permanerent. O magnum miraculum! celi ianue aperiuntur, et Iudei mentes impias concluserunt. Sed sanctus Stephanus non  tacuit, non defecit, nec blasphemantibus cessit. Ibi attendebat, ubi oculos cordis aperiebat. Ecce, inquit, uideo celos apertos, et Filium hominis stantem a dextris Dei. Sed quid mihi irascimini pro tanta testificatione, Iudei? Nunquid mea iussione aut potestate patefacti sunt celi? Patelacti sunt, non ut meam gloriam proderent, sed ut pastorem meum in meum astantem adiutorium demonstrarent. Considerate igitur, et uidete quam longe sum a celis, positus uobiscum in terris. Nunquid ego attingere potui, et ianuas aperire celorum? Palatium suum ipse mihi aperuit Dominus angelorum. Merito quodammodo uideo, et quod uideo non taceo. Non eum contempsi in cruce pendentem, ideo uideo ad dextram Patris sedentem. uobis istud est datum de celestibus testimonium; sed si non creditis, ego quid feci uobis? Celi aperti enarrant gloriam Dei , et ego taceo misericordiam Christi mei? uideo Christum  in sua gloria sedentem, pro mea salute astantem. Ipse mihi testis est in celis, ego ei non ero testis in terris? Si eum fuero confessus coram hominibus, confitebitur etiam ipse me coram angelis suis. Si autem negauero eum in terris, et ipse me negabit in celis. Sed pro tam fidelibus testimoniis lapides iactatis, mentem clauditis, integra uobis et manifesta dicentem audire non uultis. Cedite, cedite lapidibus confitentem; habeo meum ad Patris dexteram adiutorem. uos ceditis caput meum, ego illi commendo spiritum meum. Domine, inquit, Iesu, suscipe spiritum meum . Isti maledicunt, tu benedic. Isti persequuntur, tu suscipe persecutum. Non sine causa, iehsu meus, Domine meus, pro me ad dexiteram Patris dignaris astare, quem noui et credo ad dexteram Patris sedere. Pro me est quod stare dignaris, qui stando non deficis, qui tuos adiuuandos non deseris. Tu me, Domine meus, misisti in medio inimicorum, me dignatus es facere primum martyrem post tuam ascensionem. Si uis ut non deficiam a te,  adiuua me. Cesset contusio petrarum, ne deficiat in me fortitudo membrorum. Pro me enim, Domine meus, appellas dum stas: uocis tue legationem audio; credo, suscipio, cognosco pro me apud Patrem postulantem, donantem et adiuuantem, ne mea fides deficiat sequendo te. Quid dicit iehsu meus, Dominus meus, petendo pro me apud Patrem? Pater, ecce iste primus pedisequus nouam pro me mundi intrauit palestram; dona misericordiam, perueniat ad uictoriam; sentiat ouis mea se adiuuantem, ne me inter lupos existimet traditorem. Ecce uideo stantem, presumo pro me postulantem. Et ideo Domine meus, qui spectas certamen meum, suscipe spiritum meum. uerum quia non timeo, Domine, lapidata membra, pone spiritum meum in requiem sempiternam. Inter istos sum deputatus tanquam ouis occisionis, apud te ponar in requie suauitatis et pacis. Iudei lapidabant, iste ingemiscebat. Iudei cedebant caput, iste commendabat spiritum. At ubi de spiritu commendato cepit esse securus,  et pro inimicis factus est aduocatus, et non sicut pro se petebat, ita pro inimicis interpellat. Hic stabat, quando Christum uidebat; hic genua figebat quando pro inimicis orabat. Ipsa enim necessaria erat aduocatio pro tantis ac talibus inimicis. Sciebat enim quod eum Dominus iehsu non cito posset audire, sed pro ipsorum peccato, non pro merito suo. Ideo pro tanta iniquitate lapidantium Iudeorum genua figebat, lacrymas effundebat, dicens: Domine, ne statuas hoc illis ad peccatum . uide, quicunque Christiane, quomodo ouis ista in omnibus sequitur, et pastorem imitatur. Dominus Christus suspensus in cruce clamabat: Pater, in manus tuas commendo spiritum meum; iste dicit: Domine, suscipe spiritum meum. Dominus Christus pro inimicis clamat: Pater, ignosce illis, quia nesciunt quid faciunt; iste dicit: Ne statuas hoc illis in peccatum. Et manifeste, fratres mei, in medio lapidantium istorum qui amplius seuiebat, beatus apostolus Paulus presens  erat. Si ergo tunc daretur Stephano de lapidante uindicta, quomodo talem magistrum habuisset Ecclesia? His dictis emisit spiritum, ascendit in celum, ueniam meruit inimicis. Gaudere meruit in celis de amicitiis beati Pauli subsequentis, quia ipse est Dominus qui facit sterilem matrem in domo filiorum letantem . Ecce hoc sanctus Stephanus meruit, qui uidebat Filium hominis stantem, quem nouimus ad dexteram Patris sedentem. Petamus enim ut interpellet pro nobis, et pro peccatis nostris, et cruat nos a tantis periculis et parturitionibus uniuersis, pro pietate sua, non pro conscientia nostra. Nam qui aut quanti fontes peccati nostri flammam possunt exstinguere? Ipse dignetur nostra crimina sepelire: ut sicut in monumento nouo ad modicum commendauit membra sua, sic in fonte indulgentie sepeliat peccata nostra, ut nobiscum semper gaudeamus in Ecclesia sacrosancta.



SERMO Iu. De Epiphania Domini et de Innocentibus.

Christus natus est, letantur celi simul et terra, quia gaudet stella, et Magi offerunt munera. Obtulerunt Magi xenium magnum, quia cantauerunt canticum nouum in medio pastorum, dicentes: Gloria in excelsis Deo, et in terra pax hominibus bone uoluntatis . Obtulerunt xenium et stelle celorum. Ecce enim stella de medio stellarum, uelut in magna legatione directa processit. Aspicit Magos iter agentes, uiam nescientes, et Dominum requirentes. Dicitur stelle, uade, ostende eis uiam: hec est gratia mea diligentibus me, in stella habeant precursorem. Ecce dum uiam considerant Magi, ad munera prompti, de uia ignari, de Domino minus instructi, dedit eis stellam, ut in nocturna deductione lampadem. Prebuit eis faculam, ut in nocte non paterentur iniuriam. Ceperunt stellam sequi, facti certi, instructi legati, usque ad locum deducti, inde  stella secedit, ubi Magis Dominum demonstrauit. Cum enim quis ceperit cognoscere Dominum, nullum necesse habet timere inimicum. Ecce quanta meruerunt, qui Domino munera obtulerunt. Ita et nos deducunt angeli, quando offerimus gloriam Domino perpetuo Regi, offerimus ei gloriam et honorem. Prebent nobis angeli deductionis sue dulcissimum seruitutem. Sed munera perpendenda sunt pro qualitate persone. Imperator est, auro debet ornari; Dominus, incensum ei debet offerri; homo factus pro nobis, ut habitaret in nobis; de myrrha debet fieri sepultura, ut in corde nostro maneat uiua memoria, et appareat nobis semper in gloria. Et admoniti sunt Magi in somnis ab angelo, ne reuerterentur Herodi nuntiare, sed per aliam uiam ad suam pergerent regionem. Tunc Herodes cum uideret se a Magis esse delusum, facie immutatus, animo conturbatus, scribas et seniores uocari misit, de quibus sciscitabatur, dicens: Ubi certum habetis regem futurum nasci? Illi autem dixerunt: In Bethlehem; scriptum est  enim: Et tu, Bethlehem Iuda, non minima eris in ducibus, ex te enim exiet Rex qui regat populum meum . Tunc Herodes armatum militem destinauit, cui terribili iussu interminans dixit: Ite in Bethlehem Iude, et quidquid ibi inueneritis a bimatu et infra, masculum occidite, feminam autem uiuificate. Tum modo uidebam Dominum amicos sibi deligentem, innocentes ad se uocantem, ut sit innocens amicus, sicut est innocens Dominus, Agnus immaculatus qui tulit peccatum mundi. Et facti sunt ei innocentes amici, sicut scriptum est: Innocentes et recti adheserunt mihi, quia sustinui te, Domine . Sustinuit fugiens in Aegyptum, et fecit sibi amicos legiones infantium, quibus dedit sine dolore martyrium: quia et dolebant matres, et nescientes letabantur infantes. Non curabat gladium percussoris conscientia innocentis, quia gaudebat cum illis fuga innocens Saluatoris. Dominus queritur, et amici iugulantur, ut lugeret eos sanguis innocuus, quos  separauit gladius impudicus. O inuerecunda dextera percussoris! Non habet quod feriat in membris, et extendit brachia feritatis. Gladius locum non habebat, et carnificem non pudebat: latior erat machera quam uiscera, ut gladius haberet crimen, et non innocentia. Dum enim auellerentur a complexibus matrum manu seuera tortorum, matres suas digitis teneris constringentes, et miseris gemitibus deplorantes, clamabat mater, O fili, quid me retines, et te a me separat carnifex? Tu stringis manus, et meus torquetur affectus. Hoc precepit rex, ut separeris a me, sed est eternus Rex per quem coniungaris ad me. Fili, facio tibi uale. Terra bibit sanguinem tuum, sed Deus suscipiet spiritum tuum. Alia ex parte clamabat, et alia mater plangebat, ubique luctus, ubique gemitus. Indictio fuit non cupiditatis, sed orbitatis. Clamabant ergo hinc et inde diuerse matres: Carnifex, paruulum meum a me festines diuellere. Dona moras si habes pietatem. Tu tollis a  me filium meum, et ego in illo non debeo habere momentum? Ego genui, ego peperi. Sed te uitricum crudelitatis inueni. Saltem non a me paruulus meus ieiunus abscedat, dabo illi uiaticum lactis, ut habeat uiscera pinguedinis, ubi sagines gladium crudelitatis. Paruus sanguis, accedant et nutrimenta lactis, ut tua satietur machera, et filii mei impinguetur anima, lacte et sanguine candidata. Sicut tunica medio clauata sanguis erat purpura, et lac fuit stola candida pretiosa. Quid erat aspicere lactentium peremptorum lacte et sanguine permisceri, et ab inuicem non separari? Et mater carnifici clamabat: Tecum uado, tecum uenio, filium dulcissimum meum spectatura deduco. Ego infigo osculum, et tu infige gladium tuum. Tu percutis, et ego suscipio sanguinem innocentis. Tu iugulas sine causa, et ego suscipio uiscera mea. Si mihi non licuit lac dare, liceat mihi uel sepulcrum componere. Inter matrum planctus, et filiorum ululatus, in fuga erat Dominus. Spiculatores percutiebant, matres sepeliebant, et angeli spiritum  suscipiebant, et Christus dicebat, Innocentes et recti adheserunt mihi. Si uolumus Christo adherere, careamus malignitate, teneamus simplicitatem, ut mereamus a Domino pietatem.



SERMO u. De Abraham.

Gratum est spectaculum contuentibus cortine umbratam picturam, quando penicillo pingentis gladius formatur patris super filium caritatis. Pingitur ibi pater erectus, filius incuruatus. Quomodo mouetur quodam stimulo pietatis compunctus spectantis aspectus, infantem cernere fixis genibus, retortisque manibus innodatum, et nullus alligat captiuator extraneus, nisi contemptor uiscerum paternus affectus. Grata est spectantibus ista pictura in umbrata cortina; et ueritas Agni immolati, quem pro mundo Deus obtulit Pater a paucis spectatur, ab aliquantis despicitur, quod spectat, et in ligno, et in throno, omnis exercitus angelorum. Dicunt quidam: Qualis  est qui sacrificium de sanguine postulauit? Non fuit desiderium sanguinis, sed probatio amoris et caritatis. Specta ergo istius lectionis pendentem cortinam, et oculis libenter infixis, specta Abraham patrem asinum sternentem, iter ingredientem filium comitantem, non ad conuiuium, sed ad sacrificium, imo ad conuiuium, ut eis exhiberet aries sacramentum. Quid sibi uult ara constructa, nisi crux in monte porrecta? Quid est alligatus filius, nisi Christus clauis insertus, ut ipse portaret catenam, qui debitricem non habuit conscientiam? Pater erigit dexteram, angelus clamore ualido commouet terram, ut non contristaretur de puero mactato, sed gauderet de agno dominico iugulato: Abraham, Abraham. Erigit uultum qui tetenderat gladium. Quid est, Domine ? Quod iusseras impleri curaui, tardas gaudium auocatione clamoris tui. Quid iubes, Domine? non tardetur ulla mora, quod facio cum letitia. Cum gaudio enim faciebat. Audiebat enim spiritu interius prophetante, pro mundo saluando  oportere mactari innocentem, et estimabat per filium iugulatum, mundo prouenturam esse salutem. Noli, inquit, iniicere manum tuam super puerum . Aliud est quod opinaris, aliud quod letaris. Ecce habes principem in ariete. Nam filius tuus ad ipsius pertinet gregem. Retorquet uultum, ut tectum caperet sacramentum. Ecce aries uepribus tenebatur, et frons eius in illius umbraculis tegebatur. Liber uultus, clarus intuitus. Spine ille cornibus eius tanquam redimicule fuerunt et ornamenta gemmarum, in quo spine non erant peccatorum, ut corona pararetur capiti gregis, de capite pretioso pastoris. Arripit arietem, et reuoluit infantem. Tacet aries qui successit, tacet et angelus qui de celo clamauit. Ubi est uox angeli qui interdixit pro infante? quare non clamat similiter pro ariete? Ne seculum dimitteret in crimine, si Agnus cessaret a cruce. In Isaac enim probatio fuerat caritatis, in ariete prefiguratio ueritatis.  Ibi obedientia, hic misericordia. Ibi uoluntas dedit, hic gratuita gratia. Tacet angelus, quia dum pateretur, angelicus gaudebat exercitus. Si angelus de celo clamaret: Abraham, parce agno, sicut dixit, parce filio tuo, tediatus agnus proximus passionem, et nemo de sua morte scandalum pateretur in cruce. Tristis est anima mea usque ad mortem . Non clamabat de celo, quia imperator ex suo patiebatur arbitrio. Pater, inquit, si fieri potest, transeat a me calix iste . Et nullus angelus clamabat de celo, sed angelus descendit disputans cum Domino suo; et confortans eum non suo consilio, sed ipsius potius sacramento. Isaac illesus redit ad domum, et agnus clarificatus reuertit ad celum. Abraham duxit filium ad mortem, ut melius susciperet resurgentem. Abraham obtulit Filium, et uos de iustis operibus ac laboribus offerte Domino sacrificium, ut unum cum Patre Abraham habeatis gaudium in regno celorum.



SERMO uI [* 1Kb] . De unico filio et puero centurionis.

Benedictus Dominus, qui facit mirabilia solus. Testis est centurio pro puero, testis est uidua mater in filio. Ibi potestas, hic pietas. Ibi magna legatio, hic mira  destitutio. Centurio mittebat legatos seniores, et illa querebat filio mortuo portitores. Hic dicebat: Puer meus iacet in domo paralyticus, et male torquetur , et illa dicebat: Fructum uiscerum meorum [a 1Kb] doleo acerba mihi indignatione sublatum. Filius quidem meus requieuit in pace, et uiscera mea relicta sunt in dolore. Centurio mandabat: Non sum dignus ut intres sub tectum meum , et illa cogitabat unico suo miserandum parare sepulcrum. Inter has utrasque personas, centurionis et matris, diuitis et egentis, militis potentis et uidue lamentatis consuetam Dominus tractabat misericordiam [b 1Kb] , qui nullius accipit personam. Cito misit uerbum, et sanauit puerum paralyticum,  ut celerius pergeret ad unicum suscitandum. Non exspectauit legationem: sciebat enim miseram matrem legatos non habentem, sed ad sepulcrum effodiendum operas conducentem. Pergebat tacitus ad ciuitatem, qui portas  credentibus aperit Hierusalem. Ad portam patrie, mulier cum defuncto filio proximabat, et Christus medicine ianuam reserabat. Ipsum sequebantur apostoli, et letantes angeli, et cum matre comitabantur flentes populi communi conditione compuncti. Inter mortuum et Dominum porta erat obiecta. Egressus est portam, et inuenit uitam. Resonabant platee ciuitatis planctibus matris, et celum resonabat gemitu pietatis. Clama, Raphel angelus comitatum Domini uenientis. Noli, noli, mater, flere, proximum est tibi gaudere. Illa autem que eiulando dicebat, quibus querelis celum terramque replebat, que filium amiserat quem habebat! Ubi est, ubi est unicus meus inaniter  natus? Cito subreptus, in pace locus tuus, mihi remansit  horribilis luctus. Tu portaris in lecto, et ego iam onerosa sum mundo [c 1Kb] . Quare non tu mihi superstes maternos in morte oculos conclusisti, et oculis mortis ruina compressis, me miseram precessisti? Quare non merui tuis  manibus sepeliri, sed tue mortis merui catenis crudelissimis alligari. Tu me debuisti tradere terre, quia tu meo processisti de uentre. Non pater, non frater, putasne uerum est quod frater non redimet, redimet homo ? Ubi est ille Dominus, iudex uiduarum, et pater orphanorum? Quare non attendit luctum meum, qui promisit lugentibus gaudium? Audiui eum dicentem: Beati qui lugent, quoniam ipsi consolabuntur . Ecce uidua sum, ubi est  iudex meus? Ecce tu orphanus es, ubi est pater tuus? Utinam, Domine, repentinum tulisses de meo peccato iudicium, et unico meo faceres in meo uentre sepulcrum, et essent uiscera mea, domestica fossa, et sepultura secreta! In luce huius eris et celi processit elogium cari funeris mei. Respiciant qui filios habent, et multiplici filiorum corona refulgent: uideant unam flosculam capitis mei, et unam gemmam uerticis mei de meo capite cecidisse, et me pro corona letitie ad caluitium remansisse. Nemo accuset lacrymas meas. Unicus fuit quem lugeo, culpabilis non sum, quia alterum non habeo. Et si est aliquis reprehensor meus, putasne occurreret mihi consolator meus? Et continuo antequam his lamentationibus celo teste querelas finisset, ecce iam Dominus ciuitatis uenit ad ianuas; proximauit ad portam, aperuit uitam, et clausit gehennam. Tenebrosus luctus de porta processit, et lux ueniente Christo refulsit. Coruscauit coruscationes, et dissipauit turbas sequentes. Ante tamen stetit , condoluit. Non enim habemus  principem sacerdotum, qui non possit compati infirmitatibus nostris . Compassus est pro unico, qui unicus pependit in ligno. State, inquit Dominus, state, nolite iam baiuli laborare. Ponite mortuum, exspectate miraculum. Replete terra sepulcrum, quia resuscitato mortuo terra gaudebit et celum. Steterunt, posuerunt et silentium  prebuerunt: aliquid operis exspectabant, sed nichil audierunt, nisi unum uerbum, et expauerunt mortuum uiuum. Qui dixit, et facta sunt omnia; dixit, et recepit iuuenis uitam. Exsuta  linteamina, dirupit funestam catenam, resedit, surrexit, adorauit. Gratias, inquit, tibi ago, Domine Deus meus. Quam terribilis es, quam suauis es! Quia terribilis es, testis est infrenata gehenna; quia suauis es, testis est mater mea, et uita mea. Terribilem uidi tui nominis potestatem, quando uidebam trementem mortem, que te agnoscebat  ad meam misericordiam proximantem. Et imperasti, et illa  contremuit. Reddidit quem non genuit, et apertas fauces oppressit. Gratias tibi ago, Domine, quia non aperuit super me puteus os suum, sed lacrymas meas tersisti per uite fontes aquarum. Tunc Dominus qui dixerat: Iuuenis, tibi dico, surge , matri respondit: Mulier, ecce filius tuus, et cognosce quia ego sum iudex uiduarum et pater orphanorum . uidi lacrymas tuas, et agnoui querelas tuas. Non culpaui plangentem, sed consolatus sum lamentantem. Et mater uoce turbata pre gaudio dicebat: Domine Deus meus, quas tibi gratias agam, testis est pietas. Quibus te debeam laudibus honorare, quia me non permisisti desolatam ac miseram mendicare? Gratias tibi pro me agant angeli, quia ascendunt et descendunt, et totum pro me letetur clima celorum. Aperiatur tibi porta celi, qui ante portam mihi reddidisti pignus funeris mei. O bonum et grande miraculum! Extra  portam Dominus suscitauit mortuum, qui foras Hierusalem genus redemit humanum. Ecce processit unicus in lecto, sed cum crucis  improperio. Mulieres plangebant, ipse gaudebat, quia crux illa non fuit improperium, sed potius ornamentum, unde decoratus est orbis terrarum, et fidelium refulsit cum matre exercitus populorum.



SERMO uII. De duobus cecis.

Quanti lucri est in uia sedere qua Christus delectatur transire! uia est regalis, plena angelis sanctis, ut illuminetur uisio cecitatis collyrio claritatis. Transit imperator noster, non precedunt carruce cum splendore, sed precedunt miracula cum uirtute, dum claudi merentur currere, et ceci lumen accipere.  Hec est Imperatoris nostri uia, qua uenitur ad uitam, quia ipse est uia, ueritas et uita . Qui sedet in uia, qua Christus transit, non ei potest dominari tyrannus, nec remanere homo potest egrotus, quando transit medicus Christus. Hec crediderunt Domino isti ceci, qui sedentes in uia forti uoce clamabant ad medicum, reddi sibi cupientes aspectum. Ad ipsorum uocem fremebant turbe precedentium populorum, gaudebat exercitus angelorum, et ipse medicinam parabat illuminator cecorum. Quid enim illi ceci clamabant, qui lumen aspicere cupiebant? Miserere nostri, Domine fili Dauid . Turbe autem putabant medico nostro fieri tedium, imperabant illis Christo transeunte silentium. Illi uero ualidius clamabant, et illorum uoces increpatorias non curabant. Magis iterabant clamorem, ut penetrare possent ipsis uocibus Saluatorem: Miserere nostri, Domine fili Dauid . Humanas non curamus penitus uoces: tu miserere, qui humanos sanas errores. Ambulabat ergo Dominus uia sua, qui  est uita eterna. Transibat, et curabat, et cecorum cogitationes ante uidebat, et eorum clamore gaudebat. Non delectabatur contradicentium officio populorum, sed gaudebat desiderio clamantium magna uoce cecorum. Stetit, ut plus ambularet medicina quam uestigia. Et sequentibus turbis iubet cecos ad se uenire, et nichil de subcelesti conspectu timere. Turbe increpabant, cogebant, inuitabant, et mirabiliter impellebant. Illi quantum delectabantur, qui a Domino uocabantur! Hoc eis prestitit clamor eorum quos non terruit contradictio populorum. Ante uidentes desiderio Saluatorem, quam luminis claritatem. Steterunt ante Dominum claritas et cecitas. Stetit uia ad sedentes in uia. Steterunt manentes in tenebris, dum staret lumen eternitatis, qui lumen oriri facit in tenebris. Factum est de sequente et precedente turba theatrum, et gaudebat Ecclesia angelorum. Dicit eis iehsu: Quid uultis ut faciam uobis ? Et illi audita uoce medici, uoce et corde prostrati, Domine, uides causam nostram, tu dona medicinam  tuam, ut aperiantur oculi nostri, et mereamur esse comites itineris tui, quia a te in uia meruimus medicina curari. Dominus, qui erigit elisos et illuminat cecos , audiuit, misertus est, et curauit. Nulla remedia intercesserunt, et ceci solo uerbo uidere ceperunt. Nulla obseruatio ciborum, sola intercessit medicinalium auctoritas preceptorum. Dicit eis iehsu: Sicut credidistis, fiat uobis . Illico fugit cecitas, redditur claritas. Aspiciunt in facie Saluatorem, quem non nouerant uirtute curantem. Discunt oculis quem presumpserunt uerbis. Cadunt ad genua, scientes iam tangere Christi uestigia, qui sola uoce clamabant, sedentes in uia, et ceperunt cum Christo Domino uno itinere comitari. Comitatu eius gaudentes, iam claritate sociati, a Christo nunquam penitus recessuri. Ita et nos, fratres, in ipsa uia sedeamus, qua Christum Dominum posse transire speramus. Neque enim ambulat in uia impiorum, qui in uia non stetit peccatorum.  Transitum ergo Christus Dominus modo facit de mundo, dum pro nobis interpellat in celo. Sed non ambulat, nisi in uia munda, quia uia eius est impolluta. Ibi sedeamus, ibi clamemus. Ipse quotidie transit, quia nunquam a nobis discedit. Sed si quis nos uiderit de murmurantibus seculi, et uiderit nos ad Christum ualidius proclamare, et ceperit nos pro suo scandalo blasphemare, eius inuidiam non debemus omnino curare. Ibi habeamus aspectum, unde speramus auxilium.



SERMO uIII. De tribus pueris.

uicina est liberatio redemptorum, quia iam triumphat libera captiuitas puerorum. Iam proximum est, ut sicut uincula sanctorum liquescunt in ignem, ita et peccata electorum soluantur in fontem. Utrobique roris spirat amena tranquillitas, quia refrigerat eos  calida caritas. In fonte autem exstinguitur feruens iniquitas, quia et in fornace, et in fonte Angelus magni consilii descendet e celo: ut quod pueris donauit in refrigerio, hoc credentibus tribuat in sacramento. Ecce quantorum tube sanctorum singulariter sonuerunt, nunc tria cornua in uno concrepant ameno campo flammarum. Pulchrum est uidere tria aurea candelabra. Pulchrum est aspicere trium puerorum impetita corpora, quia una erat anima, dum tenderent ad coronam. Flamma eos non diuidebat, et cantica compingebant: quia magni consilii Angelus amplexabat, et ulnis opacantibus confouebat. Quid palatia regum ad caminum psallentium puerorum? Facta est aula regis, secretarium sanctitatis, ut ibi rex delectaretur aspicere magis quam in domo regia habitare. O ille platee strate, non marmore, sed igne, non crustis, sed flammis! Ambulant superbi reges in tapetibus purpureis, gressu delicato ludentes; in platea autem ignita incedunt nostri decantantes. Quem non delectet cum eis pari uestigio comitari, quando  angelum cum eis delectat pari cantico sociari? Aliud prodebat uisus, aliud prebebat sensus, aliud monstrabat tactus, aliud intus, aliud foris: quia angeli intus et inimici foris, intus canebant, foris ardebant. uidete, fratres mei, quantum interest esse intra domum magnam, in qua sunt uasa aurea et argentea , quam foris ardere inter uasa lignea, inter ligna, enum, stipulam. Sed uos templi Dei fornax continet aurea probata, auro producuntur uascula uestra, in quibus Hierusalem letetur patria sempiterna; et non ipse miretur Nabuchodonosor, sed de flammis mundi, amenantis uite refrigerio, uos nobiscum consoletur de celo Saluator.



SERMO IX. De muliere in adulterio deprehensa.

Timendus est Dei Filius et amandus. Timendus ut iudex, amandus ut rex: quia non uenit ante iudicare, sed primitus liberare, et iuste postea iudicare. Mansuetus  et uerus, sed ignorauit calumniator Iudeus. uoluerunt culpare mansuetudinem, et inuenerunt in crimine suo uirtutem. Ambierunt in Christo mansuetudinem, et iustitiam uiolare, aut iustitiam de mansuetudine reprehendere. Steterunt in angusto duarum maceriarum, obsidentes Saluatorem, tradendum quasi latronem. Faciunt calumniam, inueniuntur in propriam conscientiam. Accusant ut ipsi accusentur, et adultera liberetur. Non factum displicebat, sed Dominus non placebat. Nam omnes adulteri erant. Occasionem inueniunt de adultera, ut possent quasi iuste coloratam aptare calumniam. Inueniunt miseram mulierem recentis adulterii ustione fuscatam, ut ante pedes Domini niue indulgentie aspicerent dealbatam. Adducunt plurimi congregati calumniatores et peccatores, insidiatores et fures. Cum adultero portionem suam ponebant , et adulteram deducebant. Adduxerunt multi unam, ad unius Domini indulgentiam. Trahite, Iudei, trahite, eiicite de iniquitate  adulteram mulierem; liberate de fluctibus apertis rimatam tabulis nauem. Consuluistis naui confracte, nouit eam artifex Dominus compaginare, concludere, castigare, linire. Exsiccauit de illa humerosam sentinam, at uobis feculenta remanet conscientia. Non bene uoluistis malitie remos tenere contra miseram nauem, ecce uos incipietis calumnie uestre internis fluctibus laborare, et illa incipiet uelis pudicitie nauigare. uade, mulier, ad pietatem deduceris, non ad seueritatem; ad imperatorem traheris, non ad iudicem. Et illis et tibi uenit finis: tibi ne male uiuas, illis ut se male uiuentes agnoscant. Fit magnus concursus, tenetur trepida mulier, multorum manibus adducitur, in medio statuitur. Quasi non interrogaturi, sed iam reprehensuri leuatis in altum cum furore palliis, et tunicis, uultibus conturbatis, oculis cruentatis, uocibus permixtis confuse, stantes ante sedentem, clamabant ad tacentem, sed tacite iudicantem: Mulier, inquiunt, ista in adulterio deprehensa  est. Moyses huiusmodi lapidari iussit. Tu de illa quid censes ? Interrogant Iudicem iudicium, qui Iudex est iudicum. Ipse autem sedens, inclinato capite humilitatis, mansuetudinem digitis scribebat in terram, non Iudeam, sed Christianam. Illi lapides parabant, et ille digito in terra scribebat. Interrogantes responsum non acceperunt, percontationem impudenter repetunt, putantes quod non inueniret responsum. Urgent furentes, sententiam flagitantes, uolentes aucupari non agilem passerem, nec aquilam in alto uolantem. Erigens uultum pietatis, lento maturius gradu respondit, et quod illa uolebat, et quod illi nolebant. Quid dicitis? Mosi iudicium flagitatis? iuste petitis, iuste fiat quod appetitis, lapidanda est mulier, uos estote exsecutores, qui estis accusatores, si uos presumitis innocentes. Qui sine peccato est, primus in illam lapidem mittat . O sententiam magnam, quam digito spiritus sui scribebat in terra! Recitauit, et Iudeus obmutuit. Nullus prior, nullus posterior, nullus medius, omnis homo  reus. Ceperunt se attendere, et unus post unum foras exire. uehementer intrastis, silenter existis. State, quare disceditis, qui mulierem inscripsistis? Facite satis legibus, si estis securi de moribus. Quid iniustum dixi? uos lapidate eam: si rei estis, discite a me mansuetudinem, quia et uos egetis iudicii pietate. Ubi sunt qui uolebant mansuetudinem uitiare, et iustitiam de iustitia reprehendere? Et mansuetudinem tenuit, et iustitiam reseruauit. Si diceret: Lapidetur, quasi non erat mansuetus. Si diceret: Non lapidetur, uideretur non esse iustus. Respondit ita ut iudicium tentatoribus, et sola uerecundia remaneret calumniatoribus. Restitit mulier ante Iudicem, remansit sine calumniatore. Non dimittitur, ut iterum fluctuaret, sed docetur misericordissima castitate. Non sic liberatur, ut peccato dimitteretur. Mulier, inquit Dominus, adsunt qui te accusabant? Nemo te condemnauit? Et illa: Nemo, Domine . Ad hec iustus Iudex: Fugerunt a te calumniatores, fugiat et peccatum. Fugisti Iudeos accusantes, time  angelos ad meum iudicium te trahentes. Nec ego te condemnabo. Quia non ueni ut iudicem mundum, sed ut saluum per me faciam mundum. Disce bene uiuere, et iam noli peccare. Disce iustitiam, quia iam liberata es a sententia. Mulier, non sic sedebo in iudicii throno, quomodo nunc inclinatus ad terram sedeo. Alius ille terror erit, non erunt accusatores Iudei. Ipsi se accusant, qui sic ad iudicium ueniunt, ubi ignis non exstinguetur et uermis non morietur . Ibi est fletus, et stridor dentium . Ibi tuba terribilis, ibi celi commoti, angeli properantes, et tuba magna canentes, sol obscuratus, luna confusa, stelle cadentes, rei trementes, iudicium flammeum, thronus igneus, et in conspectu eius tempestas ualida . Concedo pietatem, tribuo dilationem. Et ideo disce castitatem, ut merearis in futuro perpetuam iucunditatem.



SERMO X. De Salomonis iudicio.

Dum sancte predicationis, iubente nunc sancto patre, altissimum conscendimus thronum, uestris immolaturi sensibus uerbi Dominici sacrificium, Dei primitus exspectamus eloquium, qui loquentem facit mutum, ut cum nos gradus ascendimus abside, ipse descendat de throno celorum, qui inclinauit celos, et descendit , quia per se homo ascendere non potuit, qui male descendit. Nec potest solus predicator ascendere, nisi cum illo Dominus angelorum presentis glorie sue prefulgidam dignatus fuerit accendere maiestatem. Ergo, fratres, audiamus que dicuntur, ut mereamur percipere promissa celestia. Nam cum Salomon ascendisset in montem, deducebatur fulgente officio militum, et circumdabatur in monte lucido obseruatione celesti. Requiescit in lecto, et uigilat cum Deo dicens: Ego dormio, et cor meum uigilat . Aut ubi immolauit sacrificium,  et millia mactauit agnorum, presens erat exercitus angelorum. Fit in monte clarum Domino uisitante palatium. Collocatus est thronus, admonetur et seruus, ut de altaribus Domini sui, ubi obtulerat sacrificium, peteret inde precum suarum speciale rescriptum. Quid, inquit, quiescis? Adsum ego donorum largitor, et tu dormis negligens postulator. Salomon, pete de me aliquid, ut faciam tibi. Exspecta de me thronum Dauid patris tui, qui magna in suis uisceribus ferre dignatus est, cui te feci mea prelectione sessorem. Dedi regnum, simul non conferam domum? Imposui purpuram, non dabo simul et gloriam? Pete de me: hoc requirit ille qui cuncta cognoscit. Nunquid non secretorum eius erat prescius omnipotens Dominus, ut ab illo disceret quid prestaret? Sed uult nos nostrarum precum atque uotorum clariores fieri oratores, et interni cordis interpretes, ut petitio nostra innotescat apud Deum, quatenus liberum gratia precedente seruetur arbitrium: ut quod expetit lingua, hoc celestis conferat  gratia, uel tribuat indulgentia. Ita et huic dicitur Salomoni: Pete de me aliquid, ut faciam tibi. Et ait: Domine, contulisti regiam dignitatem, et desiderii mei a me interrogas uoluntatem? Benedictus es, Domine, qui me dedisti super thronum Dauid patris mei. Dedisti mihi magnam gloriam, sed paruam teneo sapientiam. Circumdat me fulgor gemmarum, sed grauissime angit interpellantium iudicatio populorum. Hoc peto, Domine, quod et tu ipse uenisti donare, quia ut hoc peterem, tu dignatus es inspirare. Populus enim tuus quem dedisti sicut arena maris, diuersis me angit interpellationibus, et nescio introitum, et exitum meum, quali debeam iustitia respondere populo tuo. Da mihi, Domine, sapientiam et intellectum , ut sciam inter iustum et iniustum iudicio secante diuidere, ne mea tibi sententia incipiat displicere, et incipiat populus tuus sub meo tam paruo et minus instructo examine laborare. Et Dominus: Quoniam sapientiam petisti, et non diuitias, neque mortes inimicorum tuorum, et hec que  non petisti prestabo tibi, et super adiiciam . Sapientiam autem dabo tibi super sapientes Aegypti, ut scias adopertum interpellantis reuelare secretum, atque ad inferna totius profunde descendere questionis, ut throni iudicatio splendore penetrantis scientie perfundatur, et nulla te fallat obscurantium interpolatio tenebrarum. Ecce uisitatur et instruitur, petit et accipit: ascendit minus instructus, et pariter imperitus, et descendit iuris celestis magistri discipulus, factus iudex interpellantibus, et populis aduocatus. Ecce subito de montis sacrario descendenti occurrerunt due ei cominus mulieres, et quod attinet, meretrices. Magni hic sacramenti uertitur ratio, ut post castam uisitationem, meretricum sustineret interpellationem. Quia et Dominus noster, uere pacificus Salomon, descendens de monte sancto celorum, salutem fecit peccatorum, et pium iudicium meretricum, dum clamat de throno indulgentie iudex misericordie. Meretrices, inquit, et publicani precedent  uos in regnum Dei . Quid ergo una istarum mulierum? Domine rex, audi me . Ego et hec mulier unius habitaculi communicantes hospitium, cum ambe nocturnam declinaremus insomniam, nouum de me mulier ista excogitat furtum, ut mutaret natura, quod non admitteret conscientia. Filium suum ruina desidiosi lateris obliuiosa mater oppressit, et clamantem sub materno pondere somnolenta pietas non audiuit, donec gemitus infantis in tenuem uagitum deficeret mortis. Surgit ista uigilans ad fraudem, que dormiebat contra pietatem: inuenit filium mortuum et sui lateris ruina compressum. Surgit, et ad latus meum pignoris sui mortui rixosum uoluit facere sepulcrum, ut meum suo lateri transferret infantulum. uigilaui ego, porrigo ubera, et non offert labia sua. Sensi mortuum, et fraudis non intellexi commercium. Lux mihi adfuit testis, adfuit et natura astipulatrix, que meum non esse filium proclamaret. Hec inter  nos fuit domestica controuersia, dum ego mortuum non agnosco, et uiuum filium repeto: et illa suum deputat uiuum, et meum dicit esse defunctum. Adest, domine, testis natura: dignare inter nos iustam proferre sententiam. Continuo Dominus ille qui uisita uerat, qui sapientiam promiserat, ingreditur intra Salomonis arcana. Posuit ibi sedem suam, cepit de illo tanquam de templo suo sola interiecta nube corporis iudicare, ut posset talem nature rixantis intelligere questionem. Quid, inquit, dicitis? Tuus est uiuus filius? Meus, domine, illa clamabat. Non, sed meus est uiuus, et ipsius est mortuus. Hoc alternantes, dubiam reddebant caliginem mulieres. Lux de Salomone coruscans, illam cepit nebulam dissipare, et talem prorupit in uocem, intonans regiam potestatem: Afferte, inquit, macheram, et date uiuum infantem ut gladio diuidatur . Ne ulla pars membrorum a mulieribus separetur, iubet ut paruulum uiuum machera secarent, et a natura diuiderent. Exclamat uere matris affectus; commota sunt uiscera, dum  esset armata machera. Noli, noli, domine. Interpellaui pro lucro, non pro dispendio meo. Opposui querelam, ut me peccatricem non facerem parricidam. Noli, domine, ne seces: dum paruulum diuidis, omnem, si dignaris, finio questionem. Totum possideat innocentem, totum tollat infantem. uiuus sit, et ipsius sit. Si ambarum erit, nullius erit. Noli oculos meos pignoris mei innocuo sanguine funestare, ne ista incipiat de mea orbitate gaudere. Certe, domine, si ipsa possederit paruulum, habebo et ego in eius oculis participium. uidebo sub aliena matre possessum. Aspiciam gradientem, crescentem, currentem; tenebo aliquando per plateam furtiuis uera mater amplexibus transeuntem. Et illa, quam non admonebat natura, non interpellabant et uiscera. Bene, inquit, iussisti, rex; diuidatur, diuidatur. Certe mater es. Ante dicebas, meus est uiuus, nunc dicis, diuidatur. Certe mater es. uera mater auertebatur lacrymis oculorum. Continuo rex: Parce, inquit, parce, noli secare integrum, quia integrum sensi matris affectum.  Dolor testis est, gemitus probat, quod falsa mater accusat. Hec est uera mater que non diuidendum proclamat innocentem, sed suam in integro uult amittere portionem. Ipsi eum date. Ipsa est mater eius. Accipit illa ulnis patentibus puerum, celeste cepit laudare iudicium. Illa acceptum puerum circumplexatur, et dulcia figens oscula, clamabat et dicebat: Secundum multitudinem dolorum meorum in corde meo, consolationes tue iucundauerunt animam meam ; quia lucidam mihi prebuisti iustitiam tuam, et ego semper feram gratiam tuam; quia inter me et matrem [.....]lsam diuidit machera tua, ut unde alii iudices solent inferre mortem, tu ueram de gladio defenderes genitricem. Bene nosti, rex, de gladio proferre gladium, et non sanguinem, sed amorem, quia machera tua, domine, non mihi sunt uulnera, sed potius medicina.



SERMO XI. De eodem.

Salomon sedit in domo Dauid patris sui, et apparuerunt ei due cominus mulieres. Dum celesti dogmate infusa Dauidica propago gemmaret, et regalis aule solium iuste regnaturus ascenderet. Erat  alta sedes, specimen templi, cui collatas diuitias eminentia tecta portabant, aurumque trabibus infixum artificis manu conclusum, pulchrius celabatur inconstructa parietibus moles, decisis nitebat utrobique marmoribus et purpureis lapidibus stratis, ut regalis domus claritudo fulgesceret, quidquid pretiosum fuerat calcabatur. Ebenus speciei sue ornamento refulgens, infixa postibus relucebat, magnitudinem sui auxilii afferens quam decorem atrii. Ebora uestiuntur, thronus gemmis ornatus insignibus, et stratis quodammodo purpuratis aurata bractea crepitabant. Sedit inter hec sapientissimus Salomon, fulgido diademate coruscum caput extollens, et uibrantis metalli  operimento perfusus,  diem uerum gemmarum luce uincebat. Inter hec itaque regis nomen meritumque monstrabat, que quam magna, quam perspicua, tam uidelicet pretiosa. Pretiosior collate sapientie inerat claritudo, que prophetico uapore resplendens, preterita docuit, monstrauit presentia, cecinit et futura. Dum itaque paterni regni potiretur imperio, primo frontis examine duarum mulierum durior cura proponitur, quas unius temporis partus pares fecerat matres, et unius compagi tegmine retente, inter sera silentia, quibus morti similis somni sopor inducitur, e duabus una oppressione sui corporis pregrauata misere natum in mortem deprimit innocentem. Alia uero uigili data custodia, seruauit filium materna pietate uictura; at illa mendacii dolis armata, uiuum filium matri somnianti subduxit, sibique fallaciter applicuit, remedium non possessura quod fecit. Dum igitur in lucem noctis tenebre rumperentur, et collata die umbrarum caligo cum somno ad tempus e mundo transisset, mater sui caritate sollicita mortuum filium aspicit  esse non proprium, ac suum uiuum miratur alterius lateri copulatum. Mendaces ergo simulque ueraces prosurgunt, strepere mulierum certamina, uerba simul ac lacerti manus armantur. Sed pia mater que caro sinu seruauerat, tali prece regios sensus inclamat: Noui quidem paterni regni heres simul et numen, concessa tibi celesti iustitia et sapienti libramine, nichil sensibus tuis obcelatur. Age nunc causam nati miseri mei, quem ideo uideor in lucem profudisse, ut dum sibi a falsidica uindicatur, et mortes exaggerat, et se singultibus innoxium maternis ablatum uberibus conqueratur. Teneo itaque propositum meum, et, te iudex, non dimittam: que seruaui uiuum filium, cadauer non accipiam alienum. Angitur inter hec Salomonis regis deprompta iustitia, et defigendo sententiam mulierum certamina. Pari ueluti dolore surgentes iudiciariis motibus intuentur mortuum: utreque dicunt esse non suum, uiuum utreque suis exclamationibus defendunt. Nullus testis assertor  inducitur, causa nocturni silentii uentilatur, et solius tantum nefandi lectuli latrocinium monstratur. Cum subito nutu illo diuine uirtutis in quo ueritas comprobatur, in partes scindi iubet infantem, ut inter seruatricem matrem, et inter sui partus netariam homicidam, iudex gladius separaret. Dum igitur uera mater in miserum corpus infantis impendere uulnus aspiceret, internis cruciata uisceribus erupit in uocem: O durior nature necessitas, quo cogites, uel quo cogis amari filios, aut liberos procreari! Ecce in diuidendo corpore infantis maternum scinditur pectus, et que edere sic meruerunt filium, ipse in filio naturali uinculo laniantur. Imple ergo, clementissime regum, causam iustissime pietatis. Si filium non mereor habere quem peperi, si sic falsitas infert orbitatem, habeat plenum corpus in filio, habeat integrum quem non edidit natum. Dum alitur, dum nutritur, dum ad maiora prouehitur, si quando in semet maternam agnouerit pietatem, fortassis agnoscet etas legitimam genitricem. Alia uero, iusta crudelitate frendescens  doloris, simul male a semet perdita et liuore perculsa, ne bona matre filium lucrifacere peruidisset, talibus indignata prestigiis conclamauit: Iustissime regum, optimam et condignam protulisti sententiam, ne uni fauere, alteram premere uidereris. Scindatur medium corpus infantis, nec mihi, nec illi proficiat, qui unus remansisse uisus est e duobus. At contra regalis iustitie sapientissimus Salomon talem increpando protulit sententiam: Seua, crudelior, et omnium genere noxiorum infanticida seuerior, quid nouercale odium in bene seruatum filium male componis? Habeat integrum filium, quam ueram matrem pietas comprobauit. Utatur et hec cadauere suo, que non quod nutriret peperit, sed quod occidisset inuenit.



SERMO XII. De Ioseph.

Omnes preclari sunt qui Dei mysterium gerunt,  sed illi potissimum clariores qui uenturum predicauerunt Christum. Sed inter omnes magnificentior Ioseph, qui claritatis eius imaginem et passionem plena figuratione demonstrat. In sanctorum enim figuris et imaginibus agnoscimus Dominum Christum, quorum passiones preterite uel presentes testantur simile documentum, sicut scriptum est: Ne tetigeritis christos meos, et in prophetas meos ne fueritis molesti . Nam facile est unumquemque oneris sui sarcinam sustinere, alienam uero difficile. Denique iusti omnes et sancti in passionibus suis singula supplicia pertulerunt. Superueniens autem Dominus Christus, quidquid omnes perpessi sunt solus ille portauit, sicut aliquorum probant de multis exempla. Daniel , post interpretationem somniorum, post mirabiles glorias, post regum munera sepe contempta, post inanitatem idolorum regibus approbatam, furore populi persequentis opprimitur, et contra uotum ac pene salutem regis populo traditur. Quem rex apud se fide probatum, diuino  Spiritu, seuienti populo, non sine animi fletu ac merore dimisit. Nonne similiter Christus passus est? quem Iudei grauiter persequentes, et usque ad inuidiam Pilati regis , cum acrius sibi tradi Christum nefandis uocibus postularent, continuo rex nequitiam populi et diuini hominis apud se silentium cogitans, aquam ad lauandas manus accepit, et innocentem se ab eius sanguine pronuntiauit. Idem Isaias a rege dilectus, a filio regis odio habitus, idem cum regis filio commendatus, sic ad regem locutus est, dicens: Commendatio tua, rex, nichil manet, sed prodest. Iam enim inseuit Belial in cor Manasse. Nunquid non et eiusmodi factum ipse pertulit Christus, quia [* 1Kb] cum a Deo Patre dilectus Filius haberetur, a Iuda traditur? Denique sic ad suos discipulos locutus est, dicens: Amen dico uobis, quia unus ex uobis tradet me . ueniamus nunc ad passionem sancti Ioseph, cuius exordium prefert, que nos signata castitas, et ex seruitute nobilitas tacere non sinit. Hic  namque cum simpliciter fratribus uisionis sue quietem exponit, fomitem liuoris incurrit, ut se a luminaribus celestibus, et duodecim sideribus in somno cerneret adorari, et manipulum suum supra ceterorum fratrum manipulos leuari . Ad hec quid peccauit ille qui uidit? aut quid uotum fraterni sanguinis profuit? quin potius future dignitati eius consulerent, quam odisse nescirent. Denique inde fouit calamitas iustum, unde nocuit perniciosa crudelitas fratrum. Sicut scriptum est, Noli timere, quia ego te uocaui nomine tuo . Ibat igitur beatus iste Ioseph, ibat per ignotos transitus, ibat solus, et ubique tutus. Ut frater uenit ad fratres, nesciens futuros esse latrones. Nam et illis non ut frater ueniens uidebatur, quorum mentes mortalem possederant cogitatem. Concepto igitur scelerata mente consilio, in profundam proiicitur foueam , in qua plus tutius quam cum fratribus haberetur. Dehinc in Aegypto uenumdatus, atque ibi inter dura seruitutis obsequia inuerecunde  mulieris ab impudica pudicus appetitur , quasi in omnibus primi hominis exire posset exemplum, cui fuit ex muliere naufragium, sicut scriptum est, Domine, mulier illa quam mihi dedisti, ipsa me decepit . Cumque Ioseph genitor castitatis, importunos mulieris animos euitare, et simulati criminis reus in mariti conscientia figeretur, carcerem per triennium excepit. Carcerem meruit qui probabiliter uixit. Carcerem meruit qui a se improbata repulit. Carcerem meruit qui eam nesciente marito seruauit. Sed non defuit innocentie ille tutor sublimius, ut iusto in carcere constituto, somniorum mitteret sapientiam. Cum duobus spadonibus secum in custodia constitutis somnia prescius aperiret, uni in uitam, et alteri in mortem, et sic ad conspectum regis aduenit ; et somnio regis manifestius patefacto, futuram inopiam designauit. Hic copiarum  uillicus factus clauem meruit horreorum, et in curru secundus a rege susceptus, princeps omnium declaratus est. Iam enim celi primum ubertas fluxerat, et circumfusa imbrium largitate superna fecunditas maritauerat terras. Fluctuabat messis sulco pinguiore distenta. Congesta sunt horreis recusantibus semina, futuris necessitatibus succursura. Deinde subsequitur insanabilis fames, et imbrium siccitate suspensis, alienum tempus estas habebat. Arebant siccis radicibus herbe, annis sequentibus semina negature, et inter omnes erga pallorem deformes solus populus Ioseph diues exsultat. Sicut scriptum est, Iunior fui, et senui, et non uidi iustum derelictum, neque semen eius egentem pane . Prestat semper, miseretur, et acquirit, et aduenientibus fratribus frumenta letus impartit. Suos in necessitate seruauit, qui a suis in ubertate seruari non potuit, et misericordiam quam non accepit, impendit. In auctores inopia reuertitur, et Dei famulus honestatur, Onerat frumentis, et cumulat, et antequam agnoscatur,  prestare festinat. In prestando quoque moras aggenerat, ut fratres diutius uideat. O calumniosa pietas! Poculum sui argenti supponit, ut hactenus cognosci a fratribus possit. Terrorem in audiendo falso intentat, intuentur in horreis regem: adorant deiectis luminibus terram, subiacet uindicte tota fraternitas, et reis non furti, sed parricidii detentis tantam largitus est ueniam, quantam meruere penam. Solet nobilitas facile parentum obliuisci miserias. Ioseph autem nichil oblitus est in fratribus, nisi solas iniurias. Denique pro odio misericordiam, pro crudelitate letitiam, pro gladiis oscula representat, facit de hostibus dominos, de ignobilibus claros, de fame fortiores, et omne in unum recolligit sui sanguinis genus. Nos quoque, dilectissimi fratres, si fuerimus eadem imitati, erimus sicut in Euangelio scriptum est, Si feceritis que mando uobis, iam non uos dicam seruos, sed amicos .



SERMO XIII. De Exodo.

Male cadit supina pernicies, si contumacia superbum caput extollit. Sic contumacibus animus prosilit, ut nec casurum se uideat, nec ruiturum cognoscat. Furebat imperiis seuientibus Aegyptius tumor, et inflammantibus animis inuidie fomitem cruciabat. Sic diuinum populum crudelibus animis lacerabat, sic addictos operibus opprimebat, ut minus crederet de pena cognosci, si non cerneret innocentes occidi. Nusquam est contra odium regis secura iustitia, quia non est tutus innocens, ubi reus agnoscitur. Surgit in rabiem potestas horribilis, immanisque impetus furor uesanis frendoribus intumescit. Cum ledit, incenditur. Cum anhelat animus, pectus inflatur. Uruntur uiscera, membra candescunt. Nec sibi tyrannus potest intelligi, quem futura damnatio fecerat extimescere. Iubet futuris maribus inferri perniciem,  et in lapsum nature pendentis, occultis uulneribus iugulare. Iubet occidi quos nescit; iubet interfici quos ignorat. Proh dolor generis! proh lacryme pietatis! Si timeri potuerant uiui, quid tamen fecerant nascituri? Sic enim Scripture auctoritas approbauit: Et precepit Pharao omni populo dicens: Omnem masculum qui natus fuerit Hebreis, in amnem proiicite, feminam uero uiuificate . O infanda libidinis flamma! O insane mentis incendium! Sustinet ira quos feriat, querit pena quos nescit. uult habere quos torqueat, et non nouit quos occidat. Cogita, naturalis pietas, quam impius fuerit, qui uorantibus paruulos iussit aspergi, undisque rapacibus iactare nascentes. Cogita, inquam, quid illic uiuus potuit perpeti, ubi necdum natus iubebatur occidi. Quos tunc casus maternum nomen expauit? quos fecit dolores parentibus impia feralisque perceptio,  uel in ipso miserabili partu naturalis conditio? Cognoscite quibus concludi periculis poterant que homicidium parturiebant. A satellitibus regis obsidebatur uterus partui proximus, ut nasceretur masculus omnis non uite, sed morti, non letitie parentum, sed immanitati satellitum. Non erat illa natalis dies, sed de luctibus nata pernicies. Denique celebratur partus, et nullus est filius. Miserandarum matrum madent oculi, stillantibus genis, lugubrisque in faciem ritus officiis feta natalibus emarcescit. Surgit in membris ieiuna colluuies, squalida in luctibus forma, seuientibus lacrymis macule heserunt, ossibus cunctis infixam atque intextam nodis calcantibus frontem nebulosa tristitia connodaret. Quos nunc casus de miseris uellet, qui se compulit ut periret? Instat ultio, nascitur uindex, et grassantibus penis compellitur pietas uindicare. Mittit Dominus Moysen, proprium postulans populum. Pharao uero denegat alienum. O presumptio pertinax et dura pernicies! Deus postulat, ille contemnit. Contemnit iudicem.  Negligit imperantem. Intendite qualis posset accurrere, qui uirtutibus prius admonitus, postea nec plagis uoluit obedire. Deseuit tyrannice feritatis lassata crudelitas, et in suos impetus moribunda torpescit. Sed tamen primogenitorum suorum mortibus uictus, quos nolebat proiecit, quos negligebat expulit. Fecit deuotum pena, quem non fecit gratia. Iubet exire, compellit excludi. Iam et sibi timet, quod in alteros uidet. Sed quia reos suos facilis ira condemnat, detrectat, quia perdidit; penitet, quia amisit. Quid, inquit, fecimus, ut dimitteremus filios Isrel ne seruirent nobis ? Iunxit igitur Pharao currus suos, et omnem exercitum secum duxit, et sumpsit sexcentos currus et omnem equitatum Aegyptiorum, et armatos in eis omnes; sumpsit arma, proripit currus, exit, urget, insanit. Parat quos nuntiet fugientibus casus, quos metus parentibus promittebat. Terribilis stabat, ut caderet, tremebundus uenerat, ut periret. Ibat armis fulgentibus male credula multitudo, turba superat ambitum, copia uincit armatum.  uoluunt pretiosis ignibus lucem uolubiles currus, diffusaque in temones incendia micantibus loris ardescunt. Inter flammas uiuebat exercitus, qui in undis fuerat periturus. Surgit in galeis terribilis fulgor, accensaque in rutilos flamma radiis gemmantibus coruscabat. Sternitur lumen patentibus campis, et extensa uiarum latentium spatia, profusis splendoribus rubescebant. Nutant oculorum sereni prospectus, solisque puniceus nitor radiis pallentibus erubescit. uicerat lucem speciosa damnatio, et erate squamis fulgentibus criste splendorem luminis radiabant. Cognoscite qualis posset accurrere, qui uenerat cum Deo pugnare. Moyses uero post admirabiles celi et terre uirtutes, etiam super mare iussus est manum tendere, et potentiam Domini in fluctibus demonstrare. Calcabat igitur uindicis pelagi sinus Moyses ille gloriosus, atque undarum stridentium fabulantibus sonis, murmurantes procellas intrabat. Cogebat spumis natantibus moles, ludens  equor in fluctibus conflatos uertices procellarum undis migrantibus deducebat. Ictus uenientis exhorruit, et manus ferientis expauit. Rapit diuinus exercitus undis patentibus gressum, pulsatamque uindicis equoris ianuam aperit. Intrat, exit et claudit. Qui iustitiam non poterat nosse, cui didicit et mare seruire. Sequitur hostis ille furiosus, pena ineluctante succensus, et inflammantibus animis ultrices semitas proculcabat. Flectebat undis crispantibus comas lumens in uertices fluctus, et inter liquidos parietes ac destinas fragiles animatum reum sonis blandientibus inuitabat. Inter stabiles motus pendebat procella sollicita, et inter immobiles impetus stetit pena suspensa. Sed ubi Pharao temere ingressus est, redeunt fluctus, iungit mare, elisaque in semet commixtis fragoribus equora spumis rixantibus obligant. Inserit aquis arcentibus iussu pelagus membra, et Inclinata in semet retortis fluctibus maria, curuatos in pronum uortices deponebant. Seuit in hostes  mare, dimicant unde. In se pena constiterat, secum pena migrabat. Nunc obligatis curribus subleuat aqua pendentes, nunc dehiscentibus cumulis uorax unda contorquet. Nunc euomit raptos profunda iactatio, nunc deiicit in pronum mutata submersio; monstrat inferis, porrigit celo; iniectos digerit, deductos absorbet. Rumpitur pelagus, frangitur mare, discussaque in suos impetus littora tonantibus undis illatrant. Quid minus enim sumpsit ad gloriam, per quem Deus uoluit habere uindictam? Attende nunc, Aegyptus aliquando furiosa, disce perire, disce peccare, cede iustos, flagella captiuos. Quid enim pro scelere parum commisisti, qui cum iustis nascentibus raperes uitam, negasti quod peius est, sepulturam?



SERMO XIu. De eodem.

Qui se hominem non intelligit, neque Dominum fabricatorem agnoscit. Qui fragilitatem ignorat, quomodo diuina nosse poterit beneficia? Qui monentem audire  noluerit, penitentie subiacebit. Qui iubentem contemnit, iubentis in se indignationem grauiter commouebit. Qui Dei preceptis parere noluerit, reus uindicte remanebit. Parere enim Domino supinis conatibus tyrannus ille gentilis Aegyptie reluctabatur, et onustum uesanis tumoribus pectus in malis suis se constituerat odiosum. Ferebatur enim elatis crinibus in furorem circumdatus armorum terrore, et contumelia militante peccati, a suis mentibus effectus fuerat alienus. Sed quia grauis inuidia ipsa sibi suggerit penas dum calumnia stimulante feruescit, sic didicit pena promerente torqueri. Precipitatur malis feruentibus in furorem, et obtrusi pectoris seuitia conualescens in tormentis suis increpauerat periturus. Dum enim Hebrea propago benedictionis munere floruisset, non aliter quam cece mentis ardore succensus afflictam quassationibus uitam iustorum comprimeret per laborem. Fouebantur enim fecunda uiscera genitricum, ac producta sancti seminis proles increuerat, Quanto eos Aegyptii deprimebant, tanto plures fiebant. Noua  gloria sanctitatis, noua sunt et persecutoris exitia. Dum duris quassationibus hostis exsultat, magis Dei populus pena iuuante crescebat. Agebantur enim duris meroribus laborantes: et interclusa operibus uiscera seuis uerberibus cogebantur addicti. Innouatur in hostes consilium, ut luctum in penis indiceret puerorum. Iubentur miseri antequam uitam discerent, mori; et damnati non erant, querebantur occidendi. Qualesnam gemitus in matribus fuerunt, que per dolorem exsequiis properantibus parturiebant? Nam qualiter patres regalis ira damnabat, quibus etiam flere filios non uacabat? Ad hoc enim interfici masculos iusserat, ut increscente populo, occidendo uinceret innocentes. Proh dolor! cogebantur matres in utero plangere sepulturam, et antequam natum conspexerat, casuros exitus mater miseranda plangebat. Sed dum diuturnis contusionibus ualescente seuitia quassarentur, ac mestificis horroribus dura eos tormentorum series implicaret, horrisono murmure uitam deflentes silentio, pulsauerunt. Murmurabant  enim tacitis doloribus metuentes, et interclusa uulneribus pectora obscuris doloribus deprimebant. Qualesnam fuerant exitus murmurantium, ut nec uoces tantis meroribus crederent? Considerate quibus lacrymis oculorum imbribus poterat rumpere, cui nec flere licuit in dolore. Tandem Dominus sine clamore pulsatus audiuit, et nuntium doloris celum sine uoce cognoscit. Mittitur namque Moyses ille gloriosus, qui repensatis uulneribus illud quod Aegyptius irrogauerat redderet. Magistramque uirtutum uirgam suscipiens, Deus ingressus est per hominem pugnaturus. Migrant in hominis potestatem Dei uirtutes, et officia celestia Moyses securus in uirga portabat. Compellitur hostis, ut audiat patienter, et in malis suis obduratus efficitur, ut suis eum gradibus tormenta seruarent. Nullus enim reus ante poterit mori quam tortus est, et non magis exitus proferre ueritatis, nisi fuerit ultionis pene deductus  exitio. Sic etiam tyrannicus error inuaserat, ut ordinibus numeratis inuenisset quem pena torqueret. Cedit explicatis in se regalis infidia, et exhausta refrigescens in sententiis suis timuit quos tenebat. Exit igitur Moyses ille artifex uirtutum, populosque Dei ab hostibus educturus, dux agminum constitutus est in deserto. Ducebantur enim per arida loca camporum, purisque uie regionibus incedentes ducente Domino seruabantur. Ignotisque littoribus propinquantes, hostem dimisisse populos penitet, ut sua cum mortis necessitas inueniret. Exsurgit protinus igne succensus, ardore armatus, secum indaginem moritura potestas excludit. In suos exitus iterum surrexerat periturus. Aptantur quadrigis firmioribus currus, qui ueloces ad supplicium cum suo damno festinarent. Ferebantur itaque terroribus circumdati armorum, ut strepitus eis Aegyptius forsitan minaretur. Audit Isrel hostium increbrescere murmur, rotarumque fragore turbatus, audaciam perdidit in timore. Nam quales fuerant hostes agnoscite, quos et  Moyses ipse uisus est formidare. Statim uirge uirtutibus percussa maria euanuerunt, turbatumque suis legibus mare captiuitatis curribus impeditur. Eriguntur euitatis manibus fluctus, et irriguo silice fixe sunt aque. Promptus ingreditur procacibus animatus insidiis, securusque in periculis eos toto discrimine sequebatur. Ingreditur fidens, quasi et illi per timorem seruiture fuerant unde. Placet redire, sed nec redire iam licet. Iubentur aque suos exitus celebrare, resolutisque uirtutibus in redeuntes officium suum iussa maria susceperunt. Quid est, Pharao perfide? speciosus festinabas ad mortem. Ubinam te cogitas, iniuste hostis? Non illo moriuntur uulnere quo feriisti. Penis enim tuis non labor indicitur, non nubes compluitur gladiorum. Nihil est enim quod graue sentires. In exitium tuum una uirga seruata est.



SERMO Xu. Unde supra.

Cum iam dudum populus Isrel beneficiorum diuinorum  oblitus, celesti brachio erutus de seruitio tyrannice potestatis, profunda equoris sicco pede transisset, et aquarum parietes frenati penderent, seuissimum tyrannum sua feritas maximis uisceribus propinauit. Ut ibi cum suis cunctis interiret, qui prius accinctus properabat, ut innoxios captiuaret. Cameratis undis inter pericula fluctus constituitur murus, et ingreditur cum populis Deus, salutis uictoriam ostensurus. Calcatur unda turbarum uestigiis, et nullus est humor in plantis. Ingreditur Pharao demens, et cecus suo consilio in fluctibus periturus. Denique undarum scatentium furiosa compressit, quos furiosos inspirata cognouit. Intellexit autem quia non potuit euadere, cum populis Dominus Deus transitum daret, et dum in secretis molibus frenati seuirent, in se uoluuntur fluctus sepulture Pharaoni, et exercitibus eius paratur locus, et populum suum Dominus illesum adduxit ad littus, et naufragiis Pharao cum suis in mari mansit obrutus. Populus Dei in marino campo undam sulcabat, et naufragium Pharaonem  ad mortem proximam irritabat. Stat Moyses iuxta mare, et clamoribus concitat celum, quia Pharaonem cernebat cum ipso committere bellum. Et Dominus: Moyses, Moyses, quid uociferaris? modo de inimicis tuis gratularis. Moyses, Moyses, quid clamas? Ego celum mensus sum palmo, et mundum complexus pugillo, et tu putas quia cum Pharaone non pugno? Ingreditur mare populus, et Pharaonem ad naufragium armat diabolus. Dominus illesos ad ripam adduxit Hebreos. Nam Pharaonem cum sexcentis curribus electis in mari reliquit demersos. Ingreditur mare Pharao presumptor, tanquam si ei dicerent unde: Saluum te uenire uiator, magnum est quod existi presumptor, magnum est quod te currendo peruadit sudor. Hoc magnificentius est, quod te modo natando peruadit rigor. Nobiscum uenisti pugnare, modo Dei populum portauimus ad ripam, et sic tecum redimus ad pugnam. Nos tibi pelagi paramus  campum, et tue anime inferimus damnum. ueni securus amplius iam ad tuos non reuersurus, unde fallacis pelagi fluctus tranquillitate pascuntur? qui armat quadrupedes, nec desunt celeres quos ira incendebat in hostes. Tuo iussu, Domine, Isrelitarum populus Aegypti rabiem fugiens Moyse duce tandem felix liberque euasit, ut usque ad maris terminum furor ipse deficeret. Stat populus inter discordantes undas, et terram circumseptus minis armorum fugam querebat in fluctibus. uapulauit mare scissum prophetica plaga, et uerberatas aquas increpuit uirga. Siluit pelagi secretum stabili lapsum glaciali edificio, steterat fabrica, et occurrit mare cum hostibus pugnaturum. Enatabat gladius crudelitatis naufragi, ingreditur mare presumptor scatentibus ungulis quadrigarum, unde uiolentiam patiuntur. Et ecce subito unda ueluti a somno expergefacta, fit dira noctis imago teterrima aduersus Aegyptios lugubris, immatura, obligat limites, preparat sinus unda aduersarios populi exceptura, et crispantibus fluctibus obruit  omnes in uigilia matutina. Eho uiator aquarum, quare uiolentiam pateris undarum? Nemo pugnat, et peris uiator. Percute undas, si potes. Iugula fluctus, si preuales. O aquarum concordia! exercitus Aegyptiorum demersit, et furor errauit. Transit populus Isrel siccis pedibus mare, et sequitur Pharao sedens in curribus, in fluctibus demergendus. Calcatur unda uestigiis, pulsatur ungulis quadrigarum. Et libenter unda cedem aduersantium tolerabat, quibus ipsa naufragium procurabat. Ingreditur tyrannus armatorum multitudine septus, et super undas molles, curruum equorumque ausus est dirigere gressus. O caligo impiissima cecitatis! Petrus cum Christo titubauit, et merserat; et Pharao se solum transire putabat. Sed contra apostolum mergentem manus a Christo porrigitur, et leuatur: Pharao desertus a Christo undis seuientibus deuoratur. Quis tantum non estuaret? Hinc aqua spumat, inde arma coruscant. Hinc aquarum sonus, inde armorum strepitus. Sic operari Deus, sic adesse consueuit, ut ubi desierit humanum consilium,  illic intercedat diuinum citius auxilium. Statim Moysi erecta manu uirge ictu rumpitur mare, et secreta pelagi panduntur. Fit littus ubi fuerat pelagus. Resupinata conuertitur unda, funeribus repleta sunt littora. Quibus in ipsa morte maior erat pena, quod post extortam aquis ultricibus animam, nec ipsam meruit sepulturam. Ante omnes exiuit Pharao ad ripam, sed iam perdita uita nullus statuit pugnam, et de inimicis exiuit tota uictoria.



SERMO XuI. De Iona.

Cum Ionas mitteretur Niniuitis interitum predicare, mox ei improba uanitas fuge ingessit consilium; properusque descendit in Ioppem, ratemque adhibuit contempto Deo fugere Tharsis, quasi posset scientiam latere diuinam, ac si esset  extra Dei orbem aliqua regio. Orbis totus breuis locus est Deo, cum sit minor brachio eius, qui nec possit auctoris sui fugitiuos aliquibus latebris adumbrare  opacis, cuius sub obtutu conspicitur tremens. Nullus locus uacat occultus, sed a suo auctore occupata sunt omnia. Sicut Isaias sanctissimus quod intra pugillum suum Deus teneat uniuersa loquitur dicens : Palmo mensus est celum, pugno comprehendit, et congregauit orbem terrarum conclusione dextere sue. Et iterum, Manu sua uelut nidum occupat mundum. Quasi posset latere istum qui terrarum pugno occupat orbem, qui celorum, terreque, et abyssi fixos obtinet fines, qui murmurantibus tonitruis concutit mundum, quando incendio uibrante finditur celum. Cuius potentiam nemo fugere potest, cui est nichil abstrusum. Et ut expressius dixerim, quidquid non aspicit uidens. Omnia nuda sunt Deo, ut ipse testatur: Ego Deus approximans, et non Deus de longinquo. Si absconsus fuerit homo in absconsis, ergo ego non uidebo eum? Nonne ego impleo celum et terram ? Nam et  propheta testatur dicens. Oculi Domini ubique speculantur bonos et malos . Et Dauid dicit: Quod est imperfectum meum uiderunt oculi tui, et in libro tuo omnia scribuntur . Et iterum: Homo uidet in facie, Deus in corde . Et: Scient omnes Ecclesie quia ego sum Deus scrutator renum et cordis . Ergo cui sunt arcana pectorum prescia, nulle sunt latebre, que obtutibus eius non speculentur. Absens omnia uidet, qui presens a nullo uidetur. Frustra ergo propheta sanctissimus spreto Deo profundo imperio fugit, qui sine Deo comite fugere non potuit, fugisse se putat sequentem sibi iunctum, uel se potius precedentem. Cumque hic ita nauem ascendens a Deo presente reus nauigasset, Diuinitatis nutu extemplo euersus est gurges, sedibusque euulsus ab riuis, erectoque uertice pinne exestuans obumbrabat. Periculis quoque furentibus silua tundebatur, undaque dehiscens iactum acerrimo absorbere dubitabat. Undarum etenim discordia ratem furens ictum creberrimo uerberabat.  Boatur pelagus amne, atque litibus frendens in profugum rugit, undisque latrantibus inquietus ac turbidus pelagi tumor, crispator capite per era furens errabat. Dira enim diuersitas inuaserat gurgitem. Pelago quoque rixante septa quatitur puppis. Nam rabidi fluctus diuerso certamine in fugitiuum frendebant, erectique ad nauem latrantes currebant. Pelagus cunctum circa fugitiuum impatiens fuit. Sub ictibus itaque turbidis carina stridentibus linguis tremebat. Pontus hinc illinc ruinis uerberantibus tabularum compages laxauit. Sic denique legimus: Et Dominus excitauit spiritum in mari, et facta est inundatio maxima in mari, et nauis periclitabatur, ita ut comminueretur . Nautici itaque non uoce sola, sed lacrymis exprimuntur. Lacrymarum imbres effusi, iuncto gemitu largiter genis liquuntur, totamque regionem oculorum affluenter humectant. Manibus quoque suppliciter expansis diuersos pia uoce rogabant. Uniuersi igitur rapti pondus omne in lethali precipitant nullum, certatimque  nituntur discrimina uincere, damnis anne uel premiis possent pelagi rixantis fluctus tumidos mitigare, certantes uincere periculum, deuoti faciunt damnum. Ibidem sic legimus: Et timuerunt naute timore magno, et exclamauerunt unusquisque ad proximum suum, et iactum fecerunt uasorum suorum que erant in naui in mare, ut releuaretur ab eis . Hec fecerunt miseri plangentes, qui nec perditis mercibus potuerunt esse securi. Magis ac magis fluctibus densissimis, ictibusque durissimis nauis inundabatur. Horum autem ignarus erat fugitiuus. Erat enim subter tegmine scilicet ratis sopore irrigans fugitiua proprii corporis membra. Ad quem proreta orto planctu accessit, eumque pulsans ait: Quid tu stertis? Surge et inuoca Dominum tuum, ut liberet nos Deus, et non pereamus . Tandem expergiscitur reus proreta pulsante, sorteque ostenditur declarante. Sors declarat, reus non negat. Quid autem cum tali agerent cogitabant. Cumque experrectus uidisset clangoribus lacrymosis rugientem carinam, pontumque  ex imo fluctibus uulsis, eius causam arguentem, atque atro agmine polum confusum sibi indicauit, ponto bacchanti petiit ab ipsis iactari. Tollite me, inquit, et mittite me in mare, et tranquillabit mare a uobis. Agnoui enim quia propter me ista inundatio maxima est super uos . Illi autem trepidantes periculo concedere iustum, remeare certabant, et differre nauigium. Sed clamorum duritia noluit flecti aspera, nec carine libram uoluit regio omnis. Igitur antenna sub ictu tremens irregibilis fuit, fluctus uero multo magis seuientes tumebant, arreptique celum pulsabant. Efficitur celum pelago profundum, dum fit pelagus celo uicinum. Tum uero reclamantibus atque rixantibus undis precipitatur propheta. Iamque cetus immanissimus uorax  surgens ex imis properabat, atque scindens cursum acerrimos fluctus, diuino scilicet nutu intelligens predam de naui deiectam, hausit faucibus diris, sed nec dente  laniauit, nec morsu necauit. Deducitur Ionas illesus per hebetata rabidi oris pericula in aluum profundum, recessibusque uiscerum altis triduo captiuatur inclusus. Iam tunc Domini Christi inclytam eximiamque gestabat personam, quod esset in passione per spatium tridui abdita scrutaturus terrarum, sicut in Euangelio legimus, Natio, inquit, iniqua et adultera signum querit, et signum non dabitur ei, nisi signum Ione prophete. Sicut enim fuit Ionas in uentre ceti tribus diebus et tribus noctibus, ita erit et Filius hominis in corde terre tribus diebus et tribus noctibus . Hic tamen equoris confragosa sedauit discrimina, cuius erant imperio mota. Caliginis fugiente mestitia, er sincerauit, mundumque efficitur celum. Periculis quoque placatis marmore nauigat carena sereno: undasque secat tumido uenti flamine carbaso currens, secura nauigat. Propheta sepultus aquis, exter ab undis, scindens aquas, sub aquis siccus. Immanitas autem ceti que interno uiscerum hospitio captiuum inclusit, a  sua digestione immunem seruauit. Marina pereditur fera, quia negatur ei quod aluo proprio gestat. Saginato ceto indigestus esurit. Rabies uentris satiatam feram per triduum consumpsit. Cruditate consumeris, fera. Negatur tibi quod tenes. Aestuans igitur bellua, per uastum equoris nauigans grauida atque nec assumens dapem digessit. Tunc cetus immanis dape onustus, ieiunio aridus, imperio preceptoris intimi sui ad equoris metas celerauit, aquarum agmina nauigio findens, ex opaco nigroque uiscerum carcere fusum profugum preda produxit, atque intactum ad limitem profudit.



SERMO XuII De ceco nato.

Speculum transit, speculum tergit. Ipse est enim Patris speculum uerum, qui illuminat omnem hominem uenientem in hunc mundum . Christus, inquam, transit speculum Patris, et a non uidente tergit speculum cecitatis. Transit Christus ueniens  de celo, ut eum uideret omnis caro, secundum Simeonis illius beati senis propheticam uocem, qui in manibus uerbum accepit infantem, letusque aspexit et dixit: Nunc dimittis, Domine, seruum tuum in pace, quia uiderunt oculi mei salutare tuum . Solus ergo cecus non habuit speculum Patris uidere. Et ubi esset fidele preconium prophetarum: Tunc aperientur oculi cecorum, et aures surdorum audient, et claudus saliet uelut ceruus, ei plana erit lingua mutorum ? Itaque speculum ceci, uultusque mendici, quasi quamdam habebat thecam conclusam, que faciem tegeret tenebrosam. Ipsam thecam Christus absoluit, speculum tersit, et speculum Patris in Christo cecus aspexit. Grandis medicina contra naturam! Non erant oculi uitiati, sed penitus denegati: Cecus erat natus, non effectus. Et quia luminosus erat primus homo factus, sed discessit a serpente cecatus, cepit nasci iterum iam cecus credens, quia uitiata natura debilis fuerat corpore, gemino indigens lumine, qui de sua non erubuit  nuditate. Sedebat igitur cecus transitu publico uestitus, paupertatis angustia nudus, naturali lumine spoliatus: sedebat, inquam, nichilque petebat, collyrium a nullo medico postulabat. Quod enim contra naturam erat humanam, procul dubio necessariam non habuit medicinam. uenit artifex ad speculum imaginis; aspexit miseriam ceci sedentis, et stipem suppliciter postulantis. O diuine uirtutis miraculum! quod aspicit curat, quod uisitat illuminat. Interrogant denique discipuli, et dicunt: Quis peccauit hic, aut parentes eius, ut cecus nasceretur ? Dominus ait: Neque hic peccauit, neque parentes eius; sed ut appareat gloria Dei in eo. Me enim oportet operari opera Patris mei . Tenebantur igitur uniuersa sub peccato, sub duro supplicio. Ceci, claudi, surdi, lipposi, mortui, tenebantur, inquam, sub custodia primi supplicii. uenit liberator qui fuerat iudicator. Aspexit cecum et uidit; surdum tetigit et  audiuit; leprosum mundauit et refulsit; claudum erexit, et cucurrit; ad mortuum descendit, et de morte surrexit, et ceperunt iam penales carceres uacuari, fractis ianuis inferni uectibus ligni in quo pependit Dominus celi. Iam ergo qui fecit orbem terrarum, orbes aperuit cecorum. O rotator figulus! rotatus est uerbo, et uisus donatus est ceco. Figulus enim quando uasa conuoluit de limo formanda, uolubilem tangit pedibus rotam. Et figulus noster uidit rotas oculorum ceci uacantes, tangit eas, non pede, sed uoce. Tetigit agitando, et formauit oculos limum ponendo. Quid est hoc? unde tale collyrium? Non de pigmentis herbarum collyrium. Non in pila contritum laboribus medicorum. Homo de limo, collyrium de luto. Quomodo enim aurifex monile confractum non argenti specie renouat, nec argentarius uasa argenti de metallo reficit auri: ita et artifex figulus noster Dominus Christus, uas quod de limo fecit, de luto refecit. Et unde oculos primos formauit, inde secundos oculos renouauit. Que maior est gloria orbem solis formare,  an ceci nati oculos reformare? Solem illuminari fecit in throno sedendo, cecum uidere concessit per plateas seculi ambulando. Itaque non rogata uenit claritas, et sine labore precum discessit naturalis cecitas. Mittitur ad piscinam, lauat lumina, recipit claritatem, et ducitur ad certamen. O speculum illuminatum! ante non poterat pugnare et uincere, nisi Christum illuminatis oculis adoraret. Illuminatum est speculum ceci, et tenebris sunt operti Iudei. Nolunt uidere in lumine alieno: ideo non potuerunt superbi uerum aspicere lumen in Deo. Palestra paratur post lucem, et lucis auctor non deserit serui sui illuminati certamen. O palestra delectabilis, pugna claritatis contra tenebras cecitatis! Adducitur precepto seniorum et principum Iudeorum, circumdatur lumen a tenebris, et erigit faculam responsionis pro miraculo Saluatoris. Interrogatur et respondet, circumdatur et non clauditur, agitatur et non circumuenitur. Quis, inquiunt, tibi, aperuit oculos ? Nonne tu eras cecus sedens et mendicans in uia?  Ego eram mendicans in uia, antequam transiret uia. Aperta sunt lumina mea, quia ille transit qui est uia, ueritas et uita. Ego, ego sum; non abscondo cecitatem meam, ut confitear gratuitam medicinam. Curatus sum in loco singulari, contestor sub lumine celi, quia Christus est qui me fecit uidere. Dic nobis, inquiunt, qualitatem medici tui. Dico, non erubesco. Euangelium est nouum illuminare cecum. Dico, dico, utinam et uos eius caperetis amorem, qui medici queritis qualitatem! Lutum fecit spuio oris sui commixtum, liniit oculos meos, misit me ad piscinam. Quid fuerim consecutus contestantur lumina mea. Quid dicis? noua res est, mentiris; de luto nunquam, nunquam scimus oculos ceci esse patefactos. uere dicitis, quia nescitis quod non uidistis. Ego noui qui uideo, qui credidi, sensi et uidi. Erat certamen magnum, quia lumen uenit magnum. Alii dicebant, non est ipse. Alii dicebant, ipse est. Omnes uerum dicebant, et ipse erat, et non erat ipse. Si hominem attendas, ipse  erat; si oculos consideres, non erat ipse. Si speculum attendas, ipse erat; si lumen in speculo contempleris, non ipse erat: quia medicus eius in principio erat uerbum, et uerbum apud Deum Deus erat. Non nobis, inquiunt, sufficit testificatio tua, non ipsa imago tua. Non est ipsa, scio, imago mea. Sed ille ad me uenit qui me fecit ad imaginem et similitudinem suam. Mentiris, non ipse es. Non ipse sum, quia mutatus sum. Iubent adduci parentes, ut filio fierent assertores. Adducuntur parentes, et testimonia crescunt, et accusatores erubescunt, O malignitas! contra se congregant testimonia, ut plena fieret de ceco uictoria. ueniunt, stant in medio seniorum, interrogant: Hic filius uester est qui sedebat cecus et mendicans in uia? Et illi: Ipse est, nouimus filium nostrum: et si negamus, accusat affectus; sed apertos eius oculos uidemus, et nos ipsi miramur: uenter noster effudit cecum. Ignoramus autem quis fecit de ceco illuminatum. Filius quidem noster est, sed iuste  cogeremur loqui pro infante, si ipse pro se loqui non posset. Hic autem olim loquitur, modo uidet: cecum a natiuitate nouimus, loquentem olim audiuimus, uidentem modo uidemus. Ipsum interrogate, ut instruamini. Quid nos calumniamini? Aetatem habet, ipse pro se loquatur . Aptatus est enim ut non esset parue etatis, sed legitimus, ut testimonii eius plenus proueniret triumphus. Reditur ad luctamen et pugnam, donec suum cerneret coronatorem. Dic nobis, inquiunt. Quid uobis dicam? Iam dixi. Quid iterum uultis audire? Nunquid et uos uultis discipuli eius esse? Et illi: Tu sis discipulus eius . O magna iniuria, quod desiderio dicitis, sine causa increpatis? a lumine me non separatis. Sed nos, inquiunt, discipuli Moysi sumus. Et ille: Et Moysen audiui, et prophetas audiui, A seculo auditum non est, quia aperuit quisquam oculos ceci nati . O magnus defensor! Iam defendit antequam credit, in medio nebularum stat unum stillicidium, et capit de uiuo fonte triumphum. Irati sunt, et eiecerunt  eum foras. Beatus qui exit de synagoga malignantium; deducit eum exeuntem de palestra uictorem exercitus angelorum. Pugnauit, defendit, uicit, et sine corona discessit, quia oportebat illum a Domino coronari. Occurrit illi Dominus coronator innocentium, illuminator cecorum, tergit de eius fronte sudorem. Consolatur uerbo, qui curauerat limo. Quid, inquit Dominus, o tu speculum meum? foris uides, putasne intus uides? uides me quo tibi appareo; putasne uides in me quo tibi non appareo? Aspicis quia homo sum, putasne aspicis quia uerbum caro factus sum? Credis in Filium Dei? Domine, quis est, ut credam in eum ? Ego te aspicio medicum meum, nouum audio uerbum: Quis est, ut credam in eum? Ego, inquit, sum, qui loquor tecum. Et ille, Credo, Domine. Sensi maiestatem tuam, et recepi claritatem meam, quam minus habui per naturam. Audiui uocem tuam, cognosco gloriam tuam. Credo, credo, credo, Domine. Et procidens adorauit eum . Adorauit quod uidit, credidit  quod sensit. Adorauit illuminatus lumen, et gratias agens Domino. Qui dixit cum propheta, Apud te, Domine, fons uite, et in lumine tuo uidebimus lumen .



SERMO XuIII. De Eliseo, ubi uidue oleum multiplicauit.

Quoniam uenit Dominus, qui humiliet calumniatorem, non timeat Ecclesia feneratorem, quia securam reddidit mulierem. O grande mysterium subuenientis olei sacramentum, quo debitum soluitur, uita transigitur, et uenturi iudicis securitas comprobatur! O grande mysterium, quod est in cornu conclusum! Unde unguntur sacerdotes, inde uincuntur cupidi creditores. Unde ungebantur prophete, inde mater cum filiis non timet feneratorem. Unde sacerdotes liniebantur, inde sacerdos maior efficitur cum dulci ecclesia filiorum. Et sicut de multis unum liquatur unguentum, ita hoc mysterium fecit cum matre habitare  fratres in unum. O gratia olei, unde plangenti succurritur matri, et uiolentia adimitur feneranti! O confectio cum qua est facta curatio! Inde uulnera linita fouentur: inde superba corda mitescunt, ut delinita oleo chrismatis colla iugum accipiunt mansuetum. Quis non attendat ad olei sacramentum, unde mulier libertatem conquirit natorum? Omnes enim facit uidere, quia sine oleo non potest lucerna fulgere. In sacramento itaque olei gratia est Spiritus sancti. Illuminationis pinguedo, noctis casta successio tenebrarum fugat accessum. Inter tenebras enim erat ista uidua. Mater desolata uiro, grauata debito, et addicta gemino iugo; amiserat pre tedio lucis aspectum. Tenebras patiebatur de conuentione crudelium fenerantium. Foris uiolentia, intus miseria. Queritur misericordia, et non est qui faciat, nisi propheta. Interpellat Eliseum mulier angustata. Subueni, domine serue Dei; causa requiritur et panditur, et lacryme non retinentur. Scis, domine,  seruum tuum, uirum meum, quia timens Deum erat . Hic mortuus est exstante debito, quod non potuit ipse reddere. Ego compellor exsoluere. Omnes diuitie mee duo sunt filii mei, gemitus uentris mei. Nihil aliud feneratores exspectant, quam ut filios meos celesti ingenuitate creatos sue libidini faciant subiugatos. Non argentum illis fuit, quod clarum est, quia etsi esset, non nisi ad ingenuitatem natorum meorum feneratores impii festinassent. Ipsos uolunt tollere, quos Deus mihi dignatus est condonare. Nunquid possunt pariare debitum patris? Nonne anima que peccat, sola punietur? Me non optant ancillam, sed uiscera mea sibi uindicant mancipanda. Utquid genui? utquid cum gemitu peperi? utquid aperte sunt porte uteri mei, et effudi in luce quos in aliena uideo potestate? Ipsos inquirunt, me despiciunt, et in domo feneratorum filii mei quale poterunt habere solatium? Non mater que foueat febrientes, non mater que consoletur languentes. Flentes flebunt, et non erit qui consoletur. Offero eos tuis aspectibus, beate propheta;  fac illos seruos Domino suo. Si subueneris debito meo, non eos tollant profani feneratores, sed nutriant eos angelice potestates. Et propheta: Desine, inquit, lugere; redde mihi de tuis enthecis rationem. Quid habes in domo ? Et illa, Pudor est dicere, domine, quod habeo: inde misera patior uiolentiam. Non est mihi nisi modicum olei in uase. Et propheta: Mulier, non est paruum quod habes. uincet tenebras feneratorum, et lucem conciliabit angelorum. De oleo tibi possum consulere, quia nemo potest sine oleo ad Deum pertinere. uidete, fratres, ubi propheta plangentem dirigit matrem? ad chrismatis scilicet unctionem, id est, ad Christi pinguissimam pietatem. Clamat Ioannes: Non sum ego Christus. Attendite et uidete: Ecce Agnus Dei, ecce qui tollit peccata mundi . Clamat Isaias: Ecce Dominus noster ipse ueniet, et saluabit nos . Clamat Dauid matri plangenti: Si uis carere uiolentia feneratorum, accipe  oleum sanctum, ut filii tui tecum possint habitare fratres in unum . Et quid faciam, inquit, de modico oleo quod remansit in uasculo Ecclesie de utrisque populis uenientis? Ista persona est adorantis, et uere modicum Isreli remansit oleum in uasculo Iudaico. Iam propheta ueniebat ad finem, sperans Dominum Saluatorem, qui est in modico reliquo oleo. Quia nisi Dominus reliquisset nobis semen, sicut Sodoma fuissemus . Accipe, inquit, consilium, mulier, de illo uasculo. Noli penitus desperare. Accipe tibi uasa noua quamplurima. Intra tu et filii tui domesticum cum taciturnitate cubiculum, et claude ostium tuum. Intra in promptuaria tua, absconde te pusillum, quousque transeat furia fenerantium. Ita mulier fecit ut propheta mandauit. Accepit mulier uasa noua: accepit Ecclesia de uicinis omnibus gentibus hominum membra de dominica figulina. Intus intrant mater et filii. Intra illud cubiculum quid agitur? Pasche illic uideo sacramentum: Sanctum sanctorum est. Cornu ibi florescit, fenerator  ibi marcescit. Pascha est cum matre et filiis, cum Ecclesia et populis. Fontem uideo, chrisma considero, Christum adoro. Accipiebat subinde mulier ministrantibus filiis uasa, et defundebat, et applicans iterum defundebat et oleum non desinebat. Nonne in aperto est quod agitur, quando uasa noua replentur? Diues facta est mulier et secura. Agit gratias que effuderat lacrymas. uade, inquit, uende et redde debitum, et de reliquo uiue tu et filii tui. De reliquo uiuendum est. De Christi gratia transigendum est: quia Christus humilis uenit, et Ecclesie sufficit, quia nunquam oleum tenebrescit. O olei sacramentum! Inde sapientes probate sunt uirgines: inde secure redduntur et matres. Inde uirgines patriam merentur intrare: inde mater meretur Domino seruitium exhibere, et perpetua cum filiis libertate gaudere.



SERMO XIX [* 1Kb] . Item de Eliseo.


Dulcis insonuit auribus nostris recitata libertas, dum seuit in nobis amara captiuitas. Quomodo si inter graues fetores boni incendantur odores, et in domo egrotorum aduentus medici nuntiatur: ita requieuit gemitus compeditorum, quia resurrectio recitata est mortuorum. Hinc Dauid clamat conueniens ultionis diuine censuram: uindica, inquit, Domine, sanguinem seruorum tuorum qui effusus est: intreat in conspectu tuo gemitus compeditorum . Hic miserabilis mater funus includens, mortem excludens sub testimonio montium apud Eliseum exaggerat luctum, et repetit filium iam defunctum, quem non sperabat derepente conceptum. Hinc pie sorores missam legationem perorant. Domine, inquiunt, Ecce Lazarus, quem amas, infirmatur. Inter sorores et matrem non habes, mors, quomodo tue crudelitatis impleas uoluntatem. uacuatur tua dira conditio siue in lecto, siue, quod maius est, in sepulcro:  quia successit fraterna maternaque legatio. Sine causa fudisti uenenum, ad nichilum productum est per misericordiam lacrymarum. Festinas curuare aculeum tuum: conterent illum, seruus de monte, Dominus de cruce. Seruus destinando, Dominus presciendo. Seruus descendens ad domum, Dominus ueniens ad sepulcrum. Ubique uacuatur tua dira conditio, siue in lecto, siue, quod maius est, in sepulcro. Sed Lazari resuscitati letitiam participati sumus cum pietate sororum. Ad maternum nunc ueniamus luctum, et ad unicum filium suscitandum. Mulier illa que prophetam de filio defuncto conuenit, ante illum condigna hospitalitate  suscepit. Fuit meritum resurrectionis gradus hospitalitatis. Nam cum frequenter  per eos propheta haberet excursus atque recursus, et communi cum eis fuisset mansione contentus, eis hospes pius futurus, et melior aduocatus: conuenit se mulier corde tractans, cum conscientia rixans, animum cum hospitio preparans, maritum rogans:  Ecce, inquit, homo Dei frequenter uenit ad nos, et satis excedit nos. Ille iustus, nos peccatores. Iste celestis, nos terrestres. Ille in spe singularis, nos sine fructu coniuncti. Durum est ut communes nobiscum mansionis habeat parietes, cum quo non habemus similes mores. Faciamus illi, marite meus, in superioribus domum, ubi ueniens tanquam ad proprium declinet hospitium. Inferior debet esse mansio nostra, quia inferiora sunt et merita nostra. Martyres iacent sub ara Dei. Nos non debemus manere  sub mansione hominis Dei? Placet sanctum in commune con ilium, et similitudine apum fabricare ceperunt hospitium susceptorium. Non dedignatur mulier illa bone hospitalitatis amans aquam infundere uel tigna  portare. Dulcis enim erat labor quem caritatis suggesserat amor. Cogitat sensibus, edificat laboribus. Parat ornatibus domum. Collocat mensam, sellam, lectum, et candelabrum, et dignum uenienti preparauit hospitium.  Ubi es, inquit, mei Domini seruus? Exspectat te tuis parata ornatibus domus, ut hospitum tuorum dulcis letetur affectus. Suscipitur, fouetur, honoratur, et cogitat reddere beneficium. Dic, inquit, Giezi; dic, puer, uoca istam Sunamitidem, ut reddamus ei aliquam uicissitudinem, que nobis tantam exhibuit caritatem. uenit puer, uocat mulierem. Et propheta: Dic, inquit, mulier, quid tibi forte opus est necessitatis, ut fructum possis recipere pietatis? Nec apud regem aut principes nostra pro te debet operari legatio, ne alicuius tibi importuna sit inquietudo? Et mulier: Nihil est, domine, quod mihi sit importunum. In medio populi mei ego habito, longe est a nobis publica controuersia, quando tu nobis hospes esse dignaris. Nullum tibi ingerimus iniuriosum laborem: delicatam de te apud Dominum unam tantummodo  exposcimus precem. Et puer: Domine, inquit, utique non est ei filius, et uir eius iam senex est. Et propheta: Ad hunc diem uidebis te concepto filio. Illa desiderio plena, sensibus uerecunda expauit, gaudio contremuit, fructum uero suscepit. Nascitur ei filius, tarde conceptus est cito moriturus. Aestiui enim solis ardore decoctus super genua matris suspirans oculos in morte conclusit. Et illa mortuum suum lecto hominis Dei patienter imposuit, et rogat maritum ut ad hominem Dei citius festinaret, et celat necessitatem, ne de una spe faceret desperatum dolorem. Noui, inquit, patres mortem filiorum grauius condolere, et interdum dolori amaris labiis Dominum blasphemare. Melius tacebo, et maritum meum in peccatum tristitie non prouocabo, ne amittens filium perdere incipiam et maritum. Cum silentio disposuit, superiora conscendit, uale filio cum lacrymis fecit. Filius meus tardus, et luctuosus, ante te didici plangere quam nutrire. Da ueniam, sic pergo, ut cito ad te ueniam. Dimitto te solum, itura  sola, sed non sola ad te reuersura, nec te solum sine Domino repertura. Cito uenio non tardabo, miserabilem inuidiam factura hospiti meo. Utquid tibi locum sepulture, nesciens quid placeat Domino meo? Modicum est corpus tuum, si non fuerit effectus, momento tibi sepulture parabitur locus. Quantus labor in fouea ubi parua sunt membra? Ego tamen non preteribo hospitem meum, ne mihi imputet de taciturnitate peccatum. uadit uia luctuosa cum misericordia reditura. uelox est cursus, quem concitat luctus: uelox erit uia, ut uelox sit et medicina. At ubi peruenit ad montem, cepit de longe lacrymosam monstrare faciem, et maternum testari dolorem. Nunquid ego petiui filium, Domine? Nunquid a me tibi facta est importuna suggestio? Tua fuit promissio, tua per Deum perfectio, tua sit et curatio. Ieiunus fuerat uterus meus, ieiunus erat et luctus. Per te didici plangere, per te merear et gaudere. Hic propheta precedente matre festinat, secumque  miratur, et tractat. Quare abscondit a me Dominus Deus? Omnia mihi reuelat Spiritus sanctus de celo: et tacuit a me de paruo hospite meo? Puerum dirigit precursorem, qui mortuum baculo tangeret, et uixisset. Et illa: uiuit Dominus et uiuit anima tua, si dereliquero te. Tu redde quod dedisti: quia ut haberem, non per discipulum promisisti. In testimonium habeo lectum tuum, ubi posui mortuum meum, si contempseris dolorem meum. ueni mecum, aut suscita mortuum, aut commenda certe defunctum. At ubi propheta de superioribus ad superiora descendit de monte ad domum, de eremo ad silentium, ingemuit ad Dominum, qui est Iudex uiuorum et mortuorum. Domine, inquit, intende in me, et in istam hospitem meam: non accuser in misericordia tua ut tu lauderis in medicina tua. Ascendit in lectum angustata qualitate membrorum. Insufflauit septies in iacentem, et reddidit matri uiuentem [* 1Kb] . Qualis in domo letitia? quam humilis et mitis decuerit medicina? Qui uult sanare laborantem, assumat humilitatem.  De superbo nullus est fructus, quia superbos humiliat Deus. Humiliatus est propheta, et infanti reddidit uitam. Ita et Saluator noster iehsu Christus, uerbum breuiatum faciens super terram humiliatus est, factus uermis et non homo, opprobrium hominum, qui est Dominus angelorum; resurrexit, ascendit in celos, et omnis gauisus est exercitus angelorum. Amen.



SERMO XX. De Elia et Eliseo.

Patet Iordanis presumentibus, quia patet fons uite credentibus. Bonum est et delectabile Iordanis alueum uidere diuisum recessione undarum, et societate ceruorum, quando greges transeunt sitientium, quod desiderabant uelut ceruus ad fontes aquarum. Familiare est Iordanem uirga diuidi, et melote separari.  Diuisit eum iehsu Naue  cum testamenti arca fulgeret; diuisit eum Elias dum pellis caprina terreret. Diuisit eum iehsu Naue angelo stante cum gladio: diuisit eum Elias , occurrente sibi curru igneo cum magno triumpho. Transiuit per aquam, peruenit ad flammam. Sed nec aqua mundauit, nec ignis inussit; recessit unda, portauit flamma. Ibi baptismus cum uictoria: hic triumphus igneus cum corona. Ut diceret inter uentos et ethera decantans: Transiuimus per ignem et aquam, et induxisti nos in refrigerium . Quia post aquam et ignem portatus est ad paradisum. Stetit ad oram Iordanis cum discipulo caritatis Elias et Eliseus, magister et discipulus, Dominus Christus et populus acquisitus. Quia transeunte Christo per Iordanis alueum, cepit omnis populus competentium transire fluctus aquarum. Ascendit Dominus de Iordane, et egressus est igneam tentationem, flammeum in deserto certamen, ut de sua uincente uictoria totum mundum amenaret ardentem,  et refrigeraret triumphis tentationum uiridantibus estuantem. Occurrit illi quadriga ignea, et nubifera, dum currus Dei descendunt letantium angelorum, et ministrant uincente Domino post triumphum: sicut Mattheus euangelista contestatur . Sequuntur Dominum competentes, per Iordanis medium transeuntes. Et dicitur eis in ripa occurrente flamma, id est ignea pugna, ut florescat de flammis amena corona. Fili, inquit, accedens ad seruitutem Dei, sta in iustitia et timore, et prepara animam tuam ad tentationem . Sed redeamus ad Eliam triumphatorem, et Eliseum carissimum sectatorem: illum testatorem, istum heredem. Testamentum iste postulat, ille dictat, calamus fuit lingua, non canna: atramentarium, non nigredo fumi, sed candor baptismi. Quid dicit magister testator uoluntarius? Pete a me aliquid priusquam absumar a te. Et ille: Spiritus qui in te est, duplicior fiat in me. Et magister: Durum est quod petisti, sed inter aquas quod  petitur non negatur . Quid non accipiunt, cum transeunt per fontes aquarum, ut regnum possint intrare celorum? Ergo Elias quid respondit auaro discipulo, sine auaritie uitio? Auarus enim in regno Dei non reprehenditur, sed laudatur. Si me, inquit, uideris absumi a te, fiet tibi. Ille pollicetur, iste sectatur. Magister undam Iordanis percutit pelle, discipulus uiuam magistri non deserit caritatem. Indumentum prophete qui portatur in igne non serico cum tinea, sed pellis mortua cum uita noua. Pellem enim portabat, quia membra sua super terram mortificabat. Pellis capri mortui, quem Christus portabat, qui uenit in similitudinem carnis peccati . Pertranseunt petitor et promissor, oblator et presumptor. Refusa est unda, et apparuit obuia quadriga cum flamma. Turbatur er, uenti mouentur, procelle quiescunt, demones fugiunt, tenebrarum principes disperguntur. Suspenditur discipulus, et leuatur magister. O mirabilis euectio, ubi non equi Cappadoces, sed equi ardentes.  Currus de incendio, non de ligno. Quadriga iusti ualoris non erit uestita argentea massa, sed aurea cortina de flamma. Rogo, quales equi erant? animalia uidebantur, sed ignis non palpabatur. Ille amenus castitate erat qui sedebat. Rote ubi currebant? Ubi ungula quatiebatur equorum. Qualis campus? Aer et uentus: ubi uolubiles rote spiritali rotatu fulgebant atque sonabant. Aer illi erat campus, ignis ascensus, patria paradisus. Sed quantum delectat magistrum suscipere ascendentem, tantum delectat discipulum cernere flebili post magistrum exspectatione pendentem. Clamauit, conuenit, Pater, Pater, agitator Isrel . Et ille iactauit pellem, ut consolaretur amantem. Suscepit magnum thesaurum hereditatis, pellem fortissimi testatoris. In illa pelle sortitus est potestatem ut diuideret et ipse Iordanem. secaret torrentem, leprosum mundaret,  duos mortuos suscitaret, uiduam a debito fenoris liberaret, pupillos de seruitutis catenis erueret. Iste erant diuitie pellis, qua se exspoliabat testator, et heres amictus est. Quia et Christus Dominus, cuius propheta erat Elias, spoliauit se carne per uiuam mortem, et totus uestitus est mundus nouitate gratie per Iordanem.



SERMO XXI. De filiis Zebedei.

Benedictus Dominus qui facit mirabilia solus, qui sedet super sedem regni sui, abyssos dignatus est nostri uisitare peccati, ut et nos de throno mortis eriperet, et secum atque in se Patris dextera collocaret. Sed quis attingebat ad sedentem, nisi uideremus transeuntem, quem Stephanus uidit stantem? Hoc rogabat beatus Dauid, sicut in presenti cantauimus, et post psallente concordi uoce respondimus: Qui sedes super Cherubim, appare coram Ephrem, et Beniamin et Manasse . Hoc audierat,  et legendo didicerat beata mater filiorum Zebedei, et intellexit Dominum super Cherubim sedentem, quia magnam possidet dignitatem. Accedit illuminanda, adorat ut ancilla. Postulat non dona terrena, sed uota celestia. Dominus est enim celorum, a quo celeste flagitat desiderium. Dic, inquit, ut sedeant hi duo filii mei, unus ad dexteram tuam, et alius ad sinistram tuam in regno tuo . Dic, inquit, in uerbo tuo: et effectus proficit uoto meo. Dixisti, et factum est celum: dic, et parabitur filiis meis thronus, claritudo thronorum. O mulier conditione! Sed quia mater es pietate, humanam supergressa es dignitatem. Christus de cruce predicabat, et illa imperium cognoscebat. Ille dicebat, Ecce ascendimus Hierosolymam, et Filius hominis tradetur ut crucifigatur . Et illa interpellatrix accesserat dulcium filiorum. O mulier filiorum beata sanctorum! Meritum precessisti beatorum, et honorem pretergressa es angelorum. Non tibi sufficit quia filios tuos feci excelsos predicatores, quos inopes nutrieras  piscatores? Post retia celum, post hamum Euangelium, post nauicellam postulas thronum? Non audisti in libris paternis quid angelis dixerit claritatis? Raphel inquit: Ego sum unus de septem angelis qui astamus, et conuersamur ante claritatem summi Dei . Et tu dicis, Sedeant filii mei? Non audisti quid dixerit Daniel? uidebam, et ecce thronus positus, et sedit Antiquus dierum. Millia millium ministrabant ei, et decies centena millia assistebant ei . Et tu dicis, Sedeant filii mei? Isaias cernit propheta Seraphim in circuitu altaris ante Dominum astantem , et tu postulas filios tuos in thronis sedere? Quasi si stent, parum est tibi, mater. Aut si angelorum ordinem nesciebas, patrum nostrorum merita quare non legebas? Non est dignum at cequentur filii tui patri nostro Dauid, qui per citharam pellebat demonia , qui humana lingua angelicum cantauit Alleluia, qui allophylum Goliam uicit innocentia, non lorica , et qui dixit orans Dominum suum  ex semine suo secundum carnem futurum, Mane, inquit, adorabo, Domine: mane exaudies uocem meam. Mane astabo tibi, et contemplabor te . Quid dicamus de Elia, qui celesti euectus carruca ante meruit triumphum quam sumeret premium? Et quid dixit cum manum leuasset ad celum? uiuit Dominus, cui assisto in conspectu eius hodie . Et tu postulas filios tuos in throno sedere? Domini etiam uox est manentis, terrentis, idque firmantis. uigilate, inquit, et orate, ut digni efficiamini effugere omnia que uentura sunt, et stetis ante Filium hominis . Et tu filiis tuis thronos postulas maiestatis? Da ueniam, mater: admirantes ista diximus, non culpantes. Noli, inquit, noli, beata mater, tanquam impossibilium me cupidam iudicare. Dominus mihi tribuit istam auidam uoluntatem, qui regni sui diligit uiolentos, et solos odit qui potentari copiunt super egenos. Regnum, inquit, celorum uim  patitur, et qui uim faciunt diripiunt illud . Quia hoc dignatur amare, hoc ab eo ausa sum postulare. Ab illo audiui, Petite, et accipietis; querite, et inuenietis; pulsate, et aperietur uobis . Dum patet, pulso; dum accipere licet, peto; dum tempus est, quero. Audiui enim dictum, Querite Dominum dum inueniri potest : ne tunc queratis quando inueniri non potest. Modo, modo, dum in forma apparet serui, dum patiens est usque ad mortem crucis, dum priuatum gerit uultum, et necdum incense sunt ab illo scintille carbonum. Ceterum cum ceperunt precedere uenientem angeli cum tuba et uoce magna, quando uirtutes celi commouebuntur, interpellatio ibi quid faciet mulieris? Dum commouebitur ignis in circuitu eius, et tempestas ualida, mea quid preualeant desideria? Potero ad igneum accedere thronum, congregatis ad iudicium legionibus peccatorum? Ideo modo uidens eum in ista humilitate, istam preripere cupio sponsionem, sed Dominum meum audiam respondentem.  Dic iam, Domine, ut sedeant tecum filii mei, in lateribus regni tui. Et Dominus, Magnum est quod petis, sed agonis meritum non discutis. Ante uis filiis tuis mercedem, quam incipiant subire laborem. Potestis bibere calicem quem ego bibiturus sum ? Mater petit, et fidem Dominus poscit de filiis. Non enim erat idonea mater pro liberis fidem dicere, quorum uoluntatem in suam non habuit potestatem. Sed Dominus, ut iustus et sapiens, ab eis fidem poscebat, quibus agonem martyrii proponebat. Ipse enim calix passionis martyrii cruenta potione bibitur, ut sanguineum mortis excludatur uenenum quo per Adam perierat totum genus humanum. Ipsi enim interrogati, responderunt, Possumus . Quid dicendum, Domine? Possumus. Per te, Domine, ualeamus, per quem hoc petimus quod cupimus. Possibilitas nostra in tua est potestate. Petitio nostra in tua sit uoluntate. Bene petitis, bene promittitis. Promissionem uestram ueritas subsequatur: sed petitio uestra humanorum excedit gratiam meritorum.  Calicem quidem meum bibetis : meum, non uestrum; uestra potio, sed mea dignatio: quod quia munere meo uobis bibentibus conceditur, bene sperate. Illud autem quod petitis, quia repositum est agonizantibus, certis sensibus exspectate. Sedere enim ad dexteram meam uel ad sinistram, non est meum dare uobis, sed quibus paratum est . Quibus sit paratum non dixit. In absconso ponit honorem, ut omnibus indicet laborem. uult enim omnes paratos, qui nullos desiderat separatos. Et propterea duobus suspendit petitionem, ne ceteris inflexisset liuorem. Hoc enim semper agebat Dominus noster, non impotens potestate, sed sapiens equitate: ut nulli animum discipulorum humanum incitasset ad zelum. Hactenus equaliter omnes ad gloriam mittit, qui unam per uiam gratiam condonauit. Nam quando apostolus Petrus sibi presumpsit gratiam singularem, non accepit libenter, sed admonuit prescienter dicenti: Etsi omnes scandalizabuntur in te, ego nunquam scandalizabor. Respondit,  Quia antequam gallus cantet, ter me negabis . Petre, presumis te ceteris superiorem, senties te inferiorem protinus. Quando autem omnibus in commune prospexit, et uitam sibi et condiscipulis gloriam flagitauit, dicens: Ecce nos qui secuti sumus te, quidnam erit nobis? Respondit Dominus equaliter, non separanter: Amen dico tibi quia uos qui secuti estis me in hac generatione, cum sederit Filius hominis in throno maiestatis sue, sedebitis et uos cum eo super duodecim thronos, iudicantes duodecim tribus Isrel . Aduertite causam quid dixerit, non est meum dare uobis, ne de honore duorum ceteris faceret de prelatione discordiam: quia unam cunctis preparat coronam. Nam testis est ratio maioris promissionis, quia non est impotens filius maiestatis. Qui promittit duodecim thronos ad communem petitionem, duos thronos in suam non habuit potestatem? Qui ipsos thronos  constituit cum uirtute, uult discipulos suos semper esse concordes, quia Deus est caritas. Ecce non promittit duobus: et contristati sunt decem discipuli. Quid fieret, et si se decem postpositos condolerent? Sed ut sapiens et moderator, et a duobus tollit superbiam, et a decem subtraxit inuidiam, ut omnium animas custodiret illesas. Quia thronos donandi non in humana forma, in qua Pater maior est, sed in ea forma donare potest, in qua Pater et ego unum sumus. Hoc sentiat Christianus, et erit eternus.



SERMO XXII. De Lazaro suscitato.

Lazarus amicus Saluatoris, cum iam humanis rebus esset exemptus, iam sepulture mandatus, imo terre redditus, unde erat assumptus, statim sermone Domini euocatus de sepulcro exiuit uiuus, qui fuerat mortuus paulo ante delatus. Miratur omne uulgus de tot tantisque magnalibus. Loquitur Christus, et sequitur  uirtus. Stupet ipse Lazarus quod ex mortuo factus est rediuiuus. Iam bis gemini effluxerant dies, sed ille qui luce caruerat, diem non sentiebat. Iam eum tetri antri caligantis horroris nocturnus turbo possederat. Iam lucifagis ualidus infernus carcer incluserat. Iacebant exhalantis tabida atque grauis odoris membra. Iam post quarta solis curricula deuoluta, corpus situ mortis obductum uermium carniuorax agmen obsederat, atque ad predas destituti cadaueris funereas bestiolas terra gignebat. Plangebant sorores luctifico merore, fratris auxilio destitute. Parentes quoque et proximi nubila tristitia pariter condolebant. Omnibus lugubris uestis, inculta cesaries, nigro tecta uelamine. Ora fletibus madefacta, uitalia districta singultibus, omnemque eorum habitum clangor mestificus perturbauerat. Sed ubi rerum gestarum ignarus Christus, cui nichil inuium, nichil remotum, nichil obscurum est: quem neque intercapedo locorum, neque longinquitas regionum, abyssus refrenat, discipulis prescia diuinitate mortuum  Lazarum nuntiauit. Contristati et ipsi dixerunt discipuli: Eamus, et nos moriamur cum eo . O amicitiarum indissolubile fedus! o inuicte caritatis effectus! Optabant fieri in morte consortes, quos fecerat caritas in hac uita concordes. Cum ergo iehsu tumulo quiescentis assisteret, atque cum ambiens populorum caterua circumstreperet, et ulule uocis clangor clementissimis auribus merorem obtulisset, commotus ipse iehsu infremuit spiritu , atque lacrymas fudit. Hic iam omnis religiosus inuigilet sensus, quid doluerit, uel quid fleuerit Christus. Neque enim qui totum uite et mortis habebat imperium, plangere potuerat Lazarum mortuum. Plorabat, sed non utique plorabat, ut Iudei putabant, quia Lazarum satis amabat. Sed ideo plorabat, quia iterum eum ad huius uite miserias reuocabat. Mors, fratres carissimi, resumptio est doloris, remissio captiuitatis, nauigantium portus, peregrinantium patria, finis miseriarum, terminus delictorum.  Nam et hec que dicitur uita, non est uita, ubi nec requies a labore, nec securitas est a timore: ubi fraudes, ubi calumnie. Tolluntur res aliene, sine respectu misericordie. Diues erigitur, pauper opprimitur. Sic totum in iniquitate geritur, ut non sit penitus quod iustitie reseruetur. Ergo plorauit iehsu Lazarum, non quia mortuus erat, sed quia resurgere habebat. Nam quomodo posset mortuum plorare, quem ipse uenerat resuscitare? Sed dicturus es mihi: Si malum est iterum in hac uita reuerti, quoniam iehsu Christus mortuus est et resurrexit? Sed Christus sic resurrexit, non amplius moriturus; Lazarus autem resurrexit iterum moriturus. Sicut dicit apostolus Paulus: Christus resurgens a mortuis iam non moritur, et mors ei iam non dominabitur. Quod enim mortuus est peccato, mortuus est semel, quod autem uiuit, uiuit Deo . Et ideo quarta die Lazarum suscitauit, quia sibi tertium diem quo resurgeret reseruauit. Igitur postquam uidit  iehsu lapidem qui sepulcri illius septa claudebat, reuolui precepit; quo reuoluto celum suspiciens, et iam se exauditum esse protestans, tali coram hominibus Patrem precatus est uoce: Pater, gratias ago tibi, quia exaudisti me. Ego autem sciebam quia semper me audis; sed propter populum qui circumstat dixi, ut credant quia tu me misisti. Et cum hec dixisset, ait: Lazare, ueni foras . Quanta fuit clamoris uirtus, ut ad miseros perueniret auditus? Qualis fuit timoris uigor, ut mortuos inuaderet timor? Statim precepto Domini mors suam legem quam habebat irrupit, suaque tot seculis iura Christo iubente dissoluit. Cessere regie celi claues inferni, obtrusaque fedissimi carceris atria imperium Domini patefecit. Euanuit omnis custodia eruta sibi persona. Lazarus rursum redditur luci, iterumque conuiuatur in corpore Christo, quia iam fuerat mancipatus inferno.



SERMO XXIII. De lauandis pedibus.


Omnis error stetit, quia pedes seruorum Dominus lauit. Nouum direxit in cursum, ut firmaret eorum uestigia sicut ceruorum. Quid plus predicem, gaudium, an miraculum? Imo gaudium et miraculum. Gaudium quod oblata sunt nostra uestigia, et pedes seruorum attigit dominica dextera. Sed potius miraculum, ut cui excubant cum timore exercitus angelorum, lauaret inclinatis manibus uestigia piscatorum. Expauit celum, expauit terra Dominum ita humiliari, et hominem super Deum exaltari. Quid est quod dicit hereticus, quia fuit humilis Patri Filius, honore, non timore? Quando uides seruilibus curuatum Dominum non timore, sed amore, nec seruitute, sed dominatione. Quia ut redderet seruis ingenuitatem, seruilem illis exhibuit pietatem. Ergo erit seruis minor, quia pedes lauit, qui est omnium maior? Quia qui inter uos minor est, in regno celorum maior est . Seruit Dominus, et murmurat seruus. Magister et Dominus liberauit et docuit, cum facit  quod docuit. Non enim, inquit, Filius hominis uenit ministrari, sed ministrare . Hoc fecit quod docuit. Sed beatus Petrus mysterium non cognouit; timuit potius quam recusauit: Domine, tu mihi lauas pedes ? Tu, Domine, cuius thronus celum est, et terra scabellum pedum tuorum, eris minister pedum meorum? Paruane est crux quam suscepisti, uulnera que sustinuisti, fel et acetum quod bibisti? Parum est quod in sepulcro uiuus moriens latuisti: ad pedes meos, Domine, peruenisti? Terret me species tua. Conturbat me manus tua. Indigna sunt uestigia mea. Et Dominus: Sine, Petre, quod facio nescis, scies postea . Quasi infans es, et unus de paruulis istis, qui infantiliter plangunt cum illis pedes lauantur, nescientes mysterium, non recusantes obsequium. Talis es, tum eris paruulus, eris, Petre, nouissimus. Nisi lauero tibi pedes, non habebis partem mecum. Domine, inquit, non tantum pedes, sed et manus, et caput . Accipiant  hic omnes exemplum, qui contraria sentiunt, ueniant ad iudicium. Alii non irrideant Christi humilitatem, alii non repetant baptismi simplicitatem. Quia qui semel lotus est, non habet necessitatem lauandi; est enim mundus totus . Quare ergo pedes lauantur, si est mundus totus? Non est istud mysterium baptismatis, sed obsequium caritatis: ut discant infantes quod didicerunt et piscatores; et sint omnes paratis pedibus Christi precones, ut de omnibus dicatur: Quam speciosi sunt pedes euangelizantium pacem, euangelizantium bona ! De quibus letatur mater Ecclesia, que modo in pelui colligitur, tanquam in figulina coquitur. In toto mundo congregatur, ut in pelui aqua. Ibi seruorum mundata uestigia, ut in toto mundo baptismi aspiceret gratia, et omnium sacerdotum percurrant munda preconia, quia uox tonitrui eius in rota : quia Domini est terra, et tota redempta Ecclesia, in qua omnes cantamus Alleluia.



SERMO XXIu. Alius unde supra.


Mysterium hodiernum cursus est ad regnum celorum, ubi lauantur uestigia paruulorum, ut ipsi ualeant mundatis pedibus currere, et uenena sua draco non possit inserpere. Quam speciosi pedes eorum, quibus pedes lauat Dominus angelorum! Magnum spectaculum, ubi contremiscit genus humanum, inclinari Dominum ad uestigia famulorum. Qui inclinauit celos, et descendit, et caligo sub pedibus eius : modo inclinat se ad obsequium discipulorum. Gaudeat totus mundus. Inclinatio enim Christi incuruatio est superbie Antichristi, ut ipse uadat curuus, et apostolorum sit directus excursus, et mundus gaudeat uniuersus. Peluis enim ista uniuersa est terra redempta, in qua missa est aqua, ut hi qui habitant terram transeant ad uitam per aquam. Figulus est qui fecit peluim, et redemit orbem. Ornauit fictilia uasa in pelui limosa, ut possint portare thesaurum in uasis fictilibus ablutis pedibus, aquis gaudentibus,  apostolis tremescentibus. Sed Petrus constantia fidei sue uoluit contradicere, non inobedientia, sed timore. Domine, inquit, tu mihi lauas pedes , quem tremunt angelice potestates! Qui sedes super Cherubim , inclinas te ad peluim! Curuaris ad seruos tuos, qui erigis elisos, et soluis compeditos ! Domine, excedit me istud tam grande mysterium, quod puto mecum posse tremiscere celum, nec angeli te permitterent, quod ego excuso trementer. Sufficit mihi quod tuam presentiam tribuisti, gratiam donasti, uirtutem concessisti, ut lumen reddatur cecis, auditus surdis, cursus claudis, uita mortuis: et inclinas te pedibus meis! Non conuenit istud meritis meis et nostris. Sine, inquit, Petre, non tibi opus est contraire, ne tibi incipias impedire. Nisi lauero tibi pedes, non habebis partem mecum, et excusas obsequium meum? Ideo utique formam serui accepi, manens in forma Dei, ut me inclinem, et uos sublimem; ut manum meam mittam in aquam ad uestra uestigia, quo possitis discere  uiam nouam, et specioso cursu ambulare in ea. Audiuit hoc Petrus, et factus est auarus, qui erat timidus. Domine, inquit, non tantum pedes, sed et manus, et caput . Non, Petre. Ego cognoui mensuram, qui dedi gratiam meam. Iam mundi estis qui semel loti estis: qui enim semel lotus est, non habet necessitatem lauandi, sed est mundus totus. Officium uos doceo humilitatis, non repetitionem baptismatis. Ostendo uobis quid in uita faciatis. Magister sum et Dominus, sicut habet confessio uestra. Hoc uobis tradet humilitas mea. Quod Dominus sum, mundo uos, quod in forma serui, doceo uos, ne superbia extollat uos. Didicimus ergo humilitatem Domini. Gaudeamus ergo in die octauo Patris, et Filii, et Spiritus sancti. Discant homines semel debere renasci, et cupiant homines manu Christi mundari. Qui enim non mundatur manibus Christi, non potest currere iter celi. Sic cucurrerunt apostoli per totos cardines mundi, sic martyres occurrerunt pedibus emundatis,  ut non timerent flammas calcare craticule ardentis, et olle feruentis, clibani bullientis. Solidauit enim plantas seruorum suorum, ut sermo Domini currat, et clarificetur, et humilitas atque diuinitas eius regnet in secula seculorum. Amen.



SERMO XXu. Item de lauandis pedibus

Caput surrexit, totum corpus refulsit, hesterno illustratus est apostolicus chorus ianuis clausis sedentium. Hodie lauantur pedes electorum, preparati in cursum more ceruorum. Quam bene inclinatum est caput, ut resurgeret corpus! Et quia pedes ad caput non poterant ascendere, caput se dignetur pedibus inclinare. Hodie impleuit peluim, ut in sua Trinitate uocationis nostre colligeret unitatem. Qui congregauit  mare, impleuit peluim: mare piscibus, peluim piscatoribus. Ibi Petro dixit, ueni post me, faciam te hominum piscatorem . Hic admonet et terret, obsequitur et minatur. Nisi lauero, inquit, tibi pedes, non habebis partem mecum in regno celorum . Adhuc quasi delicatus egrotus repellis medici manus? Curam bonam uis recusare? Partem mecum non uis habere? Si enim repellis humilitatem meam, non uidebis altitudinem meam. Si non lauabunt te manus mee, non tangent me manus tue. Si tuos non lauero pedes, o Petre, in paradisum quomodo poteris introire? Non carebis ueneno serpentis pedibus tuis, si repugnas manibus meis. Manus mee fecerunt te, manus mee lauent te. Manus tue non repellant me, ne eius pugnes manibus contra me. O stupendum miraculum! O grande spectaculum! Imperator celi ad pedes militum recubat inclinatus; et homo puluis et cinis contra Dominum pugnat inflatus. Dicit mihi quidam superbus ex aduerso resistens, qui minorem dicit Dei Filium qui  missus est a Patre, et honorificat Patrem. Non propter imparem dignitatem, sed propter indiuiduam caritatem, minor est Patre, qui clarificat Patrem? Quid dicis? quid taliter sapis? Et ille qui dicit, Ego, et Pater unum sumus . Et, Qui me uidet, uidet et Patrem . Ideo minor est Patre, qui clarificat Patrem? Nunquid et seruis suis minor est, quibus tantam exhibuit humilitatem, ut se dignaretur eorum uestigiis procurare? Nam qui gratias agit Patri suo, et Lazarum propria potestate suscitat de tumulo suo, ipse lauat pedes Petro piscatori famulo suo. Quid autem mirum, si surrexit a cena, et posuit uestimenta sua , qui cum in forma Dei esset, semetipsum exinaniuit? Sed cum in forma Dei esset, non rapinam arbitratus est esse se equalem Deo. Hoc uas electionis de figulo Dei clamat, et dicit: Qui cum in forma Dei esset, non rapinam arbitratus est esse se equalem Deo . Rogo, rogo a Paulo apostolo, [* 1Kb] in forma Dei Deo equalis esse predicatur, quomodo minor esse Patre sacrilega  presumptione narratur? Quid ergo mirum si precinxit se linteo , qui formam serui accipiens habitu est inuentus ut homo? Quid mirum si misit aquam in peluim , unde lauaret pedes discipulorum, qui in terra sanguinem fudit, quo immunditiam dilueret peccatorum? Quid, inquam, mirum, si linteo quo erat precinctus pedes quos lauerat tersit, qui carne qua erat indutus euangelistarum uestigia confirmauit? Et linteo quidem ut se precingeret, posuit uestimenta que habebat. Ut autem formam serui acciperet, quando semetipsum exinaniuit, non quod habebat deposuit; sed quod non habebat accepit. uenit ergo ad Petrum, et excusat Petrus. Non mihi lauabis pedes. Domine, posuisti propter me uestimenta tua, et lauabis uestigia mea? Cinctus es renibus propter me. In moribus cinge me propter te. Et noli tantum humiliare te, ut iaceas ante me. Humilitas tua trepidatio mea est. Tu es in forma Dei, et propter me factus es in forma serui. uidi pedes tuos super mare ambulare. Non possum manus tuas in  meis pedibus tolerare. Tu pateris iniuriam, et meam succendis conscientiam. Et Dominus, Nisi lauero tibi pedes, non habebis partem mecum . Non tibi prodest excusare, ne postea te incipias accusare. Quod enim facio, modo nescis, scies autem postea . Ista fuit controuersia de pietate et humilitate Saluatoris et piscatoris, redempti et Redemptoris, obsequentis et timentis, Domini et famuli, Magistri et discipuli: ut seruire docerentur alterutrum apostoli uenerandi. Huius enim operis rationem exponens taliter allocutus est dicens: Scitis quid fecerim uobis? uos uocatis me magistrum et Dominum, et bene dicitis, sum etenim. Si ergo ego Dominus et magister laui pedes uestros, debetis et uos alter alterius lauare pedes. Exemplum enim dedi uobis, ut quomodo ego feci uobis, ita et uos inuicem faciatis . Quod itaque Dominus suis facere dignatus est seruis, hoc etiam ipsi fecimus hodierno die serui conseruis. Precincti pedes lauimus infantibus baptizatis, ut et itinera eorum dirigantur in preparatione Euangelii pacis ; et nomina calamo scribe uelociter scribentis adnotata teneantur in albo regni celestis.



SERMO XXuI. Unde supra.

Ecce Dominus maiestatis suscepit officium seruitutis, quia cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens . Benedictus Dominus, dicamus omnes, qui sumus euangelice lectionis auditores, et ablutionis pedum carissimi spectatores. Ecce inclinatur ad scabellum pedum suorum, cui thronus est celum. Dignatus est ad pedes suos descendere, quia nos ad caput eius non ualemus attingere. Quis loquetur potentias Domini  , quas in forma exsecutus est serui? Letentur celi, et exsultet terra, et infantum contremiscant cara uestigia. Quia Dominus qui extendit celum sicut pellem , ecce impleuit et peluim. Quis loquetur potentias Domini? Quando faciebat sidera, uoce magna laudabant eum angeli eius. Ipse sibi testis est per Iob seruum suum, in illa preclara conditione stellarum. Quando faciebam, inquit , sidera, me laudabant angeli mei. Quando collocabat thronos, firmabat Principatus, uirtutes et Dominationes, erat potens in forma Dei. Modo collocans sedes, et apostolos spectans cinctus sedentes, factus est patiens in forma serui, qui est potens in forma Dei. Letantur celi, contremunt angeli, trepidant archangeli, et non audent excusare discipuli. Si dicamus angelos tunc in illo spectaculo peluis descendentes de celis dixisse canticum pacis, non absurdum crederemur hoc dixisse. Sed adimpleta pelue ibi pannis inuoluebatur, hic linteo precingebatur. Ibi ad pedes eius iacent magi:  hic ipse ad pedes seruorum in forma serui, sed accinctus potentia, qui conturbat profundum maris . Gaudet ad suum modicum peluis, cuius sonum fluctuum nemo sustinet, ipse seruis suis exhibet seruitutem. Sed inquietus uult esse Petrus apostolus, non repugnante, sed tremente conscientia. Prius enim uenit ad Petrum, hac ratione, ut credo nouissimum pedum ablutione taxasset, ne sua excusatione omnes faceret excusare. Non enim ceterorum potuit excusare seruorum, non quia securi accipiebant quando se ad pedes eorum Dominus inclinabat, sed tremore concussi contradicere non audebant. Ceciderat super eos cuiusdam formidolosa sarcina: quia mundi dynasta ad seruilia dignatus est se inclinare uestigia. Solus Petrus legione primus, fiducia constantissimus tenuit manus dominicas, suas cum pietate ingerit lacrymas. Inclinatus cum inclinato: curuatus seruus cum Domino. Deus extendit manus, ut pedes lauet, et ille extendit manus supplices, ut excuset. Domine, tu mihi pedes lauas ? Si angelo preciperes, erat mihi quodammodo ponderosum. Lauas pedes meos, qui terram creasti et celum? Nonne tu congregasti in unum mare? et propter me implebis peluem? Iniquitates mee excesserunt caput meum, et tu inclinaris ad immunditiam pedum meorum? Si celum coram te non est mundum, mundus potest esse mearum contactus plantarum? Non lauabis mihi pedes in eternum . Bene dixisti, Petre, quia non lauabo tibi pedes in eternum. Unum etenim et singulare non amo iterare mysterium: nec mandaui repeti geminum sacramentum. Non tibi lauabo pedes in eternum. Attamen unum est necessarium: si excusas modo seruitutis obsequium, non habebis partem mecum in regno celorum . Sine me implere omnem iustitiam. Sic et conseruus tuus Ioannes excusabat ad Iordanem, sic et tu excusas ad peluem. Sine modo; quod facio nescis, scies autem postea. Beatus Petrus figuram  quasi adhuc tenebat infantis, manus dominicas repellentis: sicut et nobis modo lauantibus pedes infantium preueniebat dulci spectaculo contradictio suauis innocentium puerorum, repellebant, plorabant, eiulabant, uagiebant, qui quod facimus nesciebant. Sic erat et Petrus, cui dicitur, Quod facio modo nescis, scies autem postea. Ostensa est celestis regni notitia, creuit in infante peritia. Clamat se offerens Domino, Non tantum pedes, sed et manus, et caput . Totum me laua, ut totus perueniam ad gratiam tuam. Hoc si scirem, non contradicerem, sed propter tuam hereditatem, imple tuam quam uolueris uoluntatem. O beatum dictum! O carum mysterium! O dulce seruitium! Nisi lauero tibi pedes, non habebis partem mecum. Quare pedes tui, id est totius generis humani adhuc in obliuione terroris sunt constituti? Ad regni uiam non sunt mundati? Ideo lauo pedes tuos, ut ambules iter rectum, et peruenias ad regnum meum. In uia multi sunt latrones, et multi dracones, copiosi serpentes, scorpii speculantes.  Si uis impleri tibi quod dixi, calcabis super serpentes et scorpiones, et nichil tibi nocebunt. Sine me pedes tuos lauare, calceamentis Euangelii pacis induere, ut sis bonus cursor, speciosus annuntiator, et tanquam margaritis indutus euangelicis calceamentis, dicatur de te: Quam speciosi pedes annuntiantium bona, annuntiantium pacem ! Ergo abluimus pedes infantium, acceperunt calceamentum nouum, et speciosi facti sunt pedes eorum, ut ubi fuerint introgressi, sit speciosus super regalia calceamenta uisus pedum. Cum dicent, Pax huic domui, requiescet pax in domo uestra digna: quia infantium uestrorum solemnitati cara sunt abluta uestigia in uitam eternam.



SERMO XXuII. De muliere que perfudit unguento caput Iesu.

Discubuit Dominus in domo, qui continetur celo. Unguento perfunditur, qui de nomine suo chrismatis donauit unguentum, qui nutrit omnia ligna liquoris,  et intra uiscera olearum pinguedinem coagulat olei perfragrantis, qui oliue ramulum pendere iussit in labiis columbe uolantis. Unguentum non respuit mulieris, qui creauit cinnamomum, balsamum, aromata, myrrham electam, guttam, et casiam. Perfunditur unguento in mensa noua, quia nouum erat ut discumberet cum piscatoribus qui fecit celum et terram. Pretiosum erat unguentum: quia speciosus erat ipse forma pre filiis hominum , qui discumbebat in medio lapillorum. Passio propinquabat, mulier Ecclesia cum unguento currebat. A tergo stetit, quia Christum dum resurgeret intellexit. Ante ungebat sepeliendum, postea adorabat internuntia angelorum. Fragrauit unguento domus, dedit odorem mundus, quia mundatus est qui erat immundus. Inuidet Iudas, et dicit, Cur perditio ista? non potest hoc unguentum trecentis denariis uenundari, et pauperibus dari ? Quid dicis, Iuda? Intelligeris: non est ista pietas, sed cupiditas. Nulla est in tali facto perditio: tua erit inimica proditio.  Ista profundit unguentum per bonum mentis affectum, tu distrahis Dominum tuum, dum amas argentum. Quid dicis, Potuit uenundari trecentis denariis, et Dominum tuum propinas triginta argenteis? Plus ualet unguentum quam Christus christorum, Sanctus sanctorum, Rex regum, et Dominus dominorum? Bene estimas chrisma pretiosum: quare de Christo uile postulas pretium? Illud unguentum pigmenta suauia coagularunt: Christus paterno corde ructatus est, de quo dedit odorem, illuminatio cecorum, auditus surdorum, erectio claudorum, et resurrectio mortuorum. Et tu de illo uile pacisceris pretium inter commercia Iudeorum? Sed Dominus qui libenter accepit unguentum, ipse redarguit murmurantem. Pro ista causaris? Nihil periit obsequio mulieris. Cur angeris de pauperibus? habes semper potestatem, si tamen disponis facere pietatem; et ego pauper sum, ante te sum, et non intelligis me? Tecum discumbo,  et distrahis me? Iudei dederunt pretium, Iudas accepit argentum, nec ipse possedit pretium, quia cucurrit ad laqueum: nec ipsi possederunt quem emerunt. Cantet Christus Redemptor, gemat Iudas uenditor, erubescat Iudeus emptor. Ecce Iudas uendidit, Iudeus emit. Malum negotium egerunt, ambo damnificati sunt, seipsos perdiderunt. O tu Iuda! o tu Iudee! uenditor et emptor esse uoluistis, quanto melius a Christo redempti fuissetis? Iudas uendidit, Iudeus emit: infelix commercium! nec ille habet pretium, nec ille habet quem emerat Christum. Ad istud commercium conuenite omnes, qui Dominum comparatis non tenendum, sed crucifigendum, non amplectendum, sed clauis figendum. Si uoluissetis habere commercium, non inaniter daretis argentum. Falsi estis, crudelem nundinam procurastis, et falsum consilium cogitastis, et uos perdidistis, et miserum cui pecuniam numerastis. Ecce nos redimimur in commercio gratiarum, hic redimuntur multorum corpora mortuorum, de sepulcris propriis suscitantur. Clamauerunt  Redemptori, et uos proclamastis pendenti. Illi paruerunt in Ierusalem, et uos Dominum duxistis extra Ierusalem. Illi dixerunt, Non mortui laudabunt te, Domine; sed nos qui uiuimus, benedicimus te : et uos dicebatis, Crucifige, crucifige . uos fixistis clauos, illi aperuerunt oculos suos. Illi deseruerunt monumenta sua, et uos signastis monumentum Christi, ponentes petram magnam, et inani custodia contra Dominum signastis in sepulcro iacentem. Nunquid signastis contra eum in celo regnantem? Qui descendit celis inclinatis, petram non potest repellere monumenti? Qui educit uinctos in fortitudine , custodes uestros non potest percutere cecitate? Ad crucem testes fuerunt mortui, facti uiui surgentem Dominum nuntiabant, milites confirmabant. Et uos aliam faciebatis nundinam militibus dare pecuniam, ut dicant quia discipuli eius uenerunt, et furati sunt eum . O Iudei semper uani! Surgentis Christi abscondi non poterat sacramentum. Sine  causa perdidistis argentum, ibi ad traditorem, hic ad milites. Sed riserunt de uobis angeli nuntiantes. Gauise sunt gentes, et crediderunt de Domino angelice potestates. Ubi est quem emistis? ubi est cui pecuniam numerastis? Gratis redimi potuistis: sed et modo si redimi uultis, bibite sanguinem quem fudistis. Ipsum et nos bibimus, si uultis, et uos cantando nobiscum, Et calix tuus inebrians quam preclarus est ! Ipse sanguis nos redemit in mundo, qui modo in Agno uiuo fulget in celo.



SERMO XXuIII. De latrone crucifixo cum Christo.

Legitur supra inter genuinos S. Fulgentii sermones hoc initio, Mirandum pre ceteris, etc.



SERMO XXIX. Item unde supra.

Inter iustorum preconia et eas laudes quibus bene  agentium testimonium prosequi debemus, et peccatoris suadere confessionem, eadem nobiscum est et tutela, ut omni figura edoceamus Dominum nostrum omnium creatorem, conditorem atque rectorem in retribuendis muneribus largum, in dimittendis erroribus pium: quam presens euangelica lectio latroni me laudem dicere non merito persuadet, qui peccatoribus sue fidei confessionisque dimisit exemplum! Sic enim legimus, cum pro nobis Dominus pateretur, duo latrones cum illo in cruce pendebant, de quibus unus confitebatur, et alter blasphemabat. Is autem qui blasphemabat, dicebat: Si tu es Christus, salua teipsum et nos. Et respondens alter increpabat eum dicens: Neque tu times Deum, quod in eadem damnatione es. Nos quidem iusta patimur, nam digna  factis recipimus; hic uero nichil mali gessit : et ut confessionem oratione commendaret, dicebat ipse ad Dominum: Domine, memento mei, cum ueneris in regnum tuum . Cui Dominus cito reagnoscenti, et cito de se confitenti, et cito pro se oranti, digna breuitate respondit: Amen dico tibi, hodie mecum eris in paradiso . Ut impleretur quod per Isaiam prophetam dixerat: Orabis et cito exaudiet; clamabis, et dicet, Ecce adsum . Ecce, fratres, elegit Dominus cum confitente sibi esse in paradiso, qui proprium regnum habet in celo. Mecum ergo eris, dixit: quia potioris est inferiorem sui copula honorare. Si enim diceret, tecum ero, in superbiam erexisse, non munerasse peccatorem Dominus uideretur, sicut ait euangelista: Sufficit enim seruo, ut sit sicut dominus eius, et discipulo, sicut magister eius . Mecum ergo eris dicitur peccatori, hoc est dicere: Paululum non festino ad celum, ut tibi confitenti petitum non denegem regnum. Sed, mecum eris, dixit,  in paradiso: non, mecum sedebis in celo. Qui enim solus descendit de sinu Patris, ipse solus sedet ad dexteram Patris. Et qui solus descendit a Patre, ipse solus ascendit ad Patrem. Hic ergo latro martyres confitendo ad paradisum uicit; apostolos orando uicit ad regnum: uiolentus in mundo, uiolentus in premio. Petro enim dicitur: Sequere me : latroni respondetur, non deseram te, una confessione, una laude, et fidem obtulit Petro, et scientiam contulit Paulo. Ille enim fuit negator; ipse persecutor. Solus latro in simili passione, in simili cruce, uerus inuentus est Domini predicator. Semper ergo Dominus pro peccatoribus laboriosus, in peccatoribus pius; pro peccatoribus orans, peccatoribus donans. Quia aut aduocatus orat, aut iudex donat. Stantem aduocatum Stephanus uidit, iudicem sedentem Paulus agnouit. Sic itaque, fratres mei, ut confessus latro muneraretur, Dominus ad paradisum uenit, ut Adam a penis eriperetur, Dominus ad inferos plenus homo descendit. Hunc honorauit, illum  liberauit. Huic sine pena constituit locum in paradiso: illum de penali liberauit tartaro. Hoc est quod dixit: Hodie mecum eris in paradiso, quia prius Dominus cum latrone ad paradisum, quam pro Adam descendit ad tartarum. Nam illum primo die descendens collocauit in requie, istum ascendens tertio die deduxit ad lucem. Sed uter illorum post peccatum fuerit felicior, non agnosco. Primum enim habitatorem sine peccato paradisus habuit; secundum latronem post peccatum accepit. Et quia omnis creature in laudibus Dei, et uox auditur, et sensus agnoscitur, expauisse paradisum puto, quod Adam peccatorem excluserit, latronem peccatorem susceperit. Unde dixisse eum credo: Si peccatoribus una est certe conditio, eiecto ex me, quia peccauit, Adam: cum Enoch et Elia cur me inhabitat latro? Illum enim ad me raptum, alterum ad me translatum, hunc in me collocatum agnosco. Facta est felix latronum iusta confessio peccatorum. Fit tertius in paradiso,  qui fuerat reus in mundo. Et cum Enoch et Elias pro Domino ueniant morituri, solus latro cum Domino moritur, cum Domino paradisum ingreditur.



Desiderantur.

    De Resurrectione Domini. XXX.
    Item unde supra. XXXI.
    Item unde supra. XXXII.
    Item unde supra. XXXIII.





SERMO XXXIu [* 1Kb] . De sacramento altaris.

Ista, fratres, ideo dicuntur sacramenta, quia in eis aliud uidetur, aliud intelligitur. Quod uidetur, speciem habet corporalem; quod intelligitur, fructum habet spiritalem. Corpus ergo Christi si uultis intelligere,  Apostolum audite dicentem, uos autem estis corpus Christi et membra . Si ergo uos estis corpus Christi et membra, mysterium uestrum in mensa Domini positum est, mysterium uestrum accipitis, ad id quod estis. Amen respondetis, et respondendo subscribitis. Audis enim, Corpus Christi, et respondes, Amen. Esto membrum corporis Christi, ut uerum sit Amen. Quare ergo in pane? Nihil hic de nostro afferamus. Ipsum Apostolum identidem audiamus. Cum de isto sacramento loqueretur, ait: Unus panis, unum corpus multi sumus . Intelligite, et gaudete. Unitas, pietas, ueritas, caritas: unus panis, unum corpus multi sumus. Recolite enim quia panis non de uno grano fit, sed de multis. Quando exorcizabamini, quasi molebamini; quando baptizati estis, quasi conspersi estis; quando Spiritus sancti ignem accepistis, quasi cocti estis. Estote quod uidetis, et accipite quod estis. Hoc Apostolus de pane dixit. De calice quid intelligeremus etiam non dictum, satis ostendit. Sicut enim ut sit species uisibilis panis  multa grana in unum consparguntur, tanquam illud fiat quod de fidelibus ait Scriptura sancta, Erat illis anima una, et corpus unum in Deo : sic et de uino, fratres. Recolite unde fit uinum. Grana multa pendent ad botrum, sed liquor granorum in unitate confunditur. Ita et Dominus Christus significans nos ad se pertinere, uoluit mysterium pacis et unitatis nostre in sua mensa consecrare. Qui accipit mysterium unitatis, et non tenet uinculum pacis, non mysterium accipit pro se, sed testimonium contra se.



SERMO XXXu [* 1Kb] . De secundo die Pasche.

Hesterno die lecta est ex Euangelio Resurrectio, lecta autem ex Euangelio secundum Marcum. Hodie uero, sicut audistis pronuntiare lectorem, recitata est nobis ex Euangelio Domini Resurrectio, sicut Lucas euangelista conscripsit: quod sepe admonendi estis, et memoriter tenere debetis. Non uos debet mouere  quod alius euangelista dicit, si quid alius pretermiserit: quia et  ille qui pretermittit quod alius dixit, dixit aliquid quod ille pretermiserat. Aliqua uero singulus dicit, et alii tres non dicunt. Aliqua de Domino dicunt, et alii non dicunt. Aliqua tres dicunt, et unus non dicit. Auctoritas autem tanta est Euangelii sancti, ut quia in eis loquebatur Spiritus unus, uerum sit etiam quod dixerit unus. Hoc ergo quod modo audistis, quia Dominus iehsu posteaquam resurrexit a mortuis, inuenit duos in uia ex discipulis suis colloquentes inuicem de his que contigerant, et dixit illis, Qui sunt sermones isti, quos loquimini uobiscum, et estis tristes ? solus dixit Lucas euangelista. Breuiter hoc attigit Marcus , quia apparuit duobus in uia: sed quid illi dixerunt Domino, uel quid eis dixerit Dominus, pretermisit. Quid ergo ista lectio contulit nobis? Magnum aliquid, si intelligamus. Apparuit iehsu, uidebatur oculis, sed non agnoscebatur. Magister cum  illis ambulabat in uia, et ipse erat uia. Et nondum illi ambulabant in uia, sed inuenit illos exorbitantes de uia. Quando enim cum illis fuerat, ante passionem omnia predixerat, passurum se fuisse, et moriturum, et tertia die resurrecturum. Omnia dixerat, sed mors illius illorum obliuio fuit. Sic perturbati sunt quando eum uiderunt in ligno pendentem, ut obliuiscerentur docentem, non exspectarent resurgentem, nec tenerent promittentem. Nos, inquiunt, sperabamus quia ipse esset redempturus Isrel . O discipuli, sperabatis? Ergo iam non speratis? Christus uiuit, et spes mortua est in uobis? uiuens Christus mortua corda discipulorum inuenit: quorum tunc oculis apparuit, et non apparuit, et tamen uidebatur. Nam si non uidebatur, quomodo illum interrogantem audiebant, et interroganti respondebant? In uia cum illis tanquam comes ambulabat, et ipse dux erat. Utique  uidebant, sed non agnoscebant. Tenebantur enim oculi eorum, sicut audiuimus, ne illum agnoscerent : non tenebantur ne uiderent; sed tenebantur ne agnoscerent. Eia, fratres, ubi uoluit Dominus agnosci? In fractione panis . Securi sumus, panem frangimus, et Dominum agnoscimus. Noluit agnosci nisi ibi, propter nos qui non eum uisuri eramus in carne, et tamen manducaturi eius carnem. Quisquis ergo fidelis es, quisquis non inaniter Christianus uocaris, quisquis Ecclesiam non sine causa ingrederis, quisquis uerbum Dei cum timore et spe audis, consoletur te fractio panis. Absentia Domini non est absentia. Habeto fidem, et tecum est quem non uides. Illi quando cum eis Dominus loquebatur, fidem non habebant: quia cum resurrexisset, non credebant, nec resurgere posse sperabant. Perdiderant fidem, perdiderant spem. Ambulabant mortui cum ipsa uita. Cum illis ambulabat uita, sed in eorum cordibus nondum erat uita. Et tu ergo si uis habere uitam, fac quod fecerunt: ut agnoscant Deum,  hospitio susceperunt. Similis erat Dominus tanquam in longinquum pergenti. Illi uero tenuerunt eum, et antequam uenirent ad locum, contendebant dicentes ei: Hic iam nobiscum mane, declinauit in uesperum dies. Tene hospitem, si uis cognoscere Saluatorem. Quod tulerat infidelitas, reddidit hospitalitas. Dominus ergo presentauit seipsum in fractione panis. Fractionem ignotus loquitur cum hominibus, in panis fractione cognoscitur, quia ibi uita eterna percipitur. Hospitio suscipitur qui domum parat in celo. Ait enim, Multe sunt mansiones apud Patrem meum . Hospes interea esse uoluit Dominus celi; hospes esse dignatus est, ut tu haberes suscipiendo benedictionem. Nemo superbiat, quia dat pauperi. Christus pauper hic fuit: discite ubi Dominum queratis, discite ubi habeatis, discite unde agnoscatis, quando manducatis. Norunt enim fideles aliquid quod melius intelligunt. Dominus iehsu cognitus est, et posteaquam cognitus est, nusquam apparuit.  Abscessit ab eis corpore qui tenebatur in fide. Ideo est absens, ut fides edificetur. Si enim uides, ubi est fides? Si autem credis et quod non uides, cum uideris gaudebis. Ad quod modo credis, edificetur fides, quia reddetur species. ueniet quod non uidimus, uide quomodo te inueniat. Nam quod dicunt homines, Ubi est? quando erit? quando uenturus est? Certus esto, ueniet. Et si nolis ueniet. Erit enim magnus tremor his qui non crediderunt, et magnum gaudium qui crediderunt. Gaudebunt fideles, confundentur infideles. Fideles gratias acturi sunt Domino, quia uera sunt que crediderunt: infideles confundentur, quia falsa putauerunt. Laudo eos qui non uident et credunt, quia cum uiderint gaudebunt. Causa salutis nostre suscepit Dominus carnem, in qua suscepit et mortem. Resurrexit die tertia, iam non ulterius moriturus, et recepta quam deposuerat carnis substantia primus nobis resurrectionis incorruptibilis fecit exemplum. Ascendens in eodem corpore ad Patrem, sedet ad dexteram Dei, iudicium Patris communicans  pietate, quem uenturum ad iudicium speramus uiuorum ac mortuorum, ut et nos de nobis credamus de ipso puluere eamdem carnem accipere, eadem ossa, eamdem semper mansuram membrorum reparationem. Omnes sumus resurrecturi: sed non omnes letaturi. ueniet dies, inquit, quando omnes qui in monumentis sunt audient uocem Filii Dei, et procedent qui bona egerunt in resurrectionem uite, qui mala egerunt in resurrectionem iudicii . Ita faciet, ut confusioni reddatur supplicium, letitie reddatur premium. Ibunt illi in combustionem eternam, iusti uero in uitam eternam .



SERMO XXXuI [** 1Kb] De laudibus Marie ex partu Saluatoris.

Natiuitas Domini nostri Iesu Christi totum mundum  noua aduentus sui hodie luce perfudit. Hodie de celo Deus descendit ad hominem, ut in celo homini prepararet ascensum. Hodie accepimus natum Dei, uirginis filium, omnium credentium Saluatorem, Deum de Patre, hominem de matre, Deum occultum, hominem manifestum. Et quoniam diabolus per serpentem Eue locutus, per Eue aures mundo intulit mortem, Deus per angelum ad Mariam pertulit uerbum, et cunctis seculis uitam effudit. Angelus sermonem eiecit, et Christum uirgo concepit. O coniunctio sine sordibus facta, ubi maritus sermo est, et uxor auricula! Hoc splendore concipitur Dei Filius, hac munditia generatur. Nulla fieri grauedo potuit concipienti, nulla tristitia parturienti. Qui enim uenerat triste letificare seculum, uentris non contristauit hospitium. De celis medicus transiens per uirginem, post transitum suum illesam fecit uirginem permanere. Qui enim disrupta corporum membra in aliis poterat redintegrare tangendo, quanto magis in sua matre, quod inuenit integrum, potuit non uiolare nascendo!  Creuit enim eius partu integritas corporis potius quam decreuit: et uirginitas ampliata est potius quam fugata. In angusti corporis membris sustinuit quidquid sustinent celi. Plena sunt uiscera, et nullum nouit contagium uirginis conscientia. Cum esset grauida, salubri leuitate plaudebat: lumen enim quod intra se habebat, pondus habere non poterat. Facta est Maria fenestra celi, quia per ipsam Deus uerum fudit seculis lumen; facta est Maria scala celestis, quia per ipsam Deus descendit ad terras, ut per ipsam homines ascendere mereantur ad celos. Ipsis enim licebit ascendere illuc, qui Deum crediderint ad terras per uirginem Mariam descendisse. Facta est Maria restauratio feminarum, quia per ipsam a ruina prime maledictionis probantur esse subtracte. Tria denique mala Eue a tribus bonis Marie probantur exclusa. Nam Eue dictum est: In doloribus et in tristitia paries, et ad uirum conuersio tua, et ipse dominabitur tui . Tribus ergo his malis se subiugant femine que Mariam non sequuntur,  dolori, tristitie, seruituti. Maria autem econtrario, quam preclarissimis tribus bonis sublimetur, ausculta, salutationis angelice, benedictionis diuine et plenitudinis gratie. Sic enim eam angelus legitur salutasse: Aue, Maria, gratia plena: benedicta tu inter mulieres . Cum dicit: Aue, salutationem illi celestem exhibuit; cum dixit: Gratia plena, ostendit ex integro iram exclusam prime sententie et plene  benedictionis gratiam restitutam; cum dixit: Benedicta tu inter mulieres, uirginitatis eius benedictum fructum expressit, ut ex eo benedicta dicatur inter mulieres quecunque perseuerauerit uirgo. Maledicta enim Eua fuerat, quam nunc credimus per Mariam ad benedictionem glorie remeasse. uenite, uirgines, ad uirginem, et letamini; deponite maledictionem preuaricationis, et benedictionem restaurationis assumite. Proiicite dolores quos Eua per serpentem accepit, et quos per angelum Maria suscepit honores assumite. Pellite tristitiam  concipientis, gemitus parturientis abiicite, ut solus uobis iste uirginis filius dominetur. uenite, uirgines, ad uirginem, uenite, concipientes, ad concipientem, uenite parturientes ad parturientem, uenite, matres, ad matrem, uenite, lactantes, ad lactantem, uenite, iuuencule, ad iuuenculam. Ideo omnes istos cursus nature uirgo Maria in Domino nostro Iesu Christo suscepit, ut omnibus ad se confugientibus feminis subueniret, et sic restauraret omne genus feminarum ad se uenientium noua Eua seruando uirginitatem, sicut  omne genus uirorum Adam nouus recuperat Dominus noster iehsu Christus, qui cum Patre et Spiritu sancto uiuit et regnat Deus, per omnia secula seculorum. Amen.



SERMO XXXuII [* 1Kb] . De die tertio Pasche.

Hodierna die Marci Euangelium lectum est, quomodo cum recitaretur audistis. Quid ergo audiuimus Marcum dicentem? Quod apparuerit Dominus in uia duobus: sicut dixit et Lucas, cuius Euangelium heri audiuimus: Apparuit eis, inquit, duobus in uia in alia effigie . Lucas autem hoc ipsum aliis uerbis dixit, sed ab eadem sententia non deuiauit. Lucas autem quid dixit? Tenebantur oculi eorum, ne eum agnoscerent . Marcus autem quid dixit? Apparuit eis in alia effigie. Quod ille dixit: Tenebantur oculi eorum, ne eum agnoscerent: hoc iste dixit, in alia effigie. Alia enim effigies uisa est retentis oculis, non apertis. Quid ergo, fratres, quoniam  Lucas dixit, quod credo uos de lectione hesterna recentissime meminisse. Quoniam ergo Lucas dixit, quod cum benedictum frangeret panem, aperti sunt oculi eorum, et agnouerunt eum. Quid putamus, si tunc aperti sunt oculi eorum, ergo clausis oculis cum illo in uia comitabantur, et poterant scire ubi gressus ponerent, si clausos oculos haberent? Aperti sunt ergo ad cognitionem, non ad uisionem. Dominus itaque noster iehsu Christus ante panis fractionem incognitus loquitur cum hominibus, in panis fractione cognoscitur: quia ibi percipitur uita eterna. Hospitio suscipitur, qui domum parat in celo. Ait enim apud sanctum euangelistam Ioannem: Multe sunt mansiones apud Patrem meum. Alioqui dicerem uobis, ibo parare uobis locum. Sed si iero, et parauero, iterum ueniens assumam uos . Hospes in terra esse uoluit Dominus celi: peregrinus in mundo, per quem factus est mundus. Hospes esse dignatus est, ut tu haberes suscipiendo benedictionem. Non quia  ille indigebat, cum hospes intrabat. Eliam semper famis tempore per coruum Dominus pascebat : et quem persequebantur homines, ei seruiebant aues. Afferebat coruus mane seruo Dei panes, ad uesperam carnes. Non indigebat ille ergo quem Dominus ministris auibus pascebat. Et tamen quamuis Elias non indigeret, mittitur ad uiduam Sareptanam, non indigens ad indigentem: non ut ille sustentaretur, sed ut illa satiaretur. Illa uero que suscipere non dubitauit, offerens refectionem, meruit benedictionem. Nemo superbiat quia dat pauperibus, Christus pauper hic fuit. Nemo superbiat quia eum suscepit hospitem, Christus hospes hic fuit. Melior est susceptus quam suscipiens, ditior accipiens quam tradens. Qui accipiebat, cuncta possidebat: qui dabat, ab illo cui dabat acceperat quod dabat. Nemo ergo superbiat, fratres mei, quando dat pauperi. Non dicat in animo suo: Ego do, ille accipit; ego suscipio, ille indiget tecto. Forte ei quo tu indiges plus est, forte quem suscipis iustus  est. Ille indiget pane, tu ueritate. Ille indiget tecto, tu celo. Ille indiget pecunia, tu iustitia. Ille ergo pauper susceptus est hospitio quasi pauper. Dignatio fuit suscipientis, non miseria indigentis. Forte dicis tibi: O beati qui meruerunt suscipere Christum! O si et ego tunc essem! O si unus de duobus fuissem illis quos inuenit in uia! Tu esto uia, et non deerit hospes Christus. Putas enim iam non tibi licere suscipere Christum? Unde, inquis, licet? Iam resurgens manifestatus est discipulis suis. Ascendit  in celum, ibi est ad dexteram Patris, non est autem uenturus nisi in ultimo seculo ad iudicandos uiuos et mortuos. uenturus autem in claritate, non in infirmitate. Daturus est regnum, non quesiturus hospitium, quando dabit regnum. Hoc dicis? Excidit tibi quod dicturus est: Cum uni ex minimis meis fecistis, mihi fecistis . Ille diues egens est usque ad finem seculi, et eget prorsus non in capite, sed in membris suis. Ubi eget? In quibus doluit quando dixit: Saule, Saule, quid me persequeris ? Obsequamur ergo Christo, et nobiscum est in suis, nobiscum est in nobis. Nec frustra dixit: Ecce ego uobiscum sum usque ad consummationem seculi. Hec faciendo agnoscimus Christum in bonis operibus, non corpore, sed corde, non oculis carnis, sed oculis fidei: Quia uidisti, credidisti, ait cuidam discipulo suo incredulo, qui dixerat: Non credo, nisi tetigero. Et Dominus: ueni, tange, et noli esse incredulus, sed fidelis . Tetigit et clamauit: Dominus meus, et Deus meus . Et Dominus: Quia  uidisti, credidisti . Ipsa est tota fides tua, quia credidisti quod uides? Laudo eos qui non uident et credunt: quia cum uiderint gaudebunt.



SERMO XXXuIII. Item unde supra.

Quam pulchrum apparet littus, dum repletur mercibus, et trepidat mercatoribus! Exponuntur de nauibus sarcine uestium diuersarum, letantur innumeri cantantium in iucunditate nautarum, et diues sinus tripudiat arenarum. Quid est illud? et quantum delectat attendere littus dominice resurrectionis, et portum Domini resurgentis micare mercibus pretiosis? Qui sunt baiuli? angeli et archangeli, qui sarcinas animarum de inferni uinculis solutarum deducunt letitie palmis ad portum: et gerulis ceruicibus ad littus perducunt terre uiuorum. Sic Domino resurgente ripa fulgebat, quando naufragium gehenne lugebat. In illa carina corporis Christi ab inferis redeuntis imponuntur merces piratica nuper usurpatione  sublate, omnium gementium anime apud inferos captiuorum: quando soluti sunt gemitus inferorum, letantur in ripa Petri. Letetur et illa Maria portans de pigmentis aromata necessaria: et reportans de sepulcro gaudia pretiosa et mortuorum uiua de littore mercimonia. Angeli erant baiuli, et delectabiles latores, qui Dominum ad gehennam descendentem potentissime deducebant, et redeuntem letissime precedebant. Unus super lapidem monumenti, ut merces proponeret mortis simul et uite, quas proponeret mulieribus, et uentilaret pastoribus, dum in aurora paradisi matutina fulget ipse Dominus iehsu Christus . Alii angeli, unus ad caput, alter ad pedes illius noui president monumenti, ut merces linteaminum Christi non uenderent, sed offerrent. Dicunt ementibus mulieribus pro pretio lacrymarum: Quid, inquit, ploratis? Iesum queritis, non est hic, surrexit a mortuis, sicut dixerat uobis. Ascendit negotiator ab inferis cum sarcinis pietatis. Non  creditis de negotiatore surgente, uidete mercem in sepulcro fulgentem. Ecce linteamina sepulture, que non delectet sine pretio possidere. Ecce sudarium capitis. Ecce sarcina mercatoris. Ite, nuntiate discipulis, ut patescat sarcina pietatis negotiatoribus uniuersis, linteo resurrexit, qui Lazari linteo sepulture catenas abrupit, fecit sepulturam de linteo peccatorum, ut uitam redderet angelorum. Factus est in ripa hortus amenus; quia cessauerunt tumidi fluctus. Ceperunt prata florere, et cessauit unda latrare. Siluit strepitus in inferno, et agnoscitur Christus in horto. Et dicit Maria: Domine, si tu illum sustulisti, dic mihi ubi posuisti Dominum meum . Spoliator inferni estimatur fur corporis sui: ut ipse inuolaret membra sua, qui suscitauit membra sepulta, et aperuit sine numero monumenta. Sed negotiator  iste diues fuit, de mercibus resurgentium mortuorum. Nisi dederit uocis dulce responsum, nemo potest eius retractare commercium, uel possidere negotium, aut comparare mysterium, aut obtinere gaudium, cum soluit naufragium, et redit ad portum. Respondeat libenter, ei dicat Marie: Maria. Loquitur pie negotiator. Nemo merces resurrectionis gratis emere dubitat. Fortasse mercator. Dicamus ei cum Maria: Rabbi, quod interpretatur, Domine, ubi est merces tua? Quousque extenduntur negotia tua? Quanti parantur pretia tua? Data est mihi, inquit, omnis potestas in celo et in terra . Emamus ab eo gratis in terra pacem, ut possideamus in celo letitiam salutarem. Dominum credimus resurgentem, et aspicimus ascendentem, et salutamus in iudicio uenientem, non ut merces proponat, sed ut spectet; non ut uendat, sed ut exigat. Paremus illi mercimonia nostra. Que? non aurum, non argentum, non gemmarum fila lucentia, sed fidem, spem, caritatem, natiuitatem, passionem, resurrectionem et ascensionem.  Ista sunt mercimonia nostra. Nunquid ipse inanis est uenturus in nube? Ecce Dominus ueniet, et merces eius cum eo, sicut dicitur: Dicite filie Sion: Ecce Saluator tuus adueniet, habens mercem suam, et opus eius ante faciem eius , cui non est dominatus infernus, et corpus eius ascendit in nubibus, et de mortuis et uiuis unus resonet cantus: quia hic est dies quem fecit Dominus, exsultemus et iucundemur in eo . Ecce enim mortui tripudiant ab inferno, et angeli letantur in celo: ut et nos in isto templo gaudeamus.



SERMO XXXIX [* 1Kb] . In quarto die Pasche.

Et hodie Resurrectio Domini recitata est de sancto Euangelio. Lectum est autem Euangelium secundum Ioannem. Audiuimus que in aliis libris Euangelii non audieramus. Omnibus quidem communis est predicatio ueritatis, et de uno fonte omnes biberunt, sed in predicatione Euangelii  alia omnes, alia tres, alia duo, alia singuli posuerunt. Modo ergo quod audiuimus secundum Ioannem, quia Maria uidit Dominum, et dixit ei Dominus: Noli me tangere. Nondum enim ascendi ad Patrem meum : solus euangelista Ioannes commemorat. Hinc ergo loquendum est sanctitati uestre. uisis etiam linteaminibus in sepulcro, nondum resurrexisse crediderant, sed ablatum esse corpus eius de monumento. Nam et ipse Ioannes , cum audisset nuntiantibus mulieribus et dicentibus, Tulerunt Dominum meum de monumento, cucurrit cum Petro, et attendens in monumentum uidit sola linteamina, et credidit. Quid credidit? Non quia resurrexerat, sed quia de monumento perierat. Hoc sequentia uerba testantur: sic enim scriptum est, quod modo audiuimus: Attendit, uidit, et credidit. Nondum enim sciebat Scripturas, quia oportuit eum a mortuis resurgere . Apparuit ergo quid credidit: quod fidei non erat  hoc credidit. Credidit, sed falsum credidit. Apparuit ei postea Dominus: fugauit falsum, et inseruit uerum. Tamen illud quoniam solebat mouere lectorem, et auditorem non incuriosum, neque negligentem, quomodo sit dictum, Noli me tangere. Nondum enim ascendi ad Patrem: hinc uideamus quid, Domino ipso adiuuante; dicendum sit. Monet enim hoc quid sit, Noli me tangere. Nondum enim ascendi ad Patrem. Quando enim ascendit ad Patrem? Sicut indicant Actus apostolorum , quadragesimo die post resurrectionem suam, quem diem in nomine Domini celebraturi sumus quadragesima post Pascha. Tunc enim discipuli qui manibus tetigerunt, oculis deduxerunt. Tunc sonuit uox angelica: uiri Galilei, quid statis intuentes in celum? Hic iehsu qui assumptus est a uobis in celum, sic ueniet quomodo eum uidistis  euntem in celum . Si ergo tunc ascendit ad Patrem, quid dicimus, fratres mei? Maria eum non poterat tangere in terra stantem, et poterat tangere in celo sedentem? Sed hic non poterat, quanto minus poterat ibi? Quid est ergo, Noli me tangere. Nondum enim ascendi ad Patrem meum? Sic enim sonant uerba, tanquam diceret: Tunc me tange cum ascendero: antequam ascendam, noli me tangere. O Domine, hic es, et non tangam? cum ascenderis tangam? Deinde si antequam ad Patrem ascenderet, tactum horrebat humanum, quomodo se discipulis, non solum uidendum, sed etiam contrectandum prebuit, quando dixit: uidete manus meas et pedes meos. Ecce tangite, et uidete quia spiritus carnem et ossa non habet, sicut me uidetis habere . Incredulus etiam ille discipulus Thomas tetigit latus perforatum, et exclamauit, Dominus meus et Deus meus . Quando tetigerat, nondum ascenderat iehsu ad Patrem. An forte aliquis insipiens dixerit, antequam ad Patrem ascenderet,  uiri tangere eum poterant; mulieres non poterant, nisi cum ad Patrem ascendisset? Absurda est ista cogitatio et peruersa sententia. Prorsus quod audiuit Maria, audiat Ecclesia. Omnes hoc audiant, omnes intelligant, omnes faciant. Quid ergo est, Noli me tangere, nondum enim ascendi ad Patrem ? Quod me uides, hominem solum putas: Patri equalem esse adhuc nescis. Noli me tangere, talem noli hominem solum credere, sed uerbum equale generatori intellige. Quid est, Noli me tangere? Noli credere quia hoc solum sum quod uides. Ascendam ad Patrem, et tunc tange: tibi ascendo, quando intellexeris equalem. Quando enim me putas minorem, nondum tibi ascendi. Tangere autem credere esse puto: quod facile possumus intelligere de illa muliere que tetigit fimbriam uestimenti Christi, et salua facta est. Recordamini Euangelium. Quando Dominus iehsu Christus ibat uisitare filiam archisynagogi, et eum tetigit mulier que fluxu sanguinis  laborabat, et cum dixisset Dominus, Quis me tetigit? responderunt discipuli: Turbe te comprimunt, et dicis, Quis me tetigit? Dicit eis, Tetigit me aliquis. Ego scio uirtutem de me exisse . Et illi, Tante, inquiunt, turbe te comprimunt, et unam sensisti? Tetigit me aliquis. Quid est, tetigit me? Illi premunt, ista tetigit. Iudei affligunt, Ecclesia credidit. Secundum hunc intellectum quo uidimus mulierem ut sanaretur tetigisse, quod est credidisse, secundum hoc dictum est ad Mariam, Noli me tangere. Ascendam, et tange. Tunc enim tange quando cognoueris, In principio erat uerbum, et uerbum erat apud Deum, et Deus erat uerbum . Sed quia hominem solum uides, quia uerbum caro factum est , uerbum solum non uides. Nolo credas in carne, et relinquas uerbum. Totus tibi Christus appareat. Noli, inquit, modo tangere, quia nondum uides quis sum. Ecclesia ergo  audiat quod audiuit Maria. Tangamus omnes, si credamus. Iam ascendit ad Patrem,  sedet ad dexteram Patris, confitetur hoc hodie tota Ecclesia. Hoc audiant qui baptizantur: hoc audiant antequam baptizentur. Quando ergo credunt, Maria tangit Christum. Intellectus obscurus, sed sanus, fide pulsanti apertus. Ipse ergo Dominus noster iehsu Christus, et ibi est, et nobiscum est, et cum Patre est, et in nobis est, et ab illo non recedit, et non nos deserit, et orare nos docet, ut magister, et cum Patre exaudit, ut Filius.



SERMO XL [* 1Kb] . De die quinto Pasche.

Resurrectionem Domini nostri Iesu Christi secundum ueritatem quatuor euangelistarum hesterno die uidemus esse completam. Primo enim die lecta est  Resurrectio secundum Mattheum, altero die secundum Lucam, tertio secundum Marcum. Quarto, id est hesterno, secundum Ioannem. Sed quoniam Lucas et Ioannes de ipsa resurrectione, et que contigerunt post resurrectionem plura scripserunt, que non possunt una lectione recitari, heri audiuimus aliquid secundum Ioannem, et hodie adhuc alie lectiones restant. Hodie ergo quid audiuimus? Quia ipso die quo surrexit, id est, dominico die, cum sero factum esset, et essent discipuli in uno loco, et ostia clausa essent propter metum Iudeorum, apparuit Dominus in medio eorum . Ipso ergo die, sicut euangelista Ioannes testis est, bis apparuit discipulis, mane et sero. Ex eo quod mane apparuit, iam  ipsa lectio recitata est. Quod uero eodem die sero rursus apparuerit, modo cum recitaretur audiuimus. Non opus erat ut a me ista commemorarentur, sed ut a uobis aduerterentur, propter quorumdam uel minorem intelligentiam, uel maiorem negligentiam: ut sciatis non solum quid audistis,  sed etiam de qua Scriptura uobis legitur quod audistis. uideamus ergo quod nobis ad loquendum hodierna lectione proponitur. Ipsa quippe lectio admonet nos, et quodammodo loquitur nobis, ut aliquid dicamus, quemadmodum Dominus, qui in ea corporis soliditate resurrexit, ut non solum uideretur a discipulis, sed etiam tangeretur, potuerit illis apparere ostiis clausis. Nonnulli enim de hac re ita mouentur, ut pene periclitentur, afferentes contra miracula diuina preiudicia ratiocinationum suarum. Sic enim disputant: Si corpus erat, si caro et ossa erant, si hoc resurrexit de sepulcro quod pependit in ligno, quomodo per clausa ostia intrare potuit? Si non potuit, dicunt, Non est factum. Si potuit, quomodo potuit? Si comprehendis modum, non est miraculum. Et si miraculum tibi non uidetur, propinquas ut neges quia et de sepulcro resurrexit. Respice ab initio miracula Domini tui, et redde mihi de singulis rationem. uir non accessit, et uirgo concepit. Redde rationem quomodo sine masculo uirgo conceperit? Ubi defecerit ratio,  ibi est fidei edificatio. Ecce habes unum in Domini conceptu  miraculum, audi et in partu. uirgo peperit, et uirgo permansit. Iam tunc Dominus antequam resurgeret per clausa ostia natus est. Queris a me, et dicis: Si per clausa ostia intrauit, ubi est corporis modus? Et ego respondeo: Si super  mare ambulauit, ubi est corporis pondus? Sed fecit illud Dominus tanquam Dominus. Nunquid ergo quia resurrexit, desiit  esse Dominus, qui  et Petrum fecit super mare ambulare? Quod in illo diuinitas potuit, in isto fides impleuit. Sed Christus, quia potuit, Petrus, quia Christus adiuuit. Si ergo ceperis  humano sensu miraculorum discutere rationem, timeo ne perdas fidem. Nescis nichil impossibile esse Deo? Quicunque ergo tibi dixerit, Si intrauit per ostia clausa, non erat corpus, responde illi et tu econtrario, imo si tactus est, corpus erat; si manducauit, corpus erat; et fecit  illud miraculo, illud natura. Nonne admirandus est quotidianus cursus [** 1Kb] ? Ipse nature omnibus miraculis plene sunt, sed assiduitate uiluerunt. Redde mihi rationem; aliquid interrogo de consuetis et solitis. Redde mihi rationem, quare tam magne arboris fici semen tam modicum est, ut uideri possit uix; et humilis cucurbita tam grande semen parit? In illo tamen  grano seminis exiguo uix uisibili si consideres animo, non oculo, in illa exiguitate, illis augustiis, et radix latet, et robur incertum est, et folia futura occulta sunt, et fructus qui apparebit  in arbore iam est premissus  in semine. Non opus est multa percurrere. De quotidianis rebus nemo reddet rationem; et exigis a me de miraculis rationem? Euangelium ergo lege, et crede facta que mira sunt. Plus est quod fecit Deus, et non  miraris  quod excedit omnia opera. Nihil erat, et mundus est. Sed non potuit, inquis, corporis moles intrare per ostia clausa [* 1Kb] . Quanta fuit illa moles corporis? Nunquid qualis cameli? Et tamen Dominus uolens ostendere difficultatem diuitis intrantis in regnum celorum, et considerantes hoc discipuli fieri non posse, contristati sunt, nullum diuitem posse saluari, respondit Dominus: Que hominibus impossibilia sunt, Deo facilia sunt . Potest Deus et camelum per foramen acus traiicere, et diuitem introducere in regnum celorum. Quid mihi de ostiis clausis calumniaris? Ostia clausa habebant uel rimam. Compara rimam ostiorum foramini acus, compara molem carnis humane magnitudini camelorum, et noli calumniari diuinitati miraculorum.



SERMO XLI [** 1Kb] . De sexto die Pasche.

 Et hodie lectio recitata est de his que facta sunt post resurrectionem Domini, secundum euangelistam Ioannem. Audiuit nobiscum caritas uestra Dominum Iesum Christum ad mare Tiberiadis ostendisse se discipulis suis, et qui eos iam fecerat piscatores hominum, inuenit eos adhuc piscatores piscium. Per noctem autem totam nichil ceperant . uiso autem Domino, et eo iubente retia mittentes, ceperunt quantum numerum audistis. Nunquam hoc Dominus iuberet, nisi aliquid significari uellet. Quid ergo pro magno potuit ad Iesum Christum pertinere, si pisces caperentur, aut non caperentur? Sed illa piscatio, nostra erat significatio. Recolamus ergo duas illas piscationes discipulorum iubente Domino Iesu Christo, unam ante passionem, alteram post resurrectionem. In his ergo duabus piscationibus tota significatur Ecclesia, et qualis est modo, et qualis erit in resurrectione mortuorum. Modo enim habet multos sine numero, et bonos et malos. Post resurrectionem autem habebit certum numerum, solos bonos.  Recordamini ergo primam piscationem, ibi uideamus Ecclesiam, qualis est in isto tempore. Dominus iehsu inuenit discipulos suos piscantes, quando primum eos uocauit, ut sequerentur eum. Tunc tota nocte nichil ceperunt. Eo autem uiso audierunt ab illo, Mittite retia. Domine, inquiunt, per noctem totam nichil cepimus, sed ecce in uerbo tuo rete mittimus . Miserunt iubente Omnipotente. Quid potuit aliud fieri, nisi quod ille uoluisset? Sed tamen eodem ipso facto aliquid  significare dignatus est. Missa sunt retia, et ceperunt tantam piscium multitudinem, ut duo nauigia implerentur, et pre multitudine rumperentur. Tunc illis dixit: uenite, et faciam uos piscatores hominum . Acceperunt ab illo retia uerbi Dei, miserunt in mundum tanquam in mare profundum, ceperunt tantam multitudinem Christianorum quam cernimus et miramur. Duo  autem illa nauigia duos populos significabant Iudeorum et Gentium, Synagoge et Ecclesie, circumcisionis  et preputii. Illorum enim duorum nauigiorum tanquam duorum parietum de diuerso uenientium lapis angularis est Christus. Sed quid audiuimus ibi? Premebantur nauigia multitudine. Sic fit modo. Multi Christiani male uiuunt, et Ecclesiam premunt. Parum est quia premunt , et retia disrumpunt. Nam si non essent retia scissa, schismata non essent commissa. Transeamus ergo ab ista piscatione quam toleramus, et ad illam ueniamus quam ardenter optamus. Ecce Dominus mortuus est, sed resurrexit. Apparuit ad mare discipulis suis, iubet eos retia mittere. Non quomodocunque intendite. Nam in prima piscatione non illis dixit, Mittite retia in dexteram aut sinistram. Quia si sic diceret, in sinistram, soli mali significarentur; si diceret, in dexteram,  soli boni figurarentur. Ideo non dixit in dexteram uel in sinistram, quia permixti capiuntur boni cum malis. Iam modo post resurrectionem qualis erit Ecclesia, audite, discernite, gaudete, sperate, comprehendite. Mittite, inquit, retia in dexteram partem. Iam dexteri capiuntur. Scitis quia dixit se separaturum esse oues ab hedis; oues positurum ad dexteram, hedos ad sinistram; sinistris dicturum, Ite in ignem eternum ; dextris dicturum, Accipite regnum . Ecce unde, Mittite retia, in dexteram partem. Miserunt, ceperunt, certus est numerus, nemo est ibi supernumerarius. Modo autem quanti supernumerarii accedunt ad altare, qui in populo Dei uidentur, et in libro celi non scribuntur? Ibi ergo certus est numerus. De quibus piscibus et uos esse affectate, non audiendo tantum et laudando, sed bene uiuendo. Mittuntur ergo retia, et capiuntur pisces magni. Quis enim ibi tunc paruus quando erunt equales angelis Dei ? Capiuntur ergo centum quinquaginta tres. Dicat mihi aliquis:  Et tot erunt sancti? Absit a nobis ut tantam paucitatem putemus sanctorum in regno celorum. Numerus est significans millia millium  sanctorum atque fidelium. Quare autem isto numero millia que futura sunt in regno celorum Dominus significare dignatus est, audite. Scitis legem datam esse per Moysen populo Dei, et in ipsa lege precipuum commemorari Decalogum, id est decem precepta legis; quorum est unum preceptum de colende uno Deo; secundum preceptum, ne accipias nomen Dei tui in uanum; tertium preceptum obseruatio sabbati, quod Christiani spiritaliter obseruant, Iudei carnaliter uiolant. Ista sunt tria precepta ad Dominum pertinentia. Reliqua septem ad hominum conuersationem, propter duo illa principalia, Diliges Dominum Deum tuum ex toto corde tuo, et ex tota anima tua, et ex tota mente tua: et diliges proximum tuum sicut teipsum. In his duobus preceptis tota lex pendet et prophete . Quia ergo duo sunt precepta, ita in illo Decalogo tria pertinentia  ad dilectionem Dei, septem ad dilectionem proximi, quod nemo implet uiribus suis, nisi adiuuetur gratia Dei, nisi adiuuet Deus spiritu suo. Iam recolite quemadmodum Spiritus sanctus septenario numero commendatur. Apud Isaiam dicit implendum hominem Spiritu Dei, sapientie et intellectus, consilii et fortitudinis, scientie et pietatis, spiritu timoris Dei . Iste septem operationes commendant septenario numero Spiritum sanctum, qui quasi descendens ad nos cepit a sapientia, finit ad timorem. Nos autem ascendentes incipimus a timore, perficimur in sapientia. Initium sapientie timor Domini . Si ergo Spiritu opus est ut lex possit impleri, accedant septem ad decem, sit numerus qui est decem et septem. Si computes ab uno usque ad 17, fiunt 153. Non opus est nunc numerare, apud uos numerate, sic computate: unum et duo, et tria, et quatuor, sic adde et ceteros numeros usque ad 17, et inuenis numerum sacratum fidelium atque  sanctorum in regno cum Domino futurorum.



SERMO XLII. De ianuis clausis.

Tuta est ianua ubi ingreditur paterfamilias. Ipse enim est ostium et ianua. Sic ingreditur directus, subtilis, ut edoceat, non commoneat, ut letificet inspirando, non strepitum faciat uisitando. Descendit de celo Deus, audit surdus, loquitur mutus, credit cor diffidentis, et nullus est strepitus Saluatoris intrantis, quia nouit intrare per ostia clausa. Intrat cor hominis antea non credentis, et omne quod bonum est blasphemantis. Cum ceperit credere, incipit admirari. Expauescit ad credentem, et Christum in  cor eius miserantis intrantem. Nunquid aperitur compago membrorum? Nunquid cratis corporis sibi connexa a suis separatur articulis, uel necessariis ligaturis? Sic ostia clausa ubi erant apostoli conclusi , ueritate ingressus est corporis, non tantum presentia maiestatis. Sic consueuit intrare, ut ante promittat gaudium quam faciat strepitum. Ingressus est uterum uirginis, Spiritus sanctus superuenit in illam, et uirtus Altissimi obumbrauit eam . Generatur, et porta illa clausa est, quam nemo ingreditur, nisi princeps solus, et clausa, inquit, erit in sempiternum . Ecce igitur modo qui surrexit de monumenti custodia, ingreditur ad apostolos ianua clausa, et de sepulcro angelus  reuoluit lapidem, et sedit super eum. Nunquid si angelus non descenderet, Christus de sepulcro non resurgeret? aut impediebat lapis Domino, nisi esset remotus ab angelo? Imo resurrexit Dominus, ut non esset angelus necessarius. Obsequio aderat, non auxilio. Resurgens de sepulcro,  et Mariam agnoscens in horto, interrogat Mariam, Quid ploras? Et illa, Rabboni, quod est, Domine . Ipse ergo intrat modo ad apostolos ianuis obseratis. Dic, euangelista, quomodo intrauit? Unde uenit? Potenter intrauit, gehennam aperuit, spolia cepit. Ianuas intrauit, et apostolos salutauit. Non dixit, patefacte sunt rimule ianuarum, nec compago ianuarum soluta est. Quomodo, inquit hereticus, uerum  corpus per ligni tabulas clausas intrauit? Recte hoc diceret, si ante passionem causaretur: quando adhuc mortale corpus gerebat passioni subdendum, inimicis tenendum, clauis figendum, lancea compungendum, sepulture mandandum. Iam enim omnis crassitudo illa assumpti corporis in diuinitate fuerat absorpta et immutata, nec tamen exinanita. O magnum mysterium! Intrat ianuis clausis, et cicatrices monstrat apertas. Ipsi nichil obstabat intranti. Thome prepediebat incredulitas dubitanti. Quid dicis, Thoma? Nisi uidero foramina clauorum eius et mittam manum meam in latus  eius, non credam . Fidele testimonium querentis et demonstrantis, palpantis et offerentis. Nunquid Dominus dixit, Frustra requiritis uulnera mea? Libenter accepit quod dubitator presumpsit. Infer manum tuam in latus meum , et non fallatur tactus tuus. Etsi dubitator non palpauit, sed Saluator obtulit quod ille quesiuit. Spiritus nec palpari nec tractari potest, sed quia uerum corpus erat, et uerum corpus ianuis clausis intrauit, ipse dixit, Thoma, Infer manum tuam in latus meum. Quid est, Thoma? Inde Dominum recognoscis, si palpes uulnera passionis? Et ille, Hoc mihi sufficit ad credendum Dominum meum, si eius medelam tetigero cicatricum. Ibi est omnis potestas. Illic est omnis pietas. Melius te, Domine, cognosco de passione tua, melius tango in cruce tua, quia exaltatus es pro salute mea. Exaltare, Domine, in uirtute tua, cantabimus, et psallemus uirtutes tuas . Quomodo cantabimus? Dominus meus, et Deus meus  . Aperuit ianuas diuinitatis, qui ingressus est ianuis clausis, et donauit omnibus pacem de sui corporis ueritate.



SERMO XLIII. Unde supra.

Imperator terrenus non uisitat in timore constitutos alumnos, quomodo Dominus Christus metuentes uisitauit apostolos. Nam si propter salutem terreni regis comites concluduntur obsidionibus tyrannorum, non dignatur imperator ipse uenire ad conclusionem timentium famulorum: potest exercitum mittere ad subueniendum, proprium autem non humiliat principatum. Dominus autem noster est Rex celorum, Dominus angelorum, suscitator mortuorum, salus desperatorum. Non angelos direxit ad apostolos metuentes, qui timebant Iudeos Domini crucifixores, sed ipse uenit ascendens a mortuis, introiuit ianuis clausis:  ut qui pro illis fuderat sanguinem, daret illis de sui presentia securitatem. Intrat autem celestis Imperator, mortis exstinctor, humani generis liberator, non per uela purpurea, non cortinis transitur auratis, sed ipse precedentibus in spiritu angelicis legionibus ingreditur perpetuus Imperator. Nullus leuat uelum, nemo aperit ostium. Sic ingressus est per ianuam clausam, qui aperuit mortis gehennam, qui nostram soluit catenam, qui celos aperuit, et descendit, et cum corpore iterum celos ascendit, penetrans interiora uelaminis, quod opponitur oculis nostris. Ipse enim potuit per ianuam clausam Deus uerus et homo uerus intrare, librum cum septem sigillis reserare, et thesauros sapientie occultos intrare. Bonus eius introitus, quem pacis comitatur nuntius, et securitatis effectus. Quid dicit timentibus se? Pax uobis . Pax salutat in pace, quia iam poterant discipuli formidare, et tamen ausi sunt de eius uulneribus retractare. Dicit eis qui subuenit eis: Ego dixi, pax uobis, et infidelitas fixa est in uobis. Ego suscepi  uulnera uestra, et uos facitis de mea passione certamina? Palpate et uidete quia spiritus carnem et ossa non habet, sicut me uidetis habere . Thomas absens erat de grege, periclitari cepit in fide, quia necdum uiderat Saluatorem. Dicunt ei discipuli, uidimus Dominum ; et ille dicit eis: uidistis Dominum crucifixum! Magnum miraculum! Nisi uidero fixuram clauorum eius, et mittam manum meam in latus eius, non credam . Thomas dubitat, et Christus intrabat. Introiuit pax, et recessit incredulitas. Thoma, quid desideras? Palpa si palpas. Palpa uulnera mea, ut non palpites in fide tua. Manum uis in latus meum mittere, utinam uelis totus intrare! Patent foramina mea, ut ad celos tibi pateat ianua mea. Audiuit dulcissimam uocem, et recepit integram fidem. De uulneribus medici accepit auditum, et egrotus bibit antidotum. Tu es, inquit, Dominus meus, et Deus meus . Intrauit in foramina Christi, et aperta est ianua regni celestis. Semper ipsa nos curent, et reficiant uulnera  nostra, que tribuerunt seculo medicinam, ut semper cantemus Alleluia.



SERMO XLIu. Ubi post resurrectionem Christus in horto Marie apparuit Magdalene.

Conclusus florescit hortus, fluminis impetu letificante rigatus, quem primogenitus mortuorum post crucis ignominiam et passionis iniuriam uisitare dignatus est, honore et gloria coronatus. Procera palma uirorem sui decoris ostendit: quia caro Christi corruptionis ignara immarcessibilis ab inferis resurrexit. De ipso namque Dauidici canentis oraculo tanto ante predictum est: Non derelinques animam meam in inferno, nec dabis sanctum tuum uidere corruptionem . Ecce flos campi suauiter redolet in pratis. Ubique ibi diffusa gratia catholice matris, liliumque conuallium circa montem sacri candescit  altaris, dum fidelibus uniuersis indumento iustitie candidatis, conuiuium preparatur angelice passionis. Post resurrectionem igitur sanctorum, secum surculis de sepulcrorum scrobibus eleuatis, uestigiis deambulans delicatis, ingressus est Dominus paradisum uoluptatis, et quoniam in auspicio mundi exsulem Paradisi secum fecerat preuaricatrix illa caput sui corporis Eua; Redemptorem proprie salutis cum spolio mortis uictorem remeantem ab inferis ad monumentum sollicite uigilans, in horto amenitatis prima meruit speculari Maria , ab auctore uocata, ab incredulitate conuersa, et appellatione sui nominis immobiliter confirmata. Nam cum affectu religiosissimo et corde meticuloso dominici corporis sepulcrum impatienti studio frequentaret, duos primitus angelos in albis ad caput et pedes, ubi positum fuerat corpus Christi eminus sedentes aspexit. Non ideo celestes angeli descenderant, ut ab eis caro requiescentis Domini seruaretur, sed ut Marie  Magdalene surrexisse a mortuis monstraretur. Quod uero utrique angeli ad caput pedesque sedebant, unde iam Dominus surrexerat suscitato corpore uiuus, hoc procul dubio figurabant, quia ab Oriente usque ad Occidentem Christi resurrectio predicata, tanquam a capite usque ad pedes uniuersum orbem fuerat impletura. Dicunt autem ei: Mulier, quid ploras ? De celo descendentes stolatos angelos cernis, et adhuc femineis lacrymis occuparis? Statue, mulier, statue uacuis limitem fletibus. Iam delete sunt lacryme ab oculis miserorum, quia solutis gemitibus uinculorum, triumphator ascendit in altum Dominus angelorum: Ascendit enim in altum, captiuam duxit captiuitatem, dedit dona hominibus . Dicite mihi, o beati, quos cerno, et qui esse possitis ignoro. Dicite  mihi, consolatores boni, quomodo plorare non potero tanto mihi ablato magistro, cuius aspectum uidere desidero, et nec cadauer sepultum inuenio? Quisnam iste est aduersarius, qui ita inuidet mihi, ut iacens Domini uenerabile corpus  furto conaretur auferre? Non sufficit quod Iudas uendidit, Iudeus emit, Pilatus damnauit, miles in ligno trabalibus perforauit, mortuum aspexit, et acuto mucrone transfixit? Paruane ista fuerunt, que in meo Domino, dum adhuc peruiueret, et spiritum uoluntarie postea emitteret, a sacrilegis funesta commissa sunt. Figitur patibulo uiuus, et rapitur de tumulo mortuus? Ad solatium nostrum diues ille Ioseph postulatum a Pilato sepulture mandandum corpus accepit, diligentius in hac tumuli theca condiuit . Sepulti corporis notauimus locum, aromata preparauimus, ut Doctoris nostri uel exanime corpus ungentes, ardorem estuantis animi foueremus. Et ecce subito cum omni cautela, uigilans et inquirens, festinans aduenio, et monumentum mane reperio. He sunt mearum cum amaritudine uiscerum, decurrentium querimonie lacrymarum. Attendite dolorem meum, perpendite uulnerati cordis aculeum, et donate lacrymanti dulcissimum sermocinationis nostre remedium. Tractate diligentius, queso, tractate  quasi patroni fideles serenis auribus intimatum suscepte uestre salutis negotium, et de inueniendo tanti thesauri pignore sapientissimum prebete consilium. Bene petis, Maria, bene queris, bene pulsas. Nullus tibi abstulit quem queris, ipse se potestate propria suscitauit. Dum nobiscum loqueris, cito tuis conspectibus apparebit: erit enim tecum Dominus semper, et satiaberis secundum que concupiuit anima tua, et ossa tua pinguia fiant, et erit cor tuum sicut hortus ebrius, et sicut fons cuius non deficit aqua: quia ita oculorum tuorum uelut candens facula uigilat luminosa pupilla. Recedunt nuntii diuinitus destinati, et illico apparuit Dominus nuntiorum. Cernit stantem, et interrogat flentem: Mulier, quid ploras? Quem queris? Illa existimans quia hortulanus esset, dicit ei: Domine, si tu sustulisti eum, dicito mihi ubi posuisti eum, et ego eum tollam . Considera, obsecro, uel tu lugentis conscientie gemitum, et noli despicere mei pectoris cruciatum. Istius horti  te cultorem aduerto. Dominum meum in hoc horto sepultum inquiro. Horti huius tu solus es, et cultor, et custos: fieri non potest, nisi ut ipse mihi demonstres ubinam inueniam quem dilexit anima mea. Aut a te eum inuenio, aut ipse es forsitan quem requiro. Intuetur te oculus meus, et inflammatur aspectus meus. Nunquid tu es Dominus et Deus meus, ad quem de nocte sitiens sicut ceruus uigilat spiritus meus? O Maria, que in me plenam intentionem fidei direxisti, uelociter inuenisti quem puro proposito concupisti. Non est ultra dilata, accepit petitionis proprie sue uere responsum, et de appellatione nominis cognitionem impetrare meruit Saluatoris. Iam breuiter requiramus quare, cum Dominus Mariam uocaret, et ab illo uocata Dominum magistrumque cognosceret, audiuit ab eo: Noli me tangere, nondum enim ascendi ad Patrem meum . Hoc est utique dicere: Noli tantummodo, Maria, hominem me putare, quem a mortuis resurgentem in horto  conspicis gradientem, sed tange me cum ascendero ad Patrem, ut Patri credas equalem: uade autem ad fratres meos, et dic eis: Ascendo ad Patrem meum et Patrem uestrum, ad Deum meum et Deum uestrum . Pater meus est origine, non adoptione; natura, non gratia. Ipse enim dixit: Filius meus es tu, ego hodie genui te . Hodie Dei sempiternum est. Non habet initium, non habet terminum, non ortum, non occasum. Nec spectatur apud Deum aliquando crastinus, ubi nunquam fuit hesternus. Taliter ergo Pater meus est. Pater autem uester est, cui accepto mei munere magisterii orantes dicere meruistis: Pater noster qui es in celis . Deus meus est, cui propter uos assumpto homine ut essem mediator Dei et hominum, in cruce positus dixi: Deus meus, Deus meus, quare me dereliquisti ? Non quia a Patris consortio aliquando separatus sum, aut Pater ab unici indiuidua caritate potuit ullo modo discedere, qui ego in Patre, et Pater in me ; sed ut in ueri hominis  carne pro expiatione peccati mortem subiiciens supplicii, hac uice possem dubiis uel infirmis, et precipue manicheis incredulis apertius demonstrari. Ecce qualiter Deus meus est. Deus autem uester est, quia uos in primo homine mea secum cooperante maiestate creauit, et nunc effuso mei sanguinis pretio ad possidenda regna celestia, profunda misericordia recreauit.



SERMO XLu. De unico baptismo.

Psalmus nobis cantauit, et aqua resonuit, quia Dominus super aquas intonuit, et si tonitru de nubibus uoce terra concutitur, et uox Domini super aquas ; que creatura non monetur nisi heretici, qui aquarum uiolant sacramentum, dum repetunt mysterium post Spiritum sanctum? Quid ergo tantum est, quia uox Domini super aquas, qualis est et ipse qui eas congregauit aquas, dum illis nomen  dedit et legem, dum talem ederet uocem: Qui semel lotus est, non habet iam necessitatem lauandi: est enim mundus totus . Si ad uocem Domini super aquas totus est concussus mundus, ad sacramentum sancti Spiritus super aquas, non est totus homo mundus quem lauat Pater et Filius et Spiritus sanctus? uox enim Domini que repeti non potest audiri cum tremore potest. Quia qui semel lotus est, hoc dixit ad peluem, cum discipulis pedes lauabat, et nobis mysterii signum singulare tradebat. Peluis totus est mundus, et rotatum uas illius peluis circuitus est orbis, ubi sumus nos tanquam uasa figuli facta manibus Christi, quia iehsu est qui baptizat in Spiritu sancto et igni . uasa decocta si in caminum reuertantur, continuo sine emendatione franguntur, et leue est hereticis uasa decocta animarum in baptismo gratiarum, ut ad secundum reuocent sue temeritatis lauacrum, pluris se facientes quam Spiritum sanctum. Dic mihi, heretice, quis  dixit in Genesi: Producant aque reptilia animarum uiuarum ; et producte sunt omnes aues uiuentes de utero aquarum, nisi qui dixit: Ite, baptizate gentes in nomine Patris et Filii et Spiritus sancti ? Una uox est: Producant aque reptilia animarum uiuarum; et: Ite, baptizate gentes. Ideo quoniam ipsa uox est in aquis, quando homine renati ad celum uelut aues uolantes de aquis spiritalibus producuntur. Spiritus itaque in specie columbe dignatus est super aquas descendere , et super auctorem baptismi unita pietate manere habitantis, ut intelligas regnum celorum esse qui renascuntur per aquam et Spiritum sanctum. Da mihi in altero loco in specie columbe descendisse Spiritum sanctum, nisi semel quando baptizatus est Christus, et semel quando diluuium passus est mundus. Da mihi secundum diluuium aut secundam columbam. Unum diluuium, una columba, unus ramus, unum baptisma, unus Spiritus, et unum chrismatis  sacramentum. Accusat te illa columba uno contenta gestatorio rami frondentis. Emissa est iterum de arca , et alteram non deportauit, quia sufficit ei quod unum semel sub uno sacramento. uecta labia columbe tenentis ramum tanquam duo sunt Testamenta, ut frondosa tenentis chrismatis Christi mysterium. Et tibi, heretice, leue est multos diluuios iterare? Dominus octo animas in diluuio reseruauit illesas: tu in secundo diluuio illiciti baptismi omnes animas perdis male demersas, quas Christus saluauit ablutas? Tunc Dominus dixit, ne diluuium iterandum speraretur esse ab hominibus: Iam non faciam diluuium super terram, arcum meum ponam in nubibus . uidisti arcum in nubibus. Intellige non futurum esse diluuium. Audisti uocem Christi tanquam arcum in nubibus, id est altissimo iudicio definientis et dicentis: Quia qui semel lotus est, non habet necessitatem lauandi. Nolite iterare diluuium, quia alterum non potestis inuenire Spiritum sanctum. Ut uideo super Patrem et Filium et Spiritum sanctum,  quartum te iactare conaris aut primum, ut dicas quia ubi tu non es, nemo baptizandus est. Pater interest, Filius interest, Spiritus sanctus interest, quia non potest nisi in Trinitate quod preceptum est celebrari. Et tu dicis non esse rectum, quia non fui presens. Ergo Deus noster est presens, ubi tu non es absens. De Domino dictum est: Lauabit Dominus sordes filiorum et filiarum Isrel . Ad Dominum dictum est: Lauabis me, et super niuem dealbabor . Non dixit: Lauat me ille, et ille; sed: Tu me lauabis, quia et sacerdos et populi ab uno lauantur, et sacerdos quod accipit, exhibet sacramento. Pater interest, et non tibi sufficit? Filius interest, et non tibi profuit? Spiritus sanctus interest, et adhuc tibi non sufficit? Sufficit illis quos baptizauit Petrus et Paulus. Paulus autem dicebat, quando sacramentum tradebat: Nunquid in nomine Pauli baptizati estis ? Tu forsitan de nomine Pauli accipiens occasionem, dicturus es quia plus baptizauit  per beatum Ioannem. Inutile est istud argumentum, non tibi patrocinatur. Dic mihi uter erat sanctior, Ioannes an Paulus? Ego utrumque fateor. Tamen Paulum possum dicere Ioanne fuisse fortiorem. Noli te grauando iuuare, ut uidearis quasi recte facere hoc ipsum dicens, ne beato Paulo calumniam uidearis irrogare. Inuenit sanctus Paulus duodecim uiros, et interrogauit eos si accepissent Spiritum sanctum. Illi dixerunt: Nescimus, nec nomen Spiritus sancti audiuimus aliquando. Et ait Paulus: In quo ergo baptizati estis baptismate? Responderunt: Baptismo Ioannis . Et baptizauit eos baptismo Christi. Non rebaptizauit, quia illud prius seruile erat, hoc dominicum est baptismum. Ioannes baptismum habet suum, Paulus baptismum Christi habet, non suum, non Ioannis, sed baptismum Christi. Transit illa precursio baptismi penitentie, quia ipse clamabat: Ego uos baptizo in penitentia, qui autem uenit post me, ipse uos baptizat in Spiritu sancto . Nam post Iudam traditorem nemo baptizauit,  quia baptismum habebat non suum, sed Saluatoris. Ioannes baptismum suum habebat. Ergo Paulus, ut acciperent Spiritum sanctum, in baptismo Christi lauabat. Et tu confitentem tibi, et dicentem, baptizatus sum in nomine Patris, et Filii, et Spiritus sancti, iterum lauare contendis? Quia tu ibi non fuisti, non est plenum Trinitatis sacramentum? Ubi eras quando dixit Filius Dei: Ite, baptizate gentes in nomine Patris et Filii et Spiritus sancti ? Usque ad tempus tuum recentissimum ac sordidissimum inane fuit Trinitatis uocabulum, ut plus ualuerit tua separatio quam Trinitatis unita coniunctio? Sed ego iustus sum, inquis, et uos peccatores. Filius utique malus seipsum iustificat; exitum uero suum non abluet ; sicut tu, qui iustificas te, et sine te uacuas Trinitatem. Quanti falsi testes, prophete et sacerdotes iniqui in lege ueteri circumcidebant filios Isrel, et secundam non legis circumcisionem; et tu secundam  uis congregare uoraginem, ut te iustum asseras operatorem, et non ipsam que totam perficit Trinitatem? Semel est congregatum mare in una congregatione , semel aque animam uiuam protulerunt, semel patres nostri mare in baptismo transierunt.



SERMO XLuI. De uite uera.

Quoniam falcibus crudelium uindemiatorum uinee nostre palmites abscinduntur, et contaminatis atriis ecclesiarum, de paucitate relictorum camere spiritalium elanguent, non habentes umbraculum, curramus ad Christum, qui est uitis uera , cuius cruento pampino estuans inumbratur Ecclesia. Ipse enim uitis est uera plantatus nobis de paterna substantia, cuius uirtus operuit celos, et laudis eius plena est terra . Inde ascendens ad dexteram Patris uitis semper amena, uiridem dans  estuantibus gratiam, extendit palmites suos, aut natiuitatis sue candido flore uestitos, aut passionis cruentatione indutos, manibus in cruce protensis, uelut pampinos dilatauit in terris: ut sit refrigerium bene credentibus Christianis. Curramus sub istam umbram, que de celesti est intexta uite uera, et dicamus sub temporali cauma, Ecce Christus Dominus noster, qui traditus est pro peccatis nostris , in umbra eius uiuemus in gentibus alienis: et tangentes nos etiam citharam Dauid sub uite cantantes dicamus, In umbra alarum tuarum sperabo, donec transeat iniquitas . Ecce enim iniquitas non transit, sed crescit; non quiescit, sed seuit. Dum uindemiat aper de silua et singularis ferus depascitur eam , quia quieta est in throno suo uitis uera, et irascitur Pater agricola: quia amara uitis facta est aliena. Curramus ad istius uitis purpuream destinam sanguinee passionis, et uelut statuam crucis teneamus arundinem, donec Pater agricola remota falce restituat pietatem, et dicamus  illi unius orationis pampino consolante protecti, Pater, Pater qui es in celis, quare nimium laboramus in terris? Nonne tu es uitis uera agricola, et uindemiat nos aper de silua humanam barbarus nesciens misericordiam? Nonne tu uineam de Aegypto transtulisti, nouellasti eam, et impleuit terram ? Testis est Golgotha, ubi sub cruce fecisti scrobem. Ibi plantasti uineam ueram sanguine simul et aqua, donec propaginata uitis a patibulo, a sepulcro, ad celum, texit montes umbra eius, et modo ad amputandos palmites eius montes occupauit barbarus importunus. Cooperuit arbusta eius cedros Dei , et modo nos excelsi amputant inimici: dum non miserentur infanti, nec seni, quia faciem senum non erubuerunt, et super sugentes mamillas misericordiam non habuerunt. Ubi est turris fortitudinis a facie inimici? Deseruerunt eam angeli et ascenderunt leuiores aquilis barbari. Deus, inquit, uenerunt gentes in hereditatem tuam, polluerunt templum sanctum  tuum . Interpella pro nobis, uitis uera, quia nostra amara facta sunt peccata: ita ut queramus umbram, et non inueniamus nisi falces et lanceas. Ambulans stridet aper de silua, et singularis ferus depascens eam, quia Leo de tribu Iuda quietus est in sede sua, et non dabit uocem lucis, donec fere nocturne fugiant cecitatis. Ideo facti sumus in desolationem. Noli pater falcem tue moderationis in moderatis tradere gentibus alienis. Nesciunt putare, sed amputare. Tu nosti bene purgare, qui super niuem nos dignatus es dealbare. Sic abscinde, ut serues nos in radice, non ut pereat de terra memoria nostra, sed sint in uite uera uestigia nostra, et cessante sanguine occisionis, arida uirescat uitis, reparatis de captiuitate sarmentis: quod putamus de omnibus sanctis qui de ista uinea proferuntur. Nonne modo sub eius radicibus deambulantes sancti dolentes, afflicti, uiui deflent, pro mortuis proiecti condolent? Nonne cum dicimus, Quare  uindemiat nos aper de silua, forte respondet nobis Isaias uinitor bonus, Quare? Quia sustinui, inquit, ut faceretis uuas, fecistis autem spinas . Quare? Quia sustinui, inquit, ut faceretis equitatem: fecistis non iustitiam, sed clamorem. Sed iterum conuertamur ad Patrem agricolam bonum, cuius cor eructauit uerbum bonum . Ipse solus purgat sarmentum de uite sua, non falce acuta, sed gratia moderata. Angelus et archangelus non audent istam uineam purgare, ministri enim sunt, non agricole. Solus enim Pater nouit Filium, quia nemo nouit Patrem nisi Filius. Hoc tantum oremus ut non abscisi deficiamus, sed purgatis sarmentis fructum plurimum afferamus.



SERMO XLuII [* 1Kb] . Item de uite uera et palmite.

Iste locus euangelicus, fratres, ubi se dicit Dominus uitem, et discipulos suos palmites: secundum  hoc dicit quod est caput Ecclesie, nosque membra eius, mediator Dei et hominum homo Christus iehsu . Unius quippe nature sunt uitis et palmites: propter quod cum esset Deus , cuius nature non sumus, factus est homo, ut in illo esset uitis humana natura, cuius et nos homines palmites esse possemus. Quid ergo est, Ego sum uitis uera ? Nunquid ut adderet uera, hoc ad eam uitem retulit, unde ista similitudo translata est? Sic enim dicitur uitis per similitudinem, non per proprietatem, quemadmodum dicitur ouis, agnus, leo, aquila, petra, lapis angularis, et cetera huiusmodi, que magis ipsa sunt uera, ex quibus dicuntur iste similitudines, non proprietates. Sed cum dicit, Ego sum uitis uera , ab illa se utique discernit cui dicitur, Quomodo conuersa es in amaritudinem uitis aliena ? Nam quo pacto est uitis uera, que exspectata est ut faceret uuam, fecit autem spinas? Ego sum, inquit, uitis uera, et Pater meus agricola est. Omnem palmitem in me non ferentem  fructum, tollet eum; et omnem qui fert fructum, purgabit eum, ut fructum plus afferat . Nunquid unum sunt agricola et uitis? Secundum hoc ergo uitis Christus est secundum quod ait [** 1Kb] , Pater maior me est ; secundum autem id quod ait, Ego et Pater unum sumus , et ipse agricola est. Non est talis quales sunt qui extrinsecus operando exhibent ministerium; sed talis est, ut det etiam intrinsecus incrementum. Nam neque qui plantat est aliquid, neque qui rigat, sed Deus qui incrementum dat . Et utique Deus Christus est, quia Deus erat uerbum: unde ipse et Pater unum sunt: et si uerbum caro factum est quod non erat, manet autem quod erat. Denique cum de Patre tanquam de agricola dixisset, quod infructuosos palmites tollat, fructuosos autem purget ut plus afferant fructum, continuo etiam seipsum mundatorem palmitum ostendit. Iam uos, inquit, mundi estis, propter sermonem quem locutus sum uobis . Ecce et ipse  mundator est palmitum, quod est agricole, non uitis officium: qui etiam palmites operarios suos fecit. Nam etsi non dant incrementum, impendunt tamen aliquod adiumentum; sed non de suo, quia sine me, inquit, nichil potestis facere . Audi etiam ipsos confitentes. Quid autem est Apollo? Quid autem Paulus? Ministri per quos credidistis, et unicuique sicut Dominus dedit. Ego plantaui, Apollo rigauit, sed Deus incrementum dedit. Non per illos sed per seipsum facit. Excedit hoc humanam humilitatem, excedit angelicam sublimitatem, nec omnino pertinet nisi ad agricolam Trinitatem. Iam uos mundi estis, mundi scilicet atque mundandi. Neque enim  nisi mundi essent, fructum ferre potuissent: et tamen omnem qui fert fructum, purgat agricola, ut fructum plus afferat. Quis enim est in hac uita sic mundus, ut non sit magis magisque mundandus? Nam  si dixerimus quia peccatum non habemus, nos ipsos decipimus, et ueritas in nobis non est; si autem confessi fuerimus peccata nostra, fidelis est et iustus, qui dimittat nobis peccata, et emundet nos ab omni iniquitate : mundet utique mundos, hoc est fructuosos, ut tanto sint fructuosiores, quanto fuerint mundiores. Iam uos mundi estis propter uerbum quod locutus sum uobis . Quare non ait, Mundi estis propter baptismum, quo loti estis, sed ait, propter uerbum quod locutus sum uobis, nisi quia et in aqua mundat uerbo? Detrahe uerbum, et quid est aqua nisi aqua? Accedit uerbum ad elementum, et fit sacramentum, etiam ipsum tanquam uisibile uerbum. Nam de hoc utique dixerat, quando lauit discipulis pedes, Qui lotus est, non indiget ut lauet, sed est mundus totus . Unde ista tanta uirtus aque, ut corpus tangat, et cor abluat, nisi faciente uerbo: non quia dicitur, sed quia creditur? Nam et in ipso uerbo aliud est sonus transiens, aliud uirtus immanens. Hoc est uerbum fidei quod predicamus, ait Apostolus, Quia si confessus fueris in ore tuo quoniam Dominus est iehsu, et credideris in corde tuo quia Deus illum suscitauit a mortuis, saluus eris. Corde enim creditur ad iustitiam, ore autem confessio fit ad salutem . Unde et in Actibus apostolorum legitur, Fide mundans corda eorum . Et in Epistola sua beatus Petrus, Sic et uos, inquit, baptisma saluos facit, non carnis depositio sordium, sed conscientie bone interrogatio . Hoc est uerbum fidei quod predicamus: quo sine dubio ut mundare possit consecratur et baptismus [*** 1Kb] . Christus quippe nobiscum uitis, cum Patre agricola, dilexit Ecclesiam, et seipsum tradidit pro ea. Lege Apostolum, et uide quid adiungat, Ut eam sanctificaret, inquit, mundans eam lauacro aque in uerbo . Mundatio  igitur nequaquam fluxo et labili tribueretur elemento, nisi adderetur in uerbo. Hoc uerbum fidei tantum ualet in Ecclesia Dei, ut per ipsum  credentem, offerentem, benedicentem, tinguentem, etiam tantillum mundet infantem: quamuis nondum ualentem corde credere ad iustitiam, et ore confiteri ad salutem. Totum hoc fit per uerbum, de quo Dominus ait, Iam uos mundi estis, propter uerbum quod locutus sum uobis.



SERMO XLuIII [**** 1Kb] . De Ascensione Domini.

Quantis ornatibus gaudiorum refulsit hodie aula celorum! Angeli enim uota sua sperata diutius receperunt, et hymnum dixerunt in alleuatione portarum. Lux in celis, splendor in ianuis: quia sponsus ascendit procedens de thalamo suo, sessurus in throno suo. Unde sanctus Dauid ponit organum suum  in foribus celorum cantans canticum nouum, quoniam qui descendit, ipse est qui ascendit super celos omnes . Letioribus ergo plectris organum tangens resultat, et dicit protoferum eterni consulis, cernens, non auro gemmisque decorum, sed nubium glacie candidatum. Qui ponit nubem, inquit, ascensum suum, et ambulat super pennas uentorum . Iam enim super aspidem et basiliscum ambulauit, et conculcauit leonem et draconem  pede mortis, plausu resurrectionis, mirabilis in oculis nostris, clarificatus coruscat, ascensione uirtutis, sedens super nubem leuem, compluens apostolos pacis hereditate et testamentaria  caritate. Pacem meam do uobis, pacem relinquo uobis . Ad hanc melodiam sonantium organorum ante aulam regiamque celorum inuitati prosequuntur apostoli, benedictionis uiam petituri gradiuntur cum Domino filii sponsi, pignus accepturi Spiritus sancti. Leuans autem manus suas benedixit eos , dedit eas arrham sponsalis muneris pretiosam, non ex auro gemmisque distinctam, sed caritatis ansulis contextam catenam, qua alligati sequantur eum ad sponsam agni Ierusalem patriam sempiternam. Domine, inquiunt, quare nos derelinquis ascendens, qui nos elegisti in ripa precedens? Domine, quando sumus uerba tua super mel et fauum eminus accepturi, et stillantia rorantis gratie balsamum de tuis labiis ac faucibus libaturi? Aut instrue quo ascendis, aut ne deseras cum ascendis. Quasi scuto benignitatis tue remansimus in aperto nudati, tamquam pulli matris amplectentis pennato uelamine destituti. Quando uenies ad nos qui redemisti nos? Mors tua pretium nostrum  sit. Ascensus tuus pignus nostrum, ne nimio absorpti merore mergamur, quos eleuasti de gemitibus inferorum. Ascendens ergo Dominus, alumnorum suorum tristitiam de nube excelsa suspiciens, emittit consolatorem meroris, nuntios abscedentis, et indices reuertentis, uiri, inquiunt, Galilei, quid statis respicientes celum? Hic iehsu quem uidetis, sic ueniet quemadmodum uidistis eum euntem in celum . Sic ueniet, una erit euectio, una lectica nubifera, una species mansueta, sed clarifica, et peccatoribus metuenda. Non uos eius terrebit aduentus, quos consolatur eius ascensus. Sic ueniet clauorum uulnera illesa demonstrans, et foraminum cruenta monilia. uobis filiis sponsi coronam celestis exhibebit imperii crucem, uulnera non mutabit, quoniam signum Filii hominis in celo fulgebit . Accepto ergo apostoli ascendentis mandato desuper uenturo sancti Spiritus pignore pretioso, in templo erant unanimes collaudantes Dominum, ut una eos inueniret corona ignea amenantium gratiarum.  In templo ergo, fratres, semper unanimes demoremur, et in domo Domini ambulantes cum concordia pacis eius speremus aduentum, et in templo eius omnes gloriam dicamus. Et sicut ignis gratia insidat super nos, non igne succensa, sed roscidata corona.



SERMO XLIX [* 1Kb] . Item unde supra.

Delectat aspicere Christum Dominum portatorus nubibus ascendentem, cum resurgens a mortuis reuerti cepit ad celum, unde uenerat saluare genus humanum. Qui sunt qui exspectant ascendentem? qui uiderunt resurgentem, fugerunt pendentem, et sequuntur oculis ascendentem. Timor in cruce, amor in nube, uisus delectabilis in ere. O dulcis descendentis affectus! O delectabilis euolantis aspectus! Facit uale, et benedicit in pace. Illi se commendant,  et ille benedictionis relinquit gratiam. Benedicit eos extensis manibus, et preparatis in occursum imponitur nubibus: finit eloquium, et iam repetit celum. Candida enim subito apparuit nubes, euectio parata de celo. Apparuit enim nubes, intrauit in eam qui educit nubes ab extremo terre , ut oblectaret oculos eorum nubis amenitas, et irroraret eos ascendentis de celo suauitas: ne sola desiderantium inanis remaneret anxietas. Ecce in clypeo Actuum apostolorum pendentium uiuunt picta lumina piscatorum. Adest Consolator, quia ascendit Saluator.  Mittit continuo duos celestes pretores, ut alumnos suos securos redderet metuentes, et in gaudium conuerteret lacrymantes. Oportebat enim celestes mitti consolatores, ne remanerent trepidi piscatores. Nam et cum imperator de urbe transit ad urbem, et eius nuntiatur aduentus, non mittuntur, nisi domestici pretores, ac palatini, ut nuntient prouincialibus, quando est regis aduentus, aut reditus. Ita et Domino accedente, pretorum  celestium turba resplenduit decantantium, ut tanquam prouincialium respirare faceret angelus a timore corda pastorum. Quando etiam patitur et resurgit, domestici angeli destinantur, et in urbe ac pretorio monumenti resurrexisse nuntiarunt Dominum celi. Et cum nunc ascendit, de choro procedentium Potestatum, et de multitudine cantantium in ere castrorum duo palatini celestis imperii diriguntur, ut flebilia requiescerent lumina piscatorum. Hymnum celestem recitant piscatores. uiri Galilei, quid aspicitis Iesum euntem in celum? Sic ueniet quemadmodum uidistis eum  euntem in celum . Profectus est desiderabilis: non ueniet uobis terribilis. Nubes in occursu, nubes in reditu. uulnera portauit, ipsa iterum reportabit. Crucem retulit cum triumpho, signum Filii hominis parebit in celo. Sic ueniet in ipso corpore, in ipsa nube, in ipsa ueritate, uobis in amore, impiis in tremore. Beati quibus uere dicitur: Sic ueniet quemadmodum uidistis eum euntem in celum. Nunquid sic ueniet oculis peccatorum? Ipsa erit ueritas, non ipsa erit securitas. Dies erit tremendi iudicii, descensus angelorum, resurrectio mortuorum. Accedent angeli, et quodam digito tube sonantis tangent sepulcra terre trementis, ut pignora restituant throno igneo iudicantis. Accedent angeli ad sepulcra prophetarum et ipsorum apostolorum, omniumque sanctorum, et dicent, Ecce est qui sic redit quomodo iterum ascendit. Non diximus, quia sic ueniret quomodo uidistis eum euntem in celum? Qui deduxistis euntem, suscipite redeuntem. Ista allocutio non est  linguarum septuaginta, sed parantur nubes carruce pluuiales, ut occurrant in rore, et refrigeriosa amenitate, qui conscientie non timent questionem. Petamus ergo a Domino Deo nostro ut, sicut hodie Ascensionis celebramus diem, ita reuertentis mereamur matutinam suscipere pietatem, ut dicamus ei mane: Mane adorabo, Domine, mane astabo tibi, et contemplabor te .



SERMO L [** 1Kb] . De sancto die Pentecostes.

Fratres carissimi, hodierno die anniuersalia solemnitas agitur quo die Dominus noster iehsu Christus Spiritum sanctum misit, quem discipulis ante promisit. Dixerat enim, Non potest ille uenire, nisi ego abiero . Quadragesimo itaque die post resurrectionem suam, cuius solemnitatem ante dies decem egimus, ascendit in celum: nec immemor pollicitationis sue hodie misit Spiritum sanctum,  quo impleti sunt prius centum uiginti, qui simul fuerant congregati, eamdemque Domini promissionem fideliter exspectabant. Scriptum est  quia factus est subito de celo sonus, quasi ferretur flatus uehemens; et uise sunt illis quasi lingue diuise sicut ignis, qui et insedit super unumquemque illorum; et ceperunt linguis omnibus loqui, quomodo Spiritus dabat eis pronuntiare. Flatus ille carnali palea corda mundabat; ignis ille fenum ueteris concupiscentie consumebat. Ita quippe tunc Deo placuit sancti Spiritus sui significare presentiam, ut qui eum accepissent,  omnibus linguis loquerentur. Prius itaque breuiter uideamus quare Deus, quando eum promisit, dixit, Non potest ipse uenire, nisi ego abiero. Neque enim separabilis est Spiritus sanctus, aut impotens erat eo presente uenire, a quo non potest discedere. Sed quoniam discipuli, adhuc infirmis formam serui Dominus demonstrabat, in qua uerbum caro factum est, et habitauit in nobis; carnem uero Domini etiam carnales poterant intueri: forma autem Dei, in qua non rapinam arbitratus est esse se equalem Deo , non potest nisi ab spiritalibus cogitari, propterea dixit, Non potest ille uenire, nisi ego abiero: tanquam diceret, Quandiu circa meam carnem occupatus est uester carnalis affectus, tandiu meam diuinitatem non suscipit spiritalis uester obtutus. Dono enim Spiritus sancti promiserat eos introducendos in omnem ueritatem, sicut scriptum est: Fide mundans corda eorum . Beati autem mundo corde, quoniam ipsi Deum uidebunt . Abscessit itaque corporalis forma Domini a corporalibus  oculis eorum, ut per Spiritum sanctum diuinitas Domini insinuaretur cordibus eorum. Nunc deinde uideamus quare tunc hoc erat signum presentie Spiritus sancti, ut qui eum accepissent linguis omnibus loquerentur. Neque enim etiam nunc non datur Spiritus sanctus, et tamen qui eum accipiunt, non loquuntur omnibus linguis: quo euidenti miraculo se illo tempore demonstrabat. Intelligendum est, Fratres carissimi, hunc esse Spiritum sanctum, quo caritas Dei diffunditur in cordibus nostris. Et quoniam caritas Ecclesiam Dei congregatura fuerat toto orbe terrarum, quod tunc etiam unus homo poterat, ut Spiritum sanctum accipiens linguis omnibus loqueretur, nunc Spiritu sancto congregata ipsa unitas Ecclesie linguis omnibus loquitur. Proinde si quisquam dixerit alicui nostrum, Accepisti Spiritum sanctum, quare non linguis omnibus loqueris? respondere debet, Loquor sane omnibus linguis, quia in eo Christi corpore, hoc est, in Ecclesia sum, que loquitur omnibus linguis. Quid enim aliud Deus tunc significauit  nisi Spiritus sancti presentia Ecclesiam suam linguis omnibus locuturam? Impletum est itaque quod promiserat Dominus, Nemo mittit uinum nouum in utres ueteres; sed uinum nouum in utres nouos mittunt, et utraque conseruantur . Merito ergo cum audirentur linguis omnibus loqui, nonnulli dicebant, Hi musto pleni sunt . Iam enim facti fuerant utres noui, sanctitatis gratia renouati: ut uino nouo, hoc est Spiritu sancto repleti linguis omnibus loquendo feruerent, et Ecclesiam catholicam per omnium gentium linguas futuram euidentissimo illo miraculo presignarent. Hunc itaque diem, dilectissimi, sic celebrate, tanquam unitatis corporis Christi. Non enim frustra celebratis, si hoc estis quod celebratis: illi Ecclesie coherentes, quam Dominus implens sancto Spiritu, toto mundo crescentem agnoscit suam, et agnoscitur a sua. Tanquam sponsus sponsam, non perdidit propriam, quia nemo ei supponit alienam. uobis enim in omnibus gentibus  constitutis, hoc est Ecclesie Christi, membris corporis Christi, sponse Christi Apostolus dicit: Sufferentes inuicem in dilectione, studentes seruare unitatem spiritus in uinculo pacis . uidete quia, ubi precepit ut sustineamus inuicem, ibi posuit dilectionem, ibi spiritum nominauit unitatis, ibi ostendit uinculum pacis. Hec est domus Dei de uiuis lapidibus fabricata, in qua talis paterfamilias letatur habitare, cuius oculos ruina diuisionis non debet offendere.



SERMO LI [* 1Kb] . De eodem.

Dies nobis, fratres, gratus illuxit, quo sancta solemnitas fidelium fulget aspectibus, feruet in cordibus.  Celebramus quippe eum diem quo Dominus iehsu Christus, resurrectione et ascensione glorificatus, misit Spiritum sanctum. Sicut enim scriptum est in Euangelio cum diceret: Si quis sitit, ueniat, et bibat, flumina de uentre eius fluent aque uiue; euangelista sermonem exponit, et ait, Hoc autem dicebat de Spiritu, quem accepturi erant hi qui in eum fuerant credituri. Nondum enim erat eis Spiritus datus, quia nondum fuerat iehsu glorificatus . Restabat ergo ut, clarificato Iesu, cum resurrexisset a mortuis et ascendisset in celos, iam daretur Spiritus sanctus, ab eo missus a quo promissus, sicut et factum est. Quadraginta enim Dominus post resurrectionem diebus cum discipulis suis conuersatus ascendit in celum, et die quinquagesimo, quem hodie celebramus, misit Spiritum sanctum, sicut scriptum est , Quia factus est subito sonus de celo quasi ferretur flatus uehemens, et uise sunt illis lingue diuise, sicut ignis qui insedit super unumquemque eorum; et ceperunt linguis  omnibus loqui, quomodo Spiritus dabat eis pronuntiare. Flatus ille a carnali palea corda mundabat. Ignis ille fenum ueteris concupiscentie consumebat. Lingue ille quibus loquebantur a sancto Spiritu impleti per omnium gentium linguas futuram Ecclesiam presignabant. Sicut enim post diluuium superba impietas hominum turrim contra Dominum fabricauit excelsam , quando per linguas diuersas diuidi meruit genus humanum, ut unaqueque gens linguam propriam loqueretur, ne ab aliis intelligatur: sic humilis pietas fidelium earum linguarum diuersitatem Ecclesie contulit unitati: ut quod discordia dissipauerat, colligeret caritas, et humani generis tanquam unius corporis membra dispersa ad unum caput Christum compaginata redigerentur, et in sancti corporis unitatem dilectionis igne conflarentur. Ab hoc itaque dono Spiritus sancti prorsus alieni sunt, qui oderunt gratiam pacis, qui societatem non retinent unitatis. Licet etiam ipsi hodie solemniter congregantur,  licet istas audiant lectiones quibus Spiritus sanctus est promissus et missus, ad iudicium audiunt, non ad premium. Quid enim eis prodest percipere auribus, quod cordibus respuunt; et eius diem celebrare, cuius lumen oderunt? uos autem, fratres, membra corporis Christi, germina unitatis, filii pacis, hunc diem agite leti, celebrate securi. Hoc enim in uobis impletur, quod illis diebus quando uenit Spiritus sanctus presignabatur. Quia sicut tunc qui sanctum Spiritum percipiebat, etiam unus homo linguis omnibus loquebatur, sic et nunc per omnes gentes omnibus linguis ipsa unitas loquitur, in qua constituti Spiritum sanctum habetis, quoniam Christi Ecclesia loquente omnibus linguis, nullo schismate dissidetis.



SERMO LII Item de Pentecoste

In hac solemnissima congregatione, Spiritus sancti  de celo descendentis celebramus aduentum, qui iam frequentauimus Mediatoris ad celos reuertentis ascensum. Promiserat quippe Patris unigenitus Filius, dum hominem gestaret in terris, adherentibus sibi beatis apostolis, dicens: Nisi abiero, Paracletus non ueniet ad uos . Paracletus Greco eloquio, consolator dicitur in Latino. Consolatus est pusillanimes Christus, habitans cum hominibus in homine Deus, suscepte mansuetudinis magisterio, beneuolum fortitudinis sue prebens infirmis auxilium. Consolatorem promittit Spiritum sanctum, ne tristes discipuli remanerent post eius ascensum, qui cum ipsis maneat in eternum. O indiuidue operationis unitas! O Filii et Spiritus sancti cum Patre omnipotente consimilis et consempiterna potestas! Deum Patrem esse consolationis Paulus apostolus predicat  Ecclesiam Corinthiorum informans: Benedictus, inquit, Deus Pater Domini nostri Iesu Christi, pater misericordiarum, et pater totius consolationis, qui consolatur nos in omni tribulatione nostra. De Filio uero sequenti sermone subiecit, dicens: Sicut abundant passiones Christi in nobis, ita et per Christum abundat consolatio nostra . Ecce Pater consolatur, ecce similiter Filius consolatur, ecce Spiritus sanctus consolatur, qui Paracletus nominatur. Quomodo a quibusdam sacrate unitas scinditur Trinitatis, que et indissociabilem possidet in dominatione uirtutem, et in consolationis munere communem adoptiuis exhibet caritatem? Principaliter ergo potestate a Patre procedens, nec a Filio recedens, Spiritus sanctus super apostolos ceterosque centum uiginti una habitatione collectos, hodierna die descendit, pollicitationem uerissimam retinentes, spe secura gaudebant, oratione continua exigebant. Indeclinabili patientia firmissime sustinebant, superioris dignitatis carismata percepturi in superioribus habitabant, fidelem crediderunt promittentem, et cordibus  preparatione mundatis meruerunt excipere uenientem. Factus est igitur de celo sonitus, sicut nunc recitatum audiuimus, tanquam adueniente spiritu ualido, et repleuit totam domum ubi erant sedentes, et uise sunt illis dispertite lingue tanquam ignis, seditque super unumquemque eorum. Et repleti sunt omnes Spiritu sancto, et ceperunt loqui uariis linguis, quomodo Spiritus dabat eloqui eis . Quod in igne Spiritus sanctus adueniens super beatos apostolos sedit, Deum se esse iudicio manifestauit. Deus enim noster, ait uas electionis Hebreis scribens, Ignis consumens est . O salutaris ignis! quem suis accendere cupiens in electis clamabat Filius maiestatis, Ignem ueni mittere in terram, et quid uolo, nisi ut accendatur ? O, inquam, salutaris ignis, cremans stipulam uitiorum, coruscans flamma uirtutum, excolauit quodammodo in illius mansionis celesti fornace piscatorum apostolorum labia beatorum, et quasi peritissimus  aurifex sordiculas ex omni parte diligentius coquendo detersit, ut nitidum tali de officina producitur aurum, Christigeno exercitui erogandum, et stipendio totius seculi distributione largissima profuturum. uultus in apostolis rutilans insigne decus sancti Spiritus preferebat, et lingua internas diuitias publicans diuersarum gentium multitudine congregata suauissimo eloquio predicationis permulcebat. Stupebant autem cum admiratione et mente confusi, quia audiebant unusquisque eorum lingua sua loqui illos. Et dicebant ad alterutrum: Nonne omnes isti qui loquuntur Galilei sunt? Et quomodo audiuimus eos loquentes nostris linguis magnalia Dei ? Magnos palatii celestis a seculis absconditos Spiritus sanctus reserauit hodierno die recessus. Quanti exinde prolati sunt thesauri! Quanti donati emeritis seruulis lapides pretiosi! Quanti ditati sunt auro nobilissimo, nullo uisibili metallo comparando! Non enim fossores adhibuit exsilio relegatos, qui penali labore suscepto, brachiis deficientibus, et  infectis nigredinis fumo corporibus, ut ad obryzum mundissimum peruenirent, secretas terrarum uenas malleo pulsante rimarentur: sed super electos apostolos Spiritu ueritatis insedit, pectora oraque repleuit, tanquam regalium infigens ornamenta gemmarum, cognitionem linguarum distribuit diuersarum: ut dum unus homo uariis loquitur linguis, regnatura unitas pulchritudinis in omnibus figuraretur Ecclesiis. Sed inter ceteros qui tunc Hierosolymis aderant, et Deo gloriam dabant, uniuersalis prouincie uiros, nonnulli cecati imprudentia mentis, ebrios et musto plenos beatos apostolos inuidendo subsannabant, et irridendo dicebant, Isti ebrii sunt et musto pleni . Respondete mihi, duricordes ad credendum, procliues ad detrahendum, quisquamne  hominum calidi musti potatione sopitus, efficitur ignote lingue disertissimus? Quomodo poterit temulentus lingue quam non didicit magisterium usurpare, qui labiis uino turbatis in propria locutione incipit claudicare? Ignoratis quid loquamini delirantes. uanitas irrogate huiusmodi calumnie uestram retundit dolosam, redarguitque falsitatem, nostram confirmat et astruit simplicissimam ueritatem. Omnes apostoli uenerandi, noui et integri, nullis pittaciis uetustatis assuti, uino nouo spumantes, pinguedine uidelicet Spiritus sancti redundantes, et aliis suauiter flagrant, et in semetipsis incorruptibili sinceritate conseruant. Reuertimini ergo, preuaricatores, ad cor, apponite anime uestre nares, capite ineffabilem odoris tanti dulcedinem, labiorumque internorum haustu, mellifluum bibite cruoris inexperti saporem. Hoc uinum uiscera curat, corda letificat, sobrie inebriat, et ad conuiuium eterni Patrisfamilias potatores suos inuitat. Nos autem, fratres mei, in hac sacratissima festiuitate, spiritali iocunditate gratulantes, sempiterne Trinitatis unum Deum colentes,  unumque nomen orantes, serenum ignem Spiritus sancti, quo apostoli repleti sunt, medullis nostris celitus inspirari poscamus: ut omne nubilum ab intimo domicilio pellens, sensus intelligentie fulgoris sui claritate perlustret; quatenus ualeamus uigente in nobis potentie eius lumine primogenitorum Ecclesiam lampantibus faculis introire, sanctorumque splendentium choris angelicum alleluia decantantes felicitate perpetua inherere.



SERMO LIII. In Natali Ioannis Baptiste.

Congregauit nos hodierni diei preclara natiuitas quo [* 1Kb] natum sanctum Ioannem Christi Domini precursorem catholice Ecclesie ueridica testatur auctoritas. Huius pater uenerabilis Zacarias pontificatus sui tempore, cum in Sancta ingrederetur sanctorum, ut uirtutum Domino, sicut nunc Luce Euangelium  docuit nostris auribus recensitum, placabile adoleret incensum, expauit repente diuinitatis niueo cultu per ethera angelum uolantem, et corusco descensu a dextris altaris inter sacrificia consistentem. O salutis holocausti propositio, et Deo beneplacita sincere immolationis oblatio! Ascendit flagrantissima suauitas precis, delectatus est habitans in excelsis Dominus maiestatis, et disposito ante secula imperspicabilis consilio uoluntatis, responsum accepit simplicis interpellatio sacerdotis. uerum cum aduentus sui uisitatione deterritum Gabriel angelus conspexisset antistitem, continuo blando fouit alloquio trepidantem. Ne timeas, inquit, Zacaria: quoniam exaudita est oratio tua, et uxor tua Elizabeth pariet tibi filium, et uocabis nomen eius Ioannem, et erit gaudium tibi et exsultatio, et multi in natiuitate eius gaudebunt. Erit enim magnus coram Domino; uinum et siceram non bibet, et Spiritu sancto replebitur adhuc ex utero matris sue , et reliqua. Obstupuit Zacarias, qui non pro postulando libero  templi secreta introiuit, sed pro populo Domino commendando legatus astiterat, et ancipiti tractatu fluctuans usque ad uultus suffusionem mutatus, cogitare primitus cepit emensum sue tempus etatis, deinde et Elizabeth infecunde comparis iam in summum senium dierum procliuitate uergentis, geminaque dubitatione permotus, exstitit angelico promisso  incredulus. Unde hoc, inquit, sciam? Ego enim sum senex, et uxor mea processit in diebus suis : tanquam diceret, Impossibilis mihi uidetur, o beate nuntie, tue pollicitationis assertio; meis enim in lumbis uirtus emarcuit seminandi, in mea quoque coniuge nunquam spes apparuit pariendi, transacta est in utriusque membris etas congrua partui. Quomodo uel ex marito sene decrepita anus  concipere, uel iam desiccata surculi ueternosi radice, duro cortice tecta poterit arbusta sterilis germinare? Noli, noli, Zacaria, celesti obsistere uoluntati; uerbum Dei uelociter currit quocunque fuerit destinatum. Nullo obstaculo prepeditur, ut deifice ordinationis perficiat imperata. An non legisti  Annam sterilem post multorum annorum seriem Samuelem filium peperisse? Nunquid in ea solius carnalis concupiscentie preualuit coitus, aut uirilis tantum insertio pullulauit? et non potius fides uirtutem in conceptione seminis impetrauit? Rachel Iacob patris tui copulata coniugio , nullo prolis concesso fructu gemebat. Placuit Creatori, et effecta patriarcharum mater Ioseph illum castissimum atque industrium uirum generare promeruit: qui recusans stuprum impudicitie, et distrahentium fratrum oblitus iniurie, patri simul, omniumque insidiantium familie cognatorum famis tempore frumenta largiter ministrauit. Abraham similiter, sicut et tu albescentis capitis dignitate, euique maturitate  senescens, cum iam centenarii numeri prolixos ageret annos, incentiue cupidinis frigescente feruore, nullum sibi sperans futurum stirpis legitime successorem, nonne de uetula nonagenaria sacra ex sese conceptum Isaac suscepit heredem ? Adeptus est pius pater gignendi possibilitatem, quia fidelem credidit pollicentem. Propterea igitur, quia tu, o Zacaria, quod ex uerbis mei oris audisti, incredibile esse dixisti, donec fecundetur quondam sterilis costa tua, silentii carcere detrusa compedita tenebuntur labia tua. Et cum Elizabeth ex desperatione tibi promissum genuerit filium, tunc oris tui reformabitur absolute lingue sermocinantis officium. O mysterio grauida! O miraculo referta beneficiosa uindicta! Pater uocis uoce priuatur, et tandiu ultionis sententia durauit in patre, quandiu uox uerbi nasceretur ex matre. uox quippe Ioannes, uerbum Christus. Eumdem audi Ioannem uocem se esse fatentem. Ego sum, inquit, uox clamantis in deserto:  Parate uiam Domini, rectas facite semitas Dei nostri . Audisti Ioannem uocem in eremo proclamantem, uerbum intellige Christum indiuidua cum Patre eternitate regnantem. Ut autem hoc et credere possis et capere, alium ausculta Ioannem. Illum dico Ioannem Zebedei piscatoris filium, pridem reficientibus retibus occupatum, fluctibus marinis intentum, eruendis pelago piscibus genuino artificio deditum, nunc uero Christi discipulum, a Christo cum ceteris electum, pre ceteris dilectum, a Christo apostolicum et euangelicum egregia similitudine aquile comparatum, stricto lapsu era secantem, uehementi stridore uolando cuncta sublimia penetrantem, celum ac sidera pretereuntem, potestates inuisibilium sedium postponentem, dominationes angelicas transcendentem, et uerbum Deum ex Deo et in Deo manentem intrepido mentis obtutu imprestricta acie contemplantem. Ipse etenim solus taliter de Christo in exordio sue predicationis intonuit, In principio erat uerbum, et uerbum  erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Ecce qualis et quanti Iudicis die hodierno clarissimus natus est preco, ante conspectum patri pronuntiatus, per quem fuerat matris in aluo ferendus. Que est ista gratia ineffabilis? Que sunt iste incomprehensibiles diuitie largitatis? Clausus secretis genitalibus retinetur, et ibi sancti Spiritus munere decoratur. Necdum uiuendi principia inter homines auspicatur, et Propheta Altissimi designatur. Ita quippe Gabriel illustris palatii celestis cancellarius astipulatur, Multos, inquit, filiorum Isrel conuertet ad Dominum Deum ipsorum, et ipse precedet illum in spiritu et uirtute Elie, ut conuertat corda patrum in filios, et incredulos ad prudentiam iustorum, et parare Domino plebem perfectam . Nam quia uenturus erat uulue uirginalis purissimis uisceribus, non libidine seminatus, sed fide conceptus ad redemptionem  mundi Saluator, precessit de sterili genitus, quo nullus maior est in natis mulierum electus. Iste metator magnus ante magnificum, mirandus ante precelsum, amicus uerbi, paranymphus sponsi, qui uirginem uirginum, Dei scilicet Agnum aspiciens, uelut sponsum regali diademate coronatum, de uirginali thalamo processurum, nuptias Christi et Ecclesie diu a patribus ardentissime desideratas aduenisse cognouit: atque ex uinculo pudici uentris aula consecrati uteri uectari proprium speculans creatorem, non corporeis gressibus salutans, sed totis anime motibus conscia genitrice serus puerperio tripudians singulari iocunditate gestiuit, et exsultando in utero, ex utero salutauit. Sic namque Elisabeth ingredienti ad se Marie sancte respondit, Benedicta tu inter mulieres, et benedictus fructus uentris tui. Et unde hoc mihi, ut ueniat mater Domini mei ad me? Ecce enim, ut facta est uox salutationis tue in auribus meis, exsultauit in gaudio infans in utero meo . Itaque quia Rex et medicus terre, Deus et homo Christus, pretiosissimum  exhibens sui corporis antidotum, propter hominem reficiendum longa peccatorum ualetudine sauciatum, in hominem ueniebat, tam excellentissimi atque peritissimi archiatri nobilissimus preuius planam uiam, semitamque rectissimam, non in terre conuallibus, sed in sensibus hominum componebat: mansionem regiam spretis domibus eburneis, despectis laquearibus aureis, marmoratisque pretoriis abdicatis, in animis credentibus celorum Domino preparabat. Gratulare igitur, gratulare, beate Zacaria sacerdos et pater, quod exiguo terni mensis tempore flagello correptionis imposito effari minime ualuisti, amplificato fenore recepisti. Dubitasti paululum cum de nascituro pignore predicantem audires archangelum, de sacris egrediens mutus ad populum, emendantis silentii tolerabile pretulisti supplicium, terminantis diei meta uoluente magnum coram Domino suscepisti filium, senili ex utero fusum. Suscitatus quo nomine puer appellaretur natus, sicut tibi euangelizauerat  angelus, sumptis pugillaribus Ioannis scripsisti uocabulum. Continuo resolutum est tue taciturnitatis uinculum, et benedictione dominica cumulatum canore uocis tibi restitutum est famulatum. Gaudeamus, fratres, etiam nos ipsi in isto solemnissimo die mirandam natiuitatem serui deuota frequentia celebrantes, inenarrandam natiuitatem Domini tota cum reuerentia prestolantes: ut quibus letitiam procurauit per sterilem uenientis generatio precursoris, fructu intemerate uirginis subsequenti perpetua tribuatur securitas Redemptoris.



SERMO LIu. Item unde supra.

Congregauit nos huius diei preclara solemnitas, quo natum sanctum Ioannem Christi Domini precursorem catholice Ecclesie ueridica testatur auctoritas. Cuius merita exordia natiuitatis eius ostendunt, Domino testificante atque dicente quod in natis mulierum  nemo surrexit maior Ioanne Baptista . Nulla quippe Ecclesia celebrat diem quo carnem assumpsit, quinimo illud frequentat quo carnalia cuncta reliquit. Domini igitur illustris et beata natiuitas celebratur, quam stella prodidit, et Herodes expauit, quam idem sanctus Ioannes ex utero, et in utero Spiritu sancto repletus tripudians agnouit, reuerendissime salutauit. Quamobrem mittitur preco qui nuntiet Iudicem, dirigitur precursor qui predicet Saluatorem. De ipso etenim dictum est: Ecce mitto angelum meum ante faciem tuam, qui preparabit uiam tuam . De quo etiam propheta Isaias uaticinatur dicens: uox clamantis in eremo: Parate uiam Domini, rectas facite semitas Dei nostri. Omnis uallis implebitur, et omnis mons et collis humiliabitur, et erunt que praua sunt directa, et que aspera sunt in uias planas, et uidebit omnis caro Saluatorem Dei . Ecce uox sonat in eremo, humilitas precipitur montibus, et a superioribus uiis ac semitis  tortuosis rectitudo et planities imperatur. In hominum corda fidei preco componitur, et humana mortalitas deterretur. O carnalis infirmitas, quid factura es in aduentu serenissimi Iudicis, cum de tuis factis rationem reddere ceperis, que non uis nunc predicationem suscipere tanti preconis clamantis atque dicentis: Ecce iam securis ad radicem posita est arboris. Et omnis arbor que non facit fructum bonum excidetur, et in ignem mittetur . Cuius preconis quanta sublimitas nascentis sit, in hoc apparuit. Dum enim esset sterilis mater, aduocatus pro populo eloquentissimus fuerat pater. At uero cum sterilis fecundaretur mater, mutus et absque uoce efficitur pater. Qui tempore pontificatus sui, dum pro populo intra Sancta sanctorum intraret ut Domino incensum offerret, ecce subito Gabrielem illum secretorum familiarissimum diuinorum per ethera uolantem inter altaria perturbatus conspicit assistentem. Quem cum cerneret placido uultu, tali fouit alloquio trepidantem: Zacaria, ne timeas: exaudite etenim sunt orationes  tue, et uxor tua Elizabeth pariet tibi filium, et uocabis nomen eius Ioannem. uinum et siceram non bibet, et Spiritu sancto replebitur adhuc ex utero matris sue, et multos filiorum Isrel conuertet ad Dominum Deum ipsorum , et reliqua. At ille intra se cogitare cepit, et usque ad uultus suffusionem mutatus admirans ait: Unde hoc sciam? ego sum senex, et uxor mea processit in diebus suis . Et angelus: Crede, Zacaria, angelo, crede celesti ministro: accommoda nuntio fidem, si non uis perdere uocem. Ecce ubi incurristi perfidie noxam, statim accepisti in ostio lingue catenam. Hic angelicus et gaudium portat et uinculum: fidem obseruat et uocem. Si credideris, gaudium meruisti; si non credideris, lingue uinculum incurristi. Et Zacarias: Unde hoc sciam? ego enim sum senex, et uxor mea processit in diebus suis. Et angelus: Ergone impotens est Deus de sterilibus producere filium, qui ex limi materia fecit hominem primum? Et Zacarias:  Unde hoc, inquit, sciam? Et ille: Ego sum, inquit, Gabriel, qui assisto ante Dominum, et missus sum loqui ad te, et hec tibi euangelizare. Et ecce eris tacens, nec poteris loqui usque ad diem quo hec omnia fiant, pro eo quod non credidisti uerbis meis, que implebuntur in tempore suo . O mira potestas! Non credit Zacarias sterilem iussu Domini parituram, et diuino precepto uinculum eius meruit accipere linguam. Tollitur a Patre, donec generatur a matre, ut tunc accipiat uerbum, ubi susceperit filium. Obstupuit in cithara corporis pulsabulum uocis, et cum uniuersa uiuerent in corpore membra, sola iacuit in sepulcro dentium lingua. Erat igitur in manibus angeli et munus et gladius. Denegauit Zacarias muneri animum, et exercuit angelus in lingua supplicium. Non credidit, et siluit, angelus loquebatur, et Zacarias in sermonis palato ligabatur. Ille in promisso filio titubabat, exspectabat angelus fidem. Ubi Zacarias non credidit, illico in ore compedes taciturnitatis accepit. uolutabatur sermo in crate pectoris, nec  audiri poterat foris, quia eius ora imperii clausa fuerunt clauis. Ecce angelus claustrum in labiis Zacarie posuit, et hospitium uerbi conclusit. Ascendit unde uenerat, signans quod precepto diuino legauerat. Tunc soluitur quando Ioannes nascitur. Tunc accepit eius lingua solutionem quando Elizabeth edidit uocem. Ipse enim Ioannes uox clamantis in eremo, qui necdum de uulua matris exierat, et iam exemplum perfidis demonstrabat. Adest igitur propheta in luce, ex uisceribus maternis lucerna educitur, de nomine ambigitur. Pater, quidnam uocaretur, inquiritur, et quia loqui non poterat, pugillares ut accipiat postulat. Scripsit nomen Ioannis, et nodus illico disruptus est uocis. Et ut uoci nomen imponeretur, uocis ianua que clausa fuerat reseratur. Auspicatur Zacarias uocem in uoce. Generatur filius, et pater soluitur mutus. uox a matre editur, et in ore patris sermo creatur. Et quem incredulitas fecerat mutum, orientis natiuitas filii loquendi prestitit beneficium.  uox uerbum precessit, lucerna Solem iustitie antecessit. Gignitur uox ex sterili sene, et uerbum ex purissima nascitur uirgine. Hic in aridis uisceribus creator uigorem renouat iuuenilem, in uirginalibus uero membris Christus nature immutat legem. In Elizabeth libidinis calor accessit, in Maria uero feruor uirginitatis non abscessit, quia Spiritus sanctus adueniens diuinum templum aptauit. Nascitur ante Dominum seruus, ante Iudicem metator excurrit. Conditio federis coniugalis in Ioanne mutatur. In Christo euacuatur: quia senum sterilium copula edidit mundo Ioannem, uirginalis autem integritas seculo peperit Saluatorem. Sed in genitrice Ioannis infusa dignoscitur esse carnalitas, in matre uero Christi sancti Spiritus est operata maiestas. Celebremus ergo hunc diem, carissimi fratres, in augmento fidei, spei et caritatis, non nugacitatis, nequitie et uanitatis: ne cum precursorem Domini contristauerimus, iratum ipsum Iudicem cum uenerit sentiamus.



SERMO Lu. De Decollatione sancti Ioannis Baptiste.

Euangelice lectionis, fratres, hodierna narratio opportunam collationem sensibus nostris attribuit. Audiuimus uitiis obuiasse uirtutes, cum Herodis nequitia. Herodiadis luxuria, sancti uero Ioannis ueneranda iustitia demonstrata est: in tantum ut libenter susciperet mortem, ne uideretur contemnere ueritatem. uide que tria in unam conuenerint causam. Mirande res, si recte discutias grauitatem prophete, luxuriam muliebrem, et Herodis seuissimam feritatem. Dicite mihi quid habetis cum Ioanne Baptista, Herodes et Herodias, quos ad consortium adduxit nominum impuritas criminum? An hoc timetis, ne qui uobis uocabulis coniungimini, in luxuria forsitan separemini? Estote certissimi quia, sicut uno consensu caditis in luxuriam, ita uno nomine suscipietis sententiam. Tenetis in carcerem iustum, quia  uobis legaliter interdixit incestum: quasi possit ueritas alligari. Et si omnia membra uinculorum nexibus astringat, sola lingua non potest custodiri, cui liberum est ueritatem ab impiis contaminari. At inquies: Quare impedit desiderium nostrum? Ille potest desiderium impedire, cui licet in tempore flagitia remouere. Nunc uero cum hoc tibi denuntiat propheta, quia Domini uoluntati displiceat, nemo fere sapiens erubescit audire, quod non piguerit sine uerecundia perpetrare. O humana dementia! Ut luxurietur Herodes, necatur Ioannes. Nunquid propheta suo te terruit merito, et non diuino iudicio? Res est extreme dementie, odisse loquentem, nec metuere iudicantem; quasi idcirco iam non timeas iudicem reticendum, si preconem possis necare clamantem, de quo Isaias testatus est, dicens: Hic est uox clamantis in eremo: Parate uiam Domini, rectas facite semitas eius . Iam ueniendum est ad passionis fastigium. Paratum est conuiuale theatrum, producitur lasciua carnifex femina que prophetam non gladio, sed saltatione  prosternat. Molli puella gressu procedit in medium, homicidium petitura, et adultero placitura; alienum in pedibus portans sanguinem, et sceleris postulatura mercedem. Sic saltat ut placeat, sic placet ut occidat; proh nefas! ut luxum corporis sui mulier periculum petat capitis alieni. Quid agimus, Ioannes? Quem non terruit uasta eremi solitudo, terrebit muliebris ista saltatio? Caput tuum mulier petitura est. Sed melius est, inquit Dominus, ut unum ex membris tuis abscindas, quam totum corpus tuum gehenne ignibus tradas . Et iterum: Nolite timere eos qui occidunt corpus . Ecce iam diabolo procurante ludens cepit delectari puella, ad hoc solum ut possit occidere prophetam Nescio quid habet semper muliebre nomen cum sanctis. Et Elias, in cuius spiritu uenisse Ioannem testatus est Dominus , Iezabel reginam grauem passus est inimicam , quam dum fugit, totam uitam suam in fuga contriuit: cuius  tantum timuit gladium, ut uiuus fugisset in celum. Quocunque pacto persequitur mulier, si placeat, iugulat; si displiceat, peius excruciat: sed melius displicet cum corporis morte, ne anime tollat, quod maius est, sanitatem. Quod iamdudum dicere perhorresco, placuit et saltatrix: sed quid mirum si, inter dapes largas et poculorum frequentes procellas, puella lasciuiens mulceat sensus, inclinet affectus? uinum et saltatio, duplex incendium uoluptatis. Insuper offertur luxuria, quodcunque poposcerit premium statim esse donandum, etiamsi dimidium regni femina petiisset, Salomone attestante quia non est caput super caput serpentis, et non est malitia super malitiam mulieris. Et iterum: Commorari leoni et draconi placebit in eremo, quam habitare cum muliere nequam . Culmine igitur regni contempto, caput Ioannis petiuit in disco; plus odiens eum qui interdixit incestum, quam diligens eum qui promiserat regnum. Exsecratur magistrum discipline, presumit de mercatore luxurie. O nequitia femine!  Elegit contemnere honorem, ut lucrum faceret sanguinum. uere quia non cogitat de imperio, cui carior est turpido. Recens exsecti capitis sanguis fluebat in disco, ad pietatem prouocans bonos, terrorem malis incutiens, hoc solum scilicet defuit regalibus mensis. Multorum credo iam capita piscium pecudumque precesserant, sed quantum est ad regiam uoluntatem? Potuit hoc forsitan et priuata mensa conspicere. Nihil actum, nichil denique procuratum esset, si defuisset regio prandio caput humanum. Et hoc non passim aut forte uulgare, sed de carcere ad mensam caput allatum est prophetale. Solent reges solemnitatibus suis magnas ac terrenas epulas querere, Herodi cepit et carcer delicias mini trare. Et ideo semper est Deo grata paupertas, cuius cibus non habet sanguinem, sed olusculum uile mansuetam supplet esuriem. Nam tribus pueris  cibus, olus et legumina fuit. Alioquin nunquam uincerent flammas, si uellent amare delicias. uere quia nescis quid agat  impietas, cum eum quem odis plus honoras quam damnas. Utique cum argenteo disco caput exhiberi iubes ad mensam, non est, ut credis, memoria crudelitatis, sed illius iam monstratur decus honoris. Ita enim portabitur et ad celum, ut inde tibi infensum iudicem excitet Deum, cui est gloria in seculorum secula.



SERMO LuI. De Natali S. Ioannis Baptiste.

Bonum nobis hodie conuiuium precursoris in mensa preparatum est confessoris. Cyprianus amico hospitium, sed Ioannes nobis celeste prandium preparauit. Ioannes, inquam, et Cyprianus. Ille puer Propheta Altissimi , iste senex sacerdos est Christi. Ille sanctificatus in uentre, iste sanctificatus in suo sanguine. Ille preco, iste togatus. Pro ambobus unus Christus est aduocatus. Ille exsiliens in utero, iste triumphans sub gladio. Ille precursor,  iste confessor. Ille in mensa, et iste sub mensa. Ille in mensa caput perdidit, sed non amisit; iste in mensa caput non perdidit, sed inuenit. Illius enim caput in catino, istius caput in templo. Ambo in mensa, sed et ambo sub mensa, qui uidit, inquit, animas iustorum sub ara Dei . Sub ara Ioannes, de quo mater sterilis erubescebat, et super aram positus Christus, de quo mater uirgo gaudebat. Sed quoniam non propria sunt munera Dei, assumpsimus ab amico in honorem amici. Dimittamus paulisper palmis suis et triumphis contentam gloriosam utriusque passionem, et credamus admirabilem natiuitatem. Hodie preco nascitur: sed quoniam dignitas dissimilis nec aduentus equalis, preco uenit in rheda senili, Iudex autem in carruca uenit uirginali. Que carruca non soli est nata uiro, sed Domino. Dicuntur imperatores terreni inter carrucas diuersas, quarum sessione utuntur, habere carrucam, in qua nullus sedeat, que uocatur angelica. Ista carruca non tantum angelica, sed et  dominica, in qua non sedet homo, sed Deus et homo. Ecce carruca, ecce aduentus, qualis est preco missus? Precedebat preco ante carrucam uenientis Domini communis. Quid dicebat? Domine, precedo ego gressus tuos, quia tu possedisti renes meos . Gratias tibi, Domine: tu uias meas de longe cognouisti, et mihi uias tuas proximas commisisti. Gratias tibi, Domine, preposterasti conditionem meam, et promisisti gratiam tuam. Mater tua iuit ad matrem meam, et ego precedo ante faciem tuam. Gratias tibi, Domine: tu suscepisti me de uentre matris mee, ut agnoscerem te in utero matris tue. Maternus me uterus intra anguste uulue secretarium tenebat inclusum; misisti Christum tuum, illuminasti cor maternum. Misisti intus lucentem lampadem tuam, ut ego agnoscerem matrem tuam. O bona lampada, non que diligit seculum, sed que diligit celum. Si uultis recta lingua uocare diem lampadarum, diligite Spiritum sanctum: sed hoc dolemus, quia sunt multi qui diem uocant lampadam, et sunt in medio tenebrarum.  Diximus ergo carruce qualitatem, diximus precedentis legitimam seruitutem: ueniamus ad ipsius aduentus dominici dignitatem. Ante carrucam imperatoris qui precedunt metatores, palatini, protectores, tribuni, duces et comites, signa, dracones et uexilla, et flammule ille concordissime pannorum diuersitate gaudentes, tube sonantes, urbes trementes, innocentes gaudentes, rei timentes. Ante carrucam Regis nostri uideamus que precedunt: uenerabilia sacramenta, templum, Sancta sanctorum, altare aureum, propitiatorium, ubi est remissio peccatorum; urna aurea, in qua est sortis diuine iudicium, non electionis humane constabat arbitrium; Cherubin protegentia propitiatorium alis suis, et defigentia oculis suis; uirga florescens, manna ad pietatis exemplum, quia panem celi dedit illis . Ibi et tabule doctrine celestis date discipulis bonis, sed facte duris. Ibi sacerdos, ibi ara, ibi flagrat incensum. Ibi angelus cum homine astat ad unum altare.  Gratias tibi, Domine, pacificare cepisti sanguine crucis tue, siue que in celis sunt, siue que in terra. Hodie angelus cum homine astat ad altare. Utinam staret nobiscum Gabriel, ut puritate paterna per societatem angelicam fugeret fraterna discordia, et reformaretur antiqua concordia. uideamus ergo angelum uenientem, sacerdotem cum tremore stantem: illum nuntiantem, istum audientem et non credentem. Stetit subito celestis, et spiritali uolatu ueniens spiritus et ignis ardens: quia ipse facit angelos suos spiritus, et ministros suos ignem ardentem . uenit, stetit, conuenit, tollit terrorem, dat securitatem. Ne timeas, inquit, Zacaria, incensum tuum de aureo thuribulo fumo dulci prosiliens, super aureum in celo flagrauit altare, et omnem letificauit angelicam legionem. De qua ego curia Gabriel ad te curialis adueni in uno iam incenso celo gaudente cum mundo. Ne timeas, Zacaria , uideo quia in te sacerdotalis uestis metu inclinata quassata est. Ne timeas, Zacaria, pacis tibi uenit nuntius, non timoris.  Ne timeas, exaudita est oratio tua , et tu ames presentiam meam. Dimitte, dimitte antiquum paulisper obsequium, nouum ex me audi responsum. Dimitte obsequium istud antique seruitutis in cultu legis, ubi sacerdos introibat per singulos annos in sanguine alieno. Ecce ueniet Sacerdos qui semel introibit in sanguine suo. Qualis sacerdos? Pontifex futurorum, amplius et perfectius tabernaculum edificans non manufactum , quod uirgo genuit, et homo ignorauit. Neque per sanguinem hircorum et uitulorum, in quibus non est remissio peccatorum; sed per proprium sanguinem intrat semel in sancta, eterna redemptione reperta . Sic ueniet Princeps sacerdotum: sed ante tu in senecta suscipies filium. Quomodo, Domine, inquit, fiet istud? Conditio hoc abnegat senectutis, magnum ego audio nuntium nouitatis. Quomodo? Ego senex sum, et uxor mea progressa est in diebus suis . Magnum erat, si me audisses cum gratia, non  esset pena secuta, sed gloria. Quia dixit os meum, et non credidit cor tuum, tabescit os tuum. Intus angelus cum homine sacerdote sermonem celesti tuba miscebat: non credentem condemnabat, et foris orans populus de tarditate sacerdotis nimium cogitabat. Egressus est sacerdos mutus et incredulus, melius noua lingua fidei locuturus. Populus exspectabat responsum, non intelligens sacramentum. Stupet grande miraculum. Ille digitis annuebat, tantummodo uolens digitis et motibus indicare quod non crediderat sensibus. Non sic ille Princeps sacerdotum ueniet de celis sanctis: non ueniet mutus, quia Deus noster ueniet, et non silebit . Ecce modo templum est totum seculum. Omnis iste mundus templum est, in atriis mundi tanquam templi omnis ista turba ubique diffusa horam exspectat, quando sacerdos egreditur de Sancta sanctorum, ut inferat non nouum nuntium, sed metuendum iudicium. Quomodo ueniet? fenestre celorum aperientur, in metu erit uniuersa creatura. Angelorum etiam ipsa officia  incipient metu concutientis formidinis estuare, quando incipiet genus humanum trementer audiri. Precedent illum obsequia celestia, tanquam nubiferi carruce uenientis Iudicis de sede sua ignis, tempestas, flamme, uermes. Flamme que non exstinguuntur, uermes qui non moriuntur, fluuius ignis, thronus flammeus. Angeli cum uoce et tuba magna, monumenta disrupta, non lingua confusa. Ipse qualis qui uisitauit nos oriens ex alto , et ascendit super celos celorum ad orientem . ueniet et dabit uocem magnam, uocem uirtutis. Precedet illum propheta, dicens: Timeat omnis caro a facie Domini, quia surrexit de habitaculo sancto suo . Ergo securi in sua iudicii questione maneamus, id agendum nobis est, ut seruiamus Domino in pietate et iustitia coram ipso omnibus diebus nostris .



SERMO LuII. De sancto Petro, ubi dicit Dominus: Pasce oues meas.

Salus tota gregis celestis est cura pastoris, qui descendit inclinatis celis, ut iacentes erigeret oues, quas dispersas fecerat lupi preda raptoris. Colligit eas a morbo, curans uulnera, alligans amoris sui dulci catena, confractis ossibus adhibens alligaturam, imponens medicinale malagma. Dum curat claudos, uisitat infirmos, illuminat cecos, curat egrotos, suscitat mortuos. Amor erat gregis tanti cura pastoris. Adhuc curat gregem per propriam passionem; leuat eas in cruce, ut germina uulnerum carperent, et in pastoris amore dulci ruminatione penderent. Commendat Patri, commendat et Petro. Patri commendat passurus, Petro commendat ad celestia rediturus. Quando enim sue passionis momento Patri pusillas oues gregis electi commendat, et Petrum Patri cum ceteris commendabat . Profuit gemina commendatio, ubi erat una protectio.  Pater Petrum tuetur de celo, et Christus Petrum uisitat in pretorio: nisi enim uisitaretur, non lacrymaretur, et uulnera non delerentur, nisi fletibus rigarentur. Instat ascensio, exigitur de Petro amoris nota confessio, sicut in Euangelio audiebatis. Oues, cui Pastor pastorum pastori uos commendabat Christus Dominus angelorum. Simon, inquit, Ioannis, amas me ? Et ille, Amo, Domine. Tu suauis et mitis, et non te amo? In te omnis constat uite eterne dulcedo, et non te diligo? Quod interrogor a te, gratias tibi ago. Dum enim amo te, amor a te. Si non precessisset dilectus tuus, non sequeretur amor meus. Amant te, Domine, angeli gloriam decantantes, amant te celi, quia celi enarrant gloriam Dei , amat te terra stillicidiis sanguinis tui de latere stillantis infusa, amant te uiuificati, amant mortui suscitati. Quid tibi retribuam? Curasti uulnera mea, et tuam non diligo medicinam? Pasce ergo oues meas ; quod profiteris  in amore, demonstra de grege. Et tu ouis eras, et es. Preficio te ouili pastorem. Dimitto te ouibus meis uicarium curatorem. Pasce oues meas. Ante pascua plantat, et sic oues Petro commendat. Plantaui pascua in ligno uiuenti, in cruce non marcescenti. Plantauit uulnerata germina, aperuit pro fonte hominem, imo uerum fontem crucem. Ecce habes campum pratorum, passionem uulnerum, cicatricum, et pro meorum agnorum sollicitudine pusillorum deduc eas ad pascua, ad passionem meam. Doce carpere germina, credere uulnera mea. Doce carpere flagrantissimas rosas, cicatrices in Sole iustitie patefactas. Ibi oues mee diuersa professione florescant; ut hac sollicita pascua a me redempta non uioletur Ecclesia. Commendat secundo et tertio, et reuertitur ad celos sedens in proprio throno. Interpellemus eum, nec Petrus tacet, legatus, pastor, uicarius qui fleuit pro negatione sua, deflet pro humana duritia. Dicamus ei, Domine, commendasti, nunquid penitus discessisti? Si non defendas pastores,  tute non essent nec oues. Aspice ergo lupos furentes, et agnos miserando gementes. Quare oues tuas discreuit pirata crudelis, quas tu redemisti uelut ouis ductus ad uictimam? Os sub tondente uelut agnus non aperuisti, lingua siluit patientis. Nullus reatus, et magnum silentium: ita ut miraretur celum, terra stuperet, fugerent luminaria. Et nunc taces dum oues tue tondentur gladiis et tempestatibus quas quesisti corporis tui purpurea passione. Non uastentur in littore, quos genuisti de latere. His precibus conueniamus fidelissimum Redemptorem emendatione operum, non sola legatione sermonum.



SERMO LuIII In natali apostolorum Petri et Pauli.

Petri et Pauli apostolorum natalis illuxit, natalis non qui in mundo implicauit, sed qui de mundo liberauit. Per humanam quippe infirmitatem nascitur  homo ad erumnam, per Christi uiuam caritatem nascuntur martyres ad coronam. Hodie prior passus est Petrus, hodie prior passus est Paulus. Aequauit meritum passionem, caritas occurrit ad diem. Et hic dies ob eorum meritum factus est nobis propositus ad celebrandi solemnitatem, imitandi sanctitatem: ut amantes martyrum glorias, uestigia eorum imitari possimus. O beata apostolorum merita, ut una duobus concessa sit gratia, in tantum ut amborum uidearis appellare nomina! Si enim Paulum dicis, Petrum non taces; et si Petrum dixeris, Paulum non siles. Denique utraque sibi pro cognominibus habentur uocabula. Merito Saluator ex Saulo Paulum uoluit nominare, ut cognomine fecisset sociare: quorum societatem et uitam coniunxit, unius diei passio confirmauit. Diligitur ergo Panlus a Deo, dum legem Dei persequitur. Et qui Deo humilis esse noluit ut saluaretur, Deum humilis patitur. Nam cum iter ageret perniciosus, Saluator in nube ueniens pondere  oppressum prostrauit, non ut quem amarat lederet; sed carnali superbia deiectum in spiritu humilem uelut renatum leuaret, ut qui ceciderat inimicus, surgeret Christianus. Ad quem uox de nube respondit, Saule, Saule, quid me persequeris ? hoc est dicere, Superbe, superbe nunc, perniciose in te, quid te persequeris in me? Fabricatorem contristas, dum fabricam in te exterminas. Factorem ledis dum figmentum perdis. Artifici non desunt uasa digno usui necessaria, sed in placito opere non uult magister pati iacturam. Mihi acquiris quos in seculo ledendo in me perfectos facis, tibi deperit quod a me recedis. Clamo nunc contristatus antequam in totum pereas, ridebo nunc si obduratus non audias. Rogat hominem Deus, et spem misericordie humilibus ostendit, cum superbo facile miseretur. Et Saulus ad hec dicit, Quis es, Domine ? Horrenda Sauli superbia, imitanda Pauli facilis credulitas, cum uno uerbo et ignorantis et credentis uocem emittit. Nemo  enim nomen clamantis inquirit, nisi qui a quo clamatur nescit; et nemo Dominum dicit, nisi qui famulatum promittit. Non est itaque facta distinctio inter ignorantem et consentientem. Quia qui uoluerat Saulum esse multo tempore ignotum, ipse sibi subito Paulum fecit cognitum. Et Dominus ad eum, Durum est tibi contra stimulum calcitrare : utique durum fragili cum solido congredi, qui cum colliserit, illico frangeris. Quod autem repugnas, mihi dolori est, tibi morti. Si enim perieris, tibi malum; si autem profeceris, et mihi et tibi bonum. Pergit ergo Paulus non adhuc Saulus legi diuine profuturus, qui uenerat eamdem legem persecuturus. Baptizatur in spe resurrectionis, qui resurrectionem predicantibus necem parabat. Docet legem quam nesciebat, obliuiscitur quam didicerat: quo merito ore proprio uerbis spiritalibus laudem actuum suorum commemorat, dicens, Certamen certaui, cursum consummaui, fidem seruaui: superest mihi corona iustitie, quam reddet mihi Dominus in die illa . Non dicit,  Dat, sed reddet. Si reddet, debebat. Et nunquid mutuum acceperat ut deberet? Non est factus Deus debitor ex merito nostro, sed ex promisso suo. Audeo etenim dicere, debebat Apostolo coronam. Proinde si quis nobis aliquid promittit, utimur hoc uerbo, quando eum conuenimus cum dicimus, Redde quod promisisti. Debitorem exigimus, cum dicimus, redde: sed beneuolentiam eius confitemur, cum dicimus, quod promisisti, non quod accepisti.



SERMO LIX. Item de Paulo.

Saulus Iudeus, qui exspectabat ut Paulus fieret Christianus, dum persequitur quod erat futurus, meruit ut esset Apostolus. Hic ergo a senioribus suis mittitur ad eum cuius erat pena saluandus, mittitur excecandus. Cecatur ergo ut uideret uiam ueram, que non fallit oculos, dirigit gressus. Cecatur carne, luminatur in corde, ut oculi cordis luminarentur et  carnis. Missus est ergo, ut quem persequebatur Saulus, crederet Paulus. Mittebatur in se ut quereret se. Errabat secum uiator ignarus, et non se inueniebat, quia uiam in seipso perdiderat. Ideo audit uocem dicentem sibi Quid me persequeris ? Id est, Saule, quid persequeris Paulum? Meus est enim quem tecum habes, et non uides, quia oculos habes furentis, non uidentis, hoc est, non credis cui es crediturus, et persequeris quem eris postmodum predicaturus. Corrige itaque, corrige pedes tuos ab itineribus Sauli, ut inuenias fidem Pauli. Exue, Paule, tunicam cecitatis, et stolam tandem indue Saluatoris. Proiice quod es, ut possis esse quod non es. Non est enim pena cecitatis tua, sed cecitatis est causa. Ostendere enim tibi uolui in carne, quod habes in corde, ut quod non uidebas uideas, ne similis sis illis qui oculos habent et non uident, aures habent et non audiunt . Sustinebam te Legis emulum et peccatorem, cum a fatuis ac mendacibus Synagoge senioribus armareris. Ideo utilitatem  tuam ostendere tibi uolui fluctuanti, ut amares militis boni certamen. Redeat ergo cum superfluis epistolis Saulus, ut scribat necessarias Epistolas Paulus. Redeat ad cecos cecitas Sauli, ut proficiat credentibus lumen Pauli. uade Saule, redi Paule. uade ad Ananiam papatem meum, ubi reddas quem debes Apostolum. uade, quid cessas reddere quod necesse est pene tue proficere? uade ad Ananiam: ibi habes fontem, ubi deleas cautionem. Et ideo, Saule, tuam uideas uiam ut celestem Paulus patriam. Ubi es, uanitas, que me persequebaris, ut teneres militem meum? Ecce discit me, qui me nesciebat. Ecce amat, qui nesciens oderat. Hic uas est electionis, qui fuerat armarium iniquitatis. Ecce est Sile, Saule, laua oculos tuos. Ecce fons, Paule, repara oculos tuos. Tu, Saule, laua lutum; tu, Paule, uide Christum. Ambo lauate, ambo uidete, ut et tu, Saule, uideas quia es in luto, et tu, Paule, quia regnas in Christo. Nunc ergo  uos interrogate, seniores, Saulum cecum originis uestre, quis eum fecerit Paulum luminis sui. Quis te fecit Paulum? Quis me fecit Paulum uultis audire? Homo qui dicitur Christus. Quando fecit, lutum fecit. Quid est lutum? medicamentum carnis, quia inde unxit oculos meos, et dixit mihi, uade ad Sile natatoria, et laua, et uide. Et iui, et laui, et uideo . Sed quid miramini? Qui me fecit, ipse me refecit; unde fecit, inde curauit; unde peccaueram, inde mundauit. Ergo ueni, Paule, ex ueteri Saulo, quia non est longe ut inuenire merearis et Petrum. ueni, tangat te Ananias, ut iam non timeat Christianus lupum, sed tristetur Iudeus Apostolum. Tange, Ananias, Saulum, et da nobis Paulum. Expelle persecutorem, et mitte predicatorem, in quo non timeant agni, sed gaudeant oues Christi. Tange lupum qui rapiebat Christum, ut pascat modo oues cum Petro; ut qui solebat crudeliter perdere, discat clementer acquirere. Comperisti ex lucris damna qui fecit non nostra, sed sua. Mittebas integrum, quod erat omni  ex parte confractum. De rota figuli redeat reformatus, qui fuit morum consilio uetustus. Reddatur qui patiatur quod persecutor agebat, quando in malis suis in alieno bono gaudebat, quando Stephanum nominis sui munerauit occulto, quando furore uiolenti exercuit martyrem Christi. Fugiat fugator, timeat persecutor. Amet quod timebamus, ut doctorem patientie teneamus. Naufraget, cedatur, flagelletur, recludatur, ut per penas carnis mereatur gratiam crucis. uenite, uidete, audite, qui habitatis terram in loco tristantium, ciuem esse Paulum in ciuitate letantium. uidete opera Dei, Paulum tumore precipitem, sporta fugitiuum, deformem deponi per murum predicatorem Christi quem oderat, nunc lupum Iudeorum, ouem Christianorum, hedos de synagogis rapere. Ecclesie agnos efficere, persuadere carnifici pietatem, noxio ueniam polliceri, immiti patientiam, gentili gratiam, Iudeo concordiam. uidete cedi pro Christo, et non deficere pro Christo. Ceditur et predicat, ut lucra necessaria pena conquirat.  Naufragat, et ut portus est, eget et pascit, egrotat et sanat. Ecce quasi peccator liberat peccatores. Morsu enim uipereo peccator indicabatur, cum pro peccatoribus morderetur; sed nisi ei serpens momordisset manum, non imponeret manus. Et nunc inter Paulum et Petrum subiectum uidete diabolum. uidete et coronam mundi sub pedibus Petri in qua gloriabatur Saulus, quando nesciebat Paulus: quia debebatur illi ad collegium Petrus, non merito debiti, sed gratia Christi, sine qua missus occidebat, tradebat, perdebat; nunc uero redimit, saluat, acquirit, quibus aperiat Petrus, suscipiat Christus, gaudeat Paulus.



SERMO LX. De S. Laurentio.

Qui beati Laurentii martyrium celebramus, tropeum eius iucunda ceruice portemus Super labaros fulget terreni regis triumphus martyris confessoris.  Non enim in triumpho eius fulgent margarite et gemme, sed coruscant ceci uidentes, et satiati panibus indigentes. O labarum dominice crucis, quem portabat ceruicibus suis, et imponebat oculis clausis, portas aperiens cecitatis. Labarum enim non gemmis infixis pannum habebat purpureum, sed cum uulneribus Saluatoris in sanguine uue pallium purpuratum, id est, sanguine pretiosum. Quam laudem dicamus beato Laurentio? Infirmi sumus, pauperes sumus, ipse columna est celestis altaris. Contineat linguam nostram, ut eius possimus laudare coronam. Columna pretiosa diaconus in Ecclesia, martyr in craticula. Et uera columna sustinet parietes, et beatus Laurentius continet indigentes. Diues es, pasce pauperes, dimitte heredes, et letifica angelicas potestates. Secutus est testatorem, et ipso patiens reliquit heredem. Testator ille erat pater Xistus, et ipsum testatorem sequitur beatus Hippolytus. Nam  cum staret iuxta gloriosum lectum Xisti patris, iuxta equuleum pendentis pontificis, scribitur testamentum calamo sanguinis. Filius lugebat, et pater promittebat diuitias pretiosas. Fili, inquit, noli tristis esse, sequeris me post triduum. Testamentum martyris resurrectio est Saluatoris. Calamus erat equuleus, sicut et crux calamus erat. Dominus testamentum latroni scribebat, Xistus dicebat. Sequeris me post triduum: et Saluator dicebat latroni, Amen dico tibi, hodie mecum eris in paradiso . Fidele testamentum, nec testator mentitur, nec heres fraudatur. Christum latro sequitur ad paradisum, una carruca, et beatus Laurentius a patre Xisto peruenit ad craticulam. Ignea carruca quam precedunt officia pretiosa, non chlamydati, non scutati et sericati; sed ceci illuminati, pauperes ditati, et miseri satiati. Expauit imperator impius, quid sibi uolunt isti? Ubi sunt thesauri quos tu promisisti? Ecce sunt thesauri mei, boni laturarii mei, qui ibi portauerunt diuitias meas, ubi non potes extendere manus tuas. Aurum  et argentum non habeo, sed quod habeo, hoc tibi do. Aurum meum istorum uenter comedit, sed uenter suscepit: aurum tuum, idola gentium, aurum meum, satietas pauperum. De auro tuo simulacra non uident: de auro meo ceci uident, et pauperes gaudent. Imponitur et ipse in refrigeriosum lectum craticule, et Hippolytum dimittit heredem. Tradidit ei gemmas carbonum, et oculos apertos cecorum: ut de contemptu tormentorum et ipse sibi heres faceret ornamentum. O margarite prunarum, quibus Laurentii uiscera decorentur! Ignes anhelabant, et gemme micabant, ac martyris membra fulgebant. Regule ille craticule flammantis calami erant lingue martyris testamentum scribentis, quibus calamus, et impio iudicanti minabatur gehenna, et Hippolyto sequenti scribebatur corona. Stridebant scintille ignis crepantibus flammis, et gemebant ministri persecutoris, quia gaudebant angeli Saluatoris. Ipsi cum persecuti sunt resurgentem, quem precessuri sunt pauperes a craticula uenientem. De craticula  deduxerunt ad urbem Romam. De sepulcro deducunt ad patriam sempiternam. Occurret illi Christus Dominus in ere, qui eum adiuuit in igne: quia ipse cum tribus pueris in fornace dignatus est apparere . Dabit carrucam nubis, post craticulam ignis ardentis. Craticula habebat rotas flammeas; nubes habebunt amenas guttas et frigidas pluuias: ut sicut in lectulo craticule gaudens in Domini pace dormiuit, ita in Domini Ierusalem cantet et dicat, Hec requies mea, hic habitabo, quoniam preelegi eam . Et angeli quid cantabant ad istum triumphum? Beati qui habitant in domo tua, in secula seculorum laudabunt te .



SERMO LXI. De eo qui incidit in latrones.

Letentur itinera mundi, quia transit conditor celi habens ante se angelicas potestates, ut cessare faciat  in fauce latrones, et in uia semineces leuet innocentes. Ecce desunt luctus itineris, gemitus semiuiui iacentis. Medicus transit, qui lugebat silet, qui iacebat exsurgit. Percussus a latronibus, dominicis incipit portari ceruicibus. Ille, ille est quem nobis Euangelium demonstrabat iacentem, et Dominus in celis, et angelis ostendebat in suis humeris respirantem. Homo quidam . Nomen non commemoratur, quia deletus erat de libro uiuentium. Dimiserat uisionem pacis, sic enim Ierusalem unde descenderat interpretatur. Dimiserat templum pacis, sedem quietis, curiam angelorum, Ecclesiam primogenitorum ; et cepit descendens in manibus patere latronum. O homo, tu qui iaces, quam bene porrectus eras, quam bene inter margaritarum portas ingrediebaris, et letabaris! quam bene super ripas illius crystallici fluminis medicinalium tegebaris opacitate lignorum! Illa folia non decidunt, tua uestigia quare exinde deciderunt? Non erat ibi qui te terreret,  non leo in siluis rapiens et rugiens, non ibi ursa insidians, nec pardus in uia Assyriorum, quia delectatio ibi est angelorum. Non sunt ibi latrones, quia nichil in ea immundum: non ibi fauces, quia nichil in ea occultum, sed luce septies tantum micantem. Totum in illa est mansuetum. Non ibi egritudo, non pestis, non ibi paupertas atque necessitas; quare talis displicuit ciuitas, ubi non calumniator, non impius fenerator? Non ibi iurgium exactoris, nec clamor perstrepit litigantis: quia pax in uirtute tua, Domine, et abundantia in turribus tuis . Platee eius canticum letitie dicunt, et omnes uici eius alleluia; quare talis displicuit patria pretiosa? Descendisti, latronum manus incurristi, iaces, erige te, qui uoluisti nulla necessitate coactus exire. Nemo te impulit, quis te reuocat, nisi ipse qui te non impulit, sed recipit? Quotiens cum gladiis malitie latentes armatos uidens in fauce latrones, retorsisti uultum tuum ad illarum pulchra cacumina turrium, ad introitus dulces portarum, et displicuisti tibi, et imputasti tibi; et  non subuenisti tibi, nisi descenderet Agnus Dei, qui tollit peccata mundi? ueni, ueni, Domine Iesu Nazarene. Descende ad iacentem, consolare lugentem, refoue suspirantem, Inclina celos et descende . Imperium tuum in humeris tuis, resumatur uulneratus in ceruicibus tuis, confossus gladio respiret in ligno. Tu sanare disposuisti, qui uulnerari permisisti, et mori penitus noluisti, ut semiuiuus lugeret, et per penitentiam recognosceret, et non eo die mortuus lacrymis caruisset. Non est, Domine, qui succurrat, non est qui inferat medicinam, non est qui miserum tollat de uia, nisi tu solus uia, ueritas et uita. Transit sacerdos per uices suas, et misero non supponit ceruices suas. Transit Leuites, condoluit, et pertransiit. Tu obediens factus usque ad mortem crucis, suspende in ligno uulnera lamentantis. Hoc fecit qui descendit ut uideret gemitus compeditorum, stetit, misertus est, leuauit delicatum, et in suis humeris posuit sauciatum. Fecit se iumentum tanquam pecus, factus uelut agnus mutus, imposuit illum iumento suo, non  alieno, fouit chrismate de nomine suo, et fudit uinum de sanguine suo. Et cepit ambulare pius Samaritanus cum pondere alieno, quia ipse portauit infirmitates nostras, et uulnera nostra curauit . Perduxit ad stabulum hospitem reparatum. uocat stabularium prepositum stabuli sui, et commendat depositum, quem portabat. Et ait, Accipe ad te pignus meum. Custodi depositum meum. Modo curatus est, diu iacuit, diu inclusus est a latronibus. Foue illum tuis uisceribus, quem ego meis ad te portaui ceruicibus. Sumptus trado, sic sanandum commendo, de meis expensis refice uiscera esurientis. Ecce habes  duos penarios, non dixit aureos, non argenteos: quia duobus Testamentis nulla possunt metalla comparari, non auri neque argenti, non electri: quia scripta sunt digito Dei et Spiritus sancti. Ipsi sunt sumptus itineris nostri. Domino medicamenta prebentur: duo denarii committuntur. Et dicitur stabulario, Si quid supererogaueris, ego reuertens reddam  tibi . Quid supererogat qui accipit quod erogat? Caritas est ista que plus quam precipitur erogatur, quia non querit que sua sunt , non habet terminum caritas. Et dicit stabularius erogans aliquid super quod accepit, De uirginibus autem preceptum Domini nostri non habeo; consilium do . Unde adueniente Spiritu sancto induxit in omnem ueritatem, qui iacebat, ut acciperet de presenti medico sanitatem, ut annuente Spiritu sancto disceret castitatem, et rediens ad Ierusalem quam dimiserat, non deserat ciuitatem.



SERMO LXII. De unico filio uidue Naim.

Ubi celestis uita dignatur intrare, mors ibi inimica non habet potestatem. uita nostra Christus est; dicamus omnes, Ubi est, mors, aculeus tuus ? Christus per mortem suam saluauit mortem  nostram; dicamus iterum, Ubi est, inferne, uictoria tua ? Ecce medicus noster portas ingreditur ciuitatis, uidua mater cesset a lacrymis. Unde et quo uenit, qui mortuus sua morte subuenit? A centurione ad miseram matrem, a seruo ad filium, a diuite ad unicum. Ibi uenire rogatur, hic ipse sponte uenire dignatur. Ibi erat qui mitteret, ut qui laborabat penitus non periret. Hic sola mater, et unicus filius, cum quo solus migrauerat affectus, dum secum miserabilis mater tractat, et uoluit quia iam proximabat tempus sepulture, et non erat qui curreret ad Dominum medicine. Quem mittam, clamabat, et quis ibit ad Dominum meum? Non parens, non propinquus, non seruus, uel alius filius. Si dimittam, accusabit me mortuus meus. Nouit funus meum, ubicunque est Dominus meus, quomodo remansit mater sola uisceribus, sola doloribus. Utinam clauderentur porte uentris mei, ut non crearem quem plangerem! Utinam tanquam abortiuum fieret intra mei secreta uentris, ut non uideret lucem, de qua mihi duplicem  doloris faceret cecitatem! Non maritus, non filius solus, mihi remansit Dominus meus. Noui quia uidet plangentem, sed si cito aduenerit cum uirtute, uicinam destruet mortem. Ecce enim sepulcri fossa parata est, uita mea ubi est? Istum putasne sepelio, an Dominum meum sperabo? Inter hec cum plorans plorat, et lacryme eius super genas eius, et non est qui consoletur eam : ecce uite imperator aduenit: ipse intrabat, illa exibat. Occurrunt sibi mors et uita. Precedunt spiritalibus obsequiis angeli compatientes doloribus matris. Clamat per eos fides. Dicite matri filie Sion: Sileat pupilla oculi tui. Ecce Saluator aduenit habens mercedem suam, et opus eius ante faciem eius . Quale est opus? Qualis est Dominus? Ceci uident, claudi ambulant, leprosi mundantur, mortui suscitantur . Ecce opus eius. Qualis est aduentus eius? Ecce uenit cum sanctis comitibus suis, duodecim apostolis suis imperator, non in carruca aurea ut uiuos terreret, sed pedum labore ut mortuos suscitaret.  Approximat qui longe non erat, uenit ad portam, inuenit duplicem miseriam, unicum et uiduam. Commouetur propter unicum, quia et ipse unicus; commouetur propter uiduam matrem, qui facit sterilem in domum matrem filiorum letantem . Aspicit miseram uiduam lectum sui funeris prosequentem, genas laniantem, crines manu spargentem, que ad solum filium attendebat, que alterum ad quem respiceret non habebat. Non uidet Dominum, sed ipse eius conspicit luctum. Factus est spectator plangentium, interdictor portantium, consolator lacrymarum. Non ante alloquitur matrem, non ei primitus consolationis uerba profundit, sciebat enim eam lacrymis esse confusam. Baiulos funeris monet, ut stent. Deponite, inquit, sarcinam uestram, spectate et uos medicinam meam. Non ad uos reuertetur pondus ulterius. Ieiunus manebit infernus, et uacuus reportabitur lectus. Sed nimium portando laborastis. Dulcior est fructus uestri laboris:  ut quem mortuum portabatis, uiuum ad patriam deducatis. Festinant illi funeris portitores: ut fierent miraculi spectatores. Obediunt imperanti, consulunt suo labori. Posuerunt, steterunt, et omnes ad Dominum oculos suos suspenderunt. Factum est grande theatrum, angelorum et hominum dulce spectaculum. Siluit strepitus lacrymarum, remansit cum mortuo luctus in medio populorum. Accedit qui nunquam recedit proximans lecto. Descendens de celo clamat ad mortuum, Iuuenis, tibi dico, surge . Tibi, inquam, sub morte iacenti, non populo sub uita superba pereunti. Iuuenis, inquam, surge. Nulla sit tarditas, non quantum tibi iacenti, sed matri plangenti. Ecce uenit hora, et nunc est, ut audiant uocem Filii Hominis qui in monumentis sunt, et procedant ad uitam. Accipe auditum, recipe spiritum, rumpe nodum sepulture, et lugentem aspice genitricem. uocauit, suscitauit, erexit, matri reddidit dicens, Accipe, mater, filium tuum. Mortuus tuus  fidei erit pignus, non gehenne fructus. Accipit illa uelut nouum, quem perdiderat iuuenem, meliorem partum sentiens in uerbo Domini, quam in uulua matris suscepit. Gratias ago tibi, Domine, melius recepi a te, quam genui ex me. Nescio quomodo concepi, quomodo genui non noui, quemadmodum et recepi. Tu scis quemadmodum corpus eius compactum est in utero solo uerbo tuo. Non ego spiritum dedi, non ego ossa comparaui. Tu dedisti, tu abstulisti, tu reddidisti. Hesit pietas ad pietatem, filius nouus complectitur matrem.



SERMO LXIII. De paralytico.

Ecce fons, fratres carissimi, proximat ad piscinam, miseris iam properat medicina. Ecce fons ad piscinam, ut suscipiat aquam de fonte piscina. Non fons suscipiat de piscina, quia piscina uni homini prebebat medelam, fons autem rigabat totam terram, et  toti mundo languenti sine excepta persona gratuitam prebuit medicinam. Piscina construitur, fons autem manu humana non fabricatur. Non accipit fons de piscina primordium, nec Christus ab homine generatur, sed ipse regenerat genus humanum. Fons aquam non accipit per canalem, quia ipse aquam dirigit ad meatum: quia non est natus per uirum et mulierem, sed per Spiritum sanctum et uirginem matrem. Piscina habuit marginem, fons non habet finem. Piscina porticibus claudebatur, fons autem uite nec celo concluditur, nec terra celatur, qui attingit a fine usque ad finem fortiter, et disponit omnia suauiter . Ut egrotus multi temporis accipiat sanitatem, ueniebat fons, implebat piscinam. Unus tantummodo accipiebat medicinam. Unde fons manaret, nemo nouerat fontem. Non Septentrio, non Meridies, non Oriens, non Occidens, fons occultus unus homo fiebat sanus, quia notus in Iudea Deus . At ubi uidit omnis caro salutare Dei, didicit mundus quia non fons de piscina manabat,  sed piscina de fonte repleta refulsit, quando fons iuxta piscinam non rogatus astitit, et sine piscina curauit. Quales erant illi porticus! Delectat columnas attendere, sed plus mouetur pietas ad egrotos respicere, que columne future erant Ecclesie, cum acciperent sanitatem. Columne Porphyretice, homines bibituri Christi cruorem. Columne Lacedemonie, insani liberandi a demone, quo presente ultra non habuit in hominibus potestatem. Columne Parie fulgentes in ordine, leprosi et paralytici transituri per fontem: ut dimitterent uarietatem, et de fonte acciperent unitatem. Columne Carystie, homines sub pena laborandi sub gratia, ut iuxta nomen columnarum gratis fieret sanitas egrotorum. Ibi artus contorti, homines claudi. Artus ab artifice curabatur, et paralyticus sine artifice torquebatur. uenit architectus, et erectum est templum stabilitate membrorum. Conuenit architectus iacentem structuram suam iuxta piscinam, que aquam suscipiebat exiguam.  Stetit fons de nullo impletus, sed ipse omnia replens, quia de plenitudine eius omnes accepimus, gratiam pro gratia . Ad piscinam non respicit, sed ab egroto quesiuit, uis, inquit, sanus fieri ? Respondit, Domine, desiderium meum temporis prolixitas attestatur. Diu egrotus una hora uolo esse sanus? Domine, olim cupio, iacendi tedio, latus, perlatus, et non habeo laturarios, nec homines, nec ipsos angelos. Non habeo baiulos ad piscinam, et male baiulor in lecto sub pena. Noui, Domine, quando piscina moueatur: sed doleo quando alter preuenit medicamentum, et ego debilis reuertor ad lectum. Erigo caput, et necdum uideo caput. Tremescit in piscina splendido sub lumine aque ridentis actus, et meus luctuosus contremiscit sensus: uideo quomodo alter ascendit de piscina refulgens, et ego descendo in infernum uiuens. Si tu es qui uiuis et uiuificas mortuos, non moriar, sed uiuam, et narrabo opera tua . Non  sine causa interrogasti me, nisi quia uenisti ut adiuues me. Subueniat Dominus, quia non subuenit seruus. Et Dominus, Surge, inquit, tolle lectum tuum, et uade in domum tuam . Surrexit protinus de piscina, et per fontem gratie semitam direxit letitie ad propriam mansionem. Reportat lectum infirmitatis ad domum suam, ut sine lecto languoris celestem intraret Ecclesiam. Infirmus sanus portat lectum, quia medicus mundi tulit peccatum. Tulit super humeros propriam sarcinam, Agnus autem Dei super ceruicem portabat sarcinam alienam. Et ille lectus crux erat. Sed lectus paralytici intextus erat uestibus delictorum: crux autem non habuit complexionem uestium, quia non habuit uincula peccatorum. Letatur curatus, et emulatur Iudeus, ut de fonte gaudeat Christianus. Quid facis? clamant Iudei, sabbato tollis lectum? O apertam blasphemiam! Melius ego lectum meum tollo in sabbato, quam lectus meus me portabat in sabbato. In sabbato semper XXXuIII annis iacebam, seruile non habui ministerium.  uenit Dominus sabbati, et accepi Dominicum sacramentum. O Iudei, si sciretis ubi iacetis, tolleretis et uos grabatos uestros in sabbato, quia sabbatum non impediuit Domino, nec medicus meus piscine exspectauit adiutorium. Dimisit luctum, posuit lectum, fecit grabato uale, reddidit illi uicem, ne ingratus lectus forsitan accusaret. Occurrit Dominus prolato grabato. Occurrit susceptor suo susceptori paralytico sanato. Saluator uidit letantem, et non patitur negligentem, Ecce, inquit, sanus factus es . Gaude de sanitate, sollicitus esto ad infirmitatem: ut secunda mors in te non habeat potestatem. Ne putes quia sine causa te emendaui, et tanto tempore castigaui: fueras reus, non ego: non te curasti, sed ego. uide ne pecces, ne quid tibi deterius fiat . Hoc dixit Dominus, et non dixit angelus, quando mota piscina descendebat unus et suspirabat paralyticus. Angelus enim mouebat aquam in piscina, et saluabatur tantummodo unus. uenit Christus, non piscinam aspexit, et fluxerunt gentes.  Nec unam modo piscinam sustinent peccatores, quia in toto mundo renascentur infantes, qui fuerunt competentes. Iam susceptoria fontis non porticibus clauduntur, sed propheticis et apostolicis circumdantur, ut estum non patiantur sitientium turbe ceruorum. Quia ipse fons clamat, Qui sitit, ueniat et bibat . Non est etiam tempus ut aquam moueat angelus, quia fontem gratie amenat Spiritus sanctus, sicut dictum est quia Spiritus Dei ferebatur super aquam . Tunc superferebatur super aquam, sed nunc inhabitat requie suaui terre, in qua motus non uidetur, sed creditur. Nec corpora tantum saluantur, sed liberantur anime. Omnes qui baptizantur, eriguntur ad regna celorum in cursu, ut attendentes semper ad grabatum, peccata studeant cauere morum, et sine lecto infirmitatis uiuant iusti in secula seculorum. Amen.



SERMO LXIu. De eo cui uberes ager attulit fructus.

Audistis, fratres, quemadmodum nobis hodie beatus euangelista similitudinem proposuit, dicens: Hominis cuiusdam diuitis uberes fructus ager attulit, et cogitauit apud se, dicens, Quid faciam, quia non habeo ubi colligam fructus meos? Et dixit, Hoc faciam: destruam horrea mea, et maiora edificabo, et illuc congregabo fructus meos: et dicam anime mee. Habes multa reposita in multos annos, gaude, et iocundare. Dixit autem ei Dominus, Stulte, hac nocte expostulatur anima tua a te; que preparasti, cuius erunt ? O cecitas auaritie, fratres dilectissimi: una nox supererat, et de multorum annorum repositione satagebat. Gaudebat, quantum sibi nasci uidebat, et nesciebat quia nichil secum tollebat, sed hic omnia dimittebat. Nox ei uitam negabat, et de crastino cogitabat. Quod in aliis spectabat, in se non sperabat. Utique uiderat ille possidentes, uiderat morientes.  uiderat neminem secum tollere terram, sed omnes potius consumi ac sorberi a terra. Quanti sunt et modo qui sic dicunt, Tantum habeo, tantum possideo, tantum facio? Quibus respondendum est, secundum Euangelium, Stulte, hac nocte expostulatur anima tua a te; que preparasti, cuius erunt? Quantumcunque cupiditas radices suas ubique distendat, quantumcunque rapiat, necesse est in una hora totum dimittat. Sed dicturus es, Habeo filios quibus laborem, habeo quibus curam maximam geram. Quantam curam geris filiorum, ut eos lacrymis opprimas miserorum? Non est hoc filios amare, sed potius necare. Nescis quia omnis arbor in fructu dignoscitur, nescisque quod in radice celatur, in ramis declaratur, et quod latet in folio, enitescit in pomo? Nolo talem patrem te sentiant filii tui. Nolo sic prouideas, ut magis inuideas. O quanti pauperes nascuntur, et postmodum diuites efficiuntur! Et quanti quibus magna hereditas dimittitur, et postmodum ad penuriam rediguntur! Neque enim Scriptura  sancta mentitur que dicit, Deus pauperem facit et locupletat: humiliat et exaltat . Si ergo Dei est pauperem facere et ditare, cur quasi prouidus filiorum tuorum existis? cur rapis que potes? si forte maneant nescis, tibi perpetuam penam nutris, et maximum filiis dolorem dimittis? Dicit enim Scriptura, Qui congregat aliena, dimittit filiis suis dolorem. Et rursum dicit in Psalmis: uerumtamen in imagine deambulat homo, tamen uane conturbatur. Thesaurizat, et nescit cui colligat . Quid thesaurizas, quid auri argentique talenta recondis? Quid imaginem regis sculptam seruas in solidis, et imaginem Dei conditoris in hominibus detestaris? Sint et Deo que Dei sunt. Maiores nostri ideo copiis omnibus abundabant, quia et Deo decimas dabant, et censum Cesari dependebant; modo autem, quia Dei recessit deuotio, Cesaris accessit indictio. Hoc enim tollit fiscus, quod non accipit Christus. Hoc barbaris datur, quod pauperibus  non erogatur. Multum erras, auare, qui putas in hoc seculo comparare: quotidie labitur, quotidie deficit, mundus ruinam suam minatur, finem testatur; et illic te delectat persistere, illic adhuc edificare, unde optant sancti migrare? Aedifica quod stat, non quod cadit. Aedifica quod manet, non quod hic remanet, et compara tibi paradisum, compara tibi celum, ubi maneas in eternum: sed si uis comparare celum, fac quod est preceptum. Noli, inquit Salomon, parcere  thesauris tuis. Tribuende autem sunt eleemosyne pro modo et quantitate substantie, sicut scriptum est, Fili, prout fuerit tibi substantia, sic ex illa fac eleemosynam. Si tibi fuerit copiosa, plus ex illa fac; sin autem exigua habueris, et ipsa exigua cum pauperibus communica . Si attendatur legis equalitas, cessat hominis tenacitas. In opere eleemosynarum nulla est discretio personarum. Pauperis illius uidue duo quadrantes precesserunt diuitum magnas agapas. Illa que aliorum misericordia sustentabatur, misericordiam  operabatur, et quod ei fieri oportebat, ipsa magis hoc faciebat. Et cum omnis substantia duo numini erant, non unum dabat et alterum sibi seruabat; sed totum quod possidebat in dona Dei mittebat. Hec est que de crastino non cogitabat. Et uos, fratres, accepistis opus uidue tanti operis; si non potestis dare totum, de toto date uel modicum. Hoc scitote quoniam qui seminat parce, parce et metet: qui autem seminat in benedictione, de benedictione metet uitam eternam .



SERMO LXu. De muliere que erat in fluxu sanguinis

Dilectissimi fratres, melius aduertimus credendo, quod bene didicimus legendo, quia solus Christus hominibus adhibuit medicinam, cui et potestatem dedit maiestas diuina. Non enim medicaminibus curat et ferro, sed uirtutibus sanat et uerbo. Denique  uirtute sanauit curam mulieris, et uerbo suscitauit puerum centurionis. Duodecim annis mulier medicis erogauit substantiam suam  cupiens euadere, sed si Christus non uenisset, in causa habuit remanere. Abstulerat itaque femina curam pudoris, ut hominibus panderet secreti sui dolorem. Promittunt medici sanitatem, mulier dissipat facultatem; et substantiam donauit, et sanitas elongauit. Dimiserunt archiatri mendicantem, quam non reddiderunt iocundantem. Duobus iam modis mulier fatigabatur: inopiam sustinebat, et penam. Carnales medici non ualuerunt medela reficere, quam predando uoluerunt penuria deficere. Aestuans igitur de egestate, et diu cogitans de sanitate, consiliatrix non defuit fides, que pelleret necessitatem. Ecce omnis substantia mea a medicis est dissipata, et mihi non profuit, quia non sum curata. Inuenit consilium tacita fides. uidet medicum, uidet et populum. Cogebat illam dolor medicinam petere, et pudor impediebat, ne causam suam coram masculis  indicaret. Mittam, inquit, manum meam, et tangam fimbriam uestimenti eius, et efficiar sana . Ausa est accipere, quod ausa non fuit petere. Stabant itaque discipuli, et turbe simul, et pares audiuimus docentem Christum. Audientes tamen huius rei geste non fuerunt expertes. Sentio, inquit iehsu, a me exisse uirtutem . Et discipuli, Domine, turbe te comprimunt . Petre, inquit, sentio a me exisse uirtutem. Quid dicis, turbe te comprimunt? Mulier igitur tactu uestimenti fimbrie sanior effecta, timuit celare beneficium quod accepit, ne damnaretur quia non petiit, silentio accepit, quod tacite petiit: summo digitorum Christi tangens fimbriam femina meruit liberari, que a medicis consumpta cum precibus preda nequaquam potuit liberari. Diuinum fides prouidit medicum cure mulieris, ut nec ipse causam quereret, nec illa panderet secretum pudoris. Ut ergo Christus fidei fructum cunctis demonstrauit, tunc et mulier causam suam coram masculis indicauit. Cui iehsu ait, uade,  filia, fides tua te saluam fecit. Et salua facta est mulier ex illa hora . Huic medico et tu committe secreta conscientie tue, et cito curaris: quod si neglexeris, tempore diuturno ludificaris. Ille enim omnes sanat absque ferramenti cede, qui et mulierem curauit sine mercede. Omnes enim medici corpora curant, que soluuntur: Christus autem animas curat, que nunquam corrumpuntur. Denique uidetis illum legendo, sed et uos uidistis illum audiendo, quia manifestatum est uobis credendo. Centurio perdidit morientem ministrum, et non est captus mentis dolore: sed inquirit cure magistrum. Domine, inquit, Iesu, puer meus modo moritur, sed si uolueris, cito mihi reddetur . Audacter petebat, quia Christum totum posse sciebat. Imo quia non fuit audacia, sed erat fiducia. Cui iehsu ait, Credis quia possim hoc facere? Et ille, Credo, Domine . Tunc iehsu sequentibus se dixit, Eamus et suscitemus puerum eius.  Tunc centurio magis clamosa uoce omni populo coram ausus est dicere, Domine, non sum dignus ut sub tectum meum intreas, sed dic tantum uerbo, et sanabitur puer meus. Nam et ego homo sum sub potestate constitutus, habens sub me milites; et dico huic, uade, et uadit, et alii ueni, et uenit, et seruo meo, Fac hoc, et facit . Tanquam dixerit Deo, Ego iubeo militibus: tu impera uirtutibus. Maior erat fiducia mulieris, sed laudata est fides centurionis. Et quis illum laudauit? qui puerum et mulierem sanauit. Et qualiter eum laudauerit, euangelista nobis indicauit, Amen dico uobis, tantam fidem non inueni in Isrel . Fides denique a muliere non discesserat: centurionem uero ad Christum festinans precesserat: sic ut uenit centurio, et interpellauit etiam pro puero; fides postulauit impetrans. Proinde iterum fides centurionem precessit ad donum. Non quia deseruerat, sed ut multis diuinum ostenderet donum. Tetigit pueri latus, suggerens ei  cum gaudio uitam; et tanquam e somno experrectus domum reddidit letam. Magnus medicus, fratres mei, parum est quia medelam dedit uulneri; insuper et animam reddidit funeri. Et credidit, inquit, centurio, et domus illius tota . Ecce quo ordine bene creditur, sic melius a perfidia receditur.



SERMO LXuI. Item de eodem.

Temporalis medici statio uidetur esse defixa, ubi herbarum redolent medicamina, et in tectis curationis inclusa renitent ferramenta, qui cum forte ab infirmo interpellatus fuerit in platea, non potest impendere subitam medicinam, nisi de statione necessaria secum tulerit ferramenta. Christus autem simul totus ibat, quia medicus non erat arte, sed potestate, nec industria, sed clementia. Ambulabat medicus secum portans stationem suam, id est, susceptam clementer carnem suam. O statio pietatis, puritas carnis de utero uirginis, qua omnis pena curatur  mundi languentis! Tenet huius medicinalis stationum ansulas pater interpellans pro filia sua . Alia pulsat furtiuo tactu ansulam mulier uerecunda . Furanti aperitur, petenti differtur. Ille tangens ansulam pater facit sonitum de sua interpellatione, turba exspectante, populo subsequente, celo stupente, morte tremente. Mulier uero de causa pudica, de fide secura, sic tetigit ansulam stationis, ut ante statueret profluuium sanguinis, quam uox claresceret confitentis. Aperitur statio, sentit egrota, et non intelligit turba. Non sonat ansula, et procedit de ostio medicina. Egreditur de templo maiestatis Spiritus sanctus, ille subtilis non facit strepitum, et sanitatis operatur effectum. Clamat opifex medicus, Quis me tetigit ? non ut esset pena tangenti, sed ut laus publica fieret presumenti. Precessit fides spiritalis, et tactus operatus est corporalis. Huic autem et illa secure presumit: et qui curauit, libenter accepit. Ad hoc  enim descendit, ut tangeretur, ut palparetur. Qui tangit montes, et fumigant , a muliere tangitur et uiuificat. Nam si non esset ab illo corpusculum factum, non libenter acciperet tactum. Et si non esset ab illo facta compago membrorum, nunquam mulieris fides perduceret ad spectaculum, nunquam aperiretur celum, ut congregaret tale theatrum. Pulsauit infirma stationem, Dominicam carnem, odoriferam uestem: exiit uirtus, et stetit protinus fluxus. Et dicit, Mulier, fides tua te saluam fecit . Hic aperitur mulieri difficilis uia, angusta semita, populis obsessa, sed ab angelis patefacta. Procedit fides et clamat, Facite spatium, transcat mearum alumna uirtutum, et pretii celestis fidele mancipium perueniat ad Dominum suum, qui sui sanguinis pretio cupit damnare supplicium. Ipse curabat, et de tactu sui corporis non erubescebat, qui et humani corporis statuit sanguinem, antiquum homicidam, innocentem fecit in cruce latronem. Eum Manichei et uenustiani precedunt et erubescunt.  uident et dicunt non esse corpus humanum, opus diuinum. Clamat ipse qui curat et dicit, Nonne qui fecit quod intus est, ipse fecit et quod foris est? O uerecunda causa, sed libera medicina! Nonne si alienum esset ab illo opus carnis humane, nunquid statueret sanguinem? Nunquid publicaret de se processisse uirtutem, et tyrannicam repelleret mortem? In platea curatio, in domo resuscitatio. In platea confunditur interfector, quia stetit sanguis, et iacuit sanguinis accusator. Nunquid non ipse suscitauit puellam lecto iacentem? Ingreditur domum, et captiuat infernum. Reuocat animam de tartaro, et corpus leuat ex lecto. Quid est ergo quod iubet refici suscitatam, nisi quia ipsius erant corporalia membra, quibus esca fuerat necessaria? Gaudet ergo de artifice humani corporis et fides principis, et pudicitia mulieris, et puella refecta, et femina collaudata, ut de pusillis et magnis celum letetur et terra.



SERMO LXuII. De solemnitate sanctorum apostolorum.

Delectat tantorum tractare margaritas sanctorum, delectat gemmas intueri dulcium piscatorum. Nec modus in colore, nec numerus in uirtute, splendor uarius et diuersus ornatus. Hos lapides si cecus aspexit, illuminatus effulsit; si gestauit surdus, uerbo Domini claros percepit auditus. Si aspexit hos lapides claudus in porta speciosa , cursum recepit, et templum fortiter intrauit. Testis est Petrus ad Tabitam , qualis sit splendor harum margaritarum, quando tantus exsultauit numerus uiduarum. Ergo et nos singuli singulos contemplemur. Quis eligens Petrum respuat Paulum? Quis querens Andream contemnat Iacobum et Ioannem? Nulla est diuersitas nominum, quia una est corona gemmarum, unus natalis Apostolorum, una est letitia populorum. Remotum est omne naufragium, timor excluditur piratarum: quia barce subueniunt  dulcium piscatorum. Tuta sunt littora per apostolica retia. Petrus in capite scaphe celestis, triumphat in littore: si Andream contempseris, unus est uterus, unus usus, unus innocens captus. Per pisces piscatorum paupertas tollebatur, per animas in captura conclusas gratia demonstratur, et regni celorum diuitie publicantur. In scapha Petri quis numerat pisces? quis in Euangelio Pauli numerat gentes? Diuersa nomina, et una captura. Ecce Iacobus et Ioannes neglecto patre, contempta matre, dimisso reti, secuti sunt piissimum Redemptorem. Fiat itaque in solemnitate Sanctorum tam grande conuiuium. Ecce Mattheus preparat prandium, et Christus pransor ingreditur cum multitudine peccatorum. Pransor innocens, et rei conuiue, unde conuiuii sui societate peccatores faceret in suo sacramento gaudere. Iudei dicebant, Quomodo cum publicanis et peccatoribus manducat ? Nemo peccator secernitur, nemo reus auellitur. Omnes hospites Christi sunt, commune conuiuium est  omnibus. Preparat prandium gaudiorum solemnitas Apostolorum: iustus pascitur de gratia, peccator reficitur de indulgentia. Et si murmurant Iudei, sed ditantur rei, facti securi. Parasti in conspectu meo mensam, aduersus eos qui tribulant me . Simon ille Chananeus, qui mutauit nomen gentis, et inseruit florem suum corone uirtutis, aptatus manibus Saluatoris, fulget de ista corona igneo uigore decoratus. Iudas zelotes zelans Domino, non commercium querens Christum uendendo, pro illo zelabatur, non de illo paciscebatur. Inuenimus etenim ibi denigrato colore separatum lapillum, Iudam Domini traditorem speciem cum commercio defedantem. O nomen! et nomen ille dicebatur, zelans zelaui Domino omnipotenti , et Iudas proditor pacta crudelia deducebat, Quid uultis mihi dare, et ego uobis eum tradam ? Ille zelatus est affectu Domini, iste excluditur Dominici nota conuiuii: sed delectat magis primum cernere Petrum piscatorem, quia horrescit nouissimum  respicere traditorem. Exclusus est de corona, complenda est ipsa corona. Qui elegit, ascendit, qui tradidit male, pependit. Quis suppleat numerum in ista corona gemmarum, proponitur sortis diuine iudicium, Christus Matthiam diligit de celo , qui duodecim ordinauit  in campestri palatio. Aperiuntur Sancta Sanctorum, profertur urna aurea, ut uere de celesti auro decorata. O sors bona! que elegit discipulum, ut integra permaneret corona gemmarum, quia Iudas solus pependit in laqueo. Ecce duodecima uestris oculis fulget picta corona, de cuius aspectu ut uisa flata  scintillis fulget congregatio uestra. Ubi est ille uas electionis? Claudat coronam pietatis, et lapidem Euangelii toto mundo tonantis. Bonus ultimus, quem elegit primus et nouissimus. Saulus durus, factus est Paulus mansuetus. Quibus tornulis aurificis iste est lapis aptatus? Testantur  fundamenta carceris nocte commota, reorum uincula soluta, optioni donata gratia, et Apostoli probata corona. Pedes eius erant in neruo, et gressus eius in celo. Dicebat per carceris tenebras canticum nouum: ut ultimo neruo chordarum tredecim cithare lectorum cantet uobis letitiam sempiternam apostolica corona sanctorum.



SERMO LXuIII. De martyribus.

Delectat uidere campos segetum aureis maturatis calamis aristarum; delectabilius libet attendere campos Ecclesie, martyrum micantes plantas de uno cruore per Agni sanguinem innocentem. Segetes etenim sunt passiones martyrum iuxta cursus aquarum , rigati fontibus lacrymarum. Nam sic modo beatus Dauid martyrum purpurata germina, et ante messores gaudiorum tanquam manceps secantia messoria cithara decantabat, Qui seminant,  inquit, in lacrymis, in gaudio metent . Ubi seminant in lacrymis, nisi iuxta arborem crucis, ubi est fons proximus Saluatoris? Inde de latere eius sanguinis gutte stillarunt, et pluuia cruoris et aque seminata est tolerantia confessorum. De ipso ligno uirentis crucis, iuxta fontem sanguinis plantata uirginitas floruit castitatis. Inde plantata martyrum tolerantia cepit seminis sui germina colligere purpurata. Nam unde martyres tolerant, nisi per Dominicam crucem? Unde martyres, in quorum cordibus lex Dei est, maledictiones non timent hominum, nisi quia Christus Dominus pertulit patienter improperia Iudeorum? Unde martyres carcerum custodias delectabat intrare, nisi quia Dominus ductus est ad pretorium principis Caiphe, et nocturnum crudelis pretorii carcerem non dedignatus est sustinere: sed dicebat, Traditus sum, et non egrediebar ? Unde martyres de catenis et uinculis ferreis non curabant, nisi quia Christus Dominus teneri et alligari passus est a Iudeis, quia catenas mortis dirupit  a mortuis iam sepultus: qui dixit eis qui in uinculis sunt, Exite, et qui in tenebris sunt, ut uideant lumen : et qui dixit Lazaro post quatriduum iam sepulto, Prodi foras ? Traditus non egrediebatur foras, quia erat liber intus et foris. Inde martyres alapas non horruerunt, quia Christus maxillas suas ad alapas prebuit impiorum. Inde non nocuit martyres infusa aceti uel sinapis acerrima uiolentia, quia acetum et fel Christi degustauerunt labia, non tali digna potatione a pincernis impiis, quibus rupit petram et fluxerunt aque, et potauit eos sicut in abysso multa . Unde martyres nudati sustinuerunt, flagellati non fleuerunt, nisi quia Dominus nudatus est et flagellatus, atque precinctus sub Pilato iudice, de quo ipse iudicium ueniet iudicare? Unde eculeis appositi cum ungulis sulcarentur, aporiati dulcissimis decantationibus laborem faciebant cum pudore tortoribus; nisi quia crucem Christus Dominus ascendit, inimicos non accusauit,  pro sua iniuria non defleuit, sed inimicis ueniam postulauit, pio cantico psallens in ligno, Pater, ignosce illis, quia nesciunt quid faciunt ? Ista ergo seminatio sanguinis Christi fecit semina martyrum pullulare in campo matris Ecclesie: ut dicit Dauid, Qui seminant in lacrymis in gaudio metent. Euntes ibant, et flebant, et non stabant, sed flentes ibant, et ad eternam patriam tendebant. Ciuitas prolongabat, et illi flebant, ut peruenirent ubi desiderabant. Sic perrexerunt. Quomodo reuertuntur? Non flentes, sed gaudentes: non adhuc seminantes, sed manipulos suos leta ceruice portantes: uenient non opertis capitibus pallio uelaminis propter cauma, sed lux super capita eorum, et letitia pretiosa. uenientes autem uenient in exsultatione portantes manipulos suos , quos iuxta crucem Domini seminauerunt, et de eius resurrectione felicius messuerunt: et ei in nubibus occurrerunt, offerentes ei germina sua, accepturi sempiterna. O  germina, que non urit flamma! quia iuxta flumen sunt uitreum in Ierusalem, et perpetuo uirescunt flore immortalitatis uite eterne. Nesciunt marcescere, quia non timuerunt pro iustitia flammis ardere, quia Agnus deducet eos ad uite fontes aquarum, et delebit omnem lacrymam ab oculis eorum , et florebunt sicut lilium in medio angelorum.



SERMO LXIX. In natali sanctorum Machabeorum.

Micat in celo Bootes, clare refulgens connexione stellarum, sed amplius hodie cum matre resplendet Ecclesia de septem sideribus filiorum . Hic enim non una stella grandis fulgore, et altera tenuis lumine, sed omnes fraterna lucent caritate: quia botrum circumdant Saluatoris in cruce. Nulla hic stella dulcium fratrum transmutat stationem in tenuem, uelut facule euanescentis soluto fulgore, qui omnes unitam retinent confessionem, ne germanam  deserant caritatem. Fratres ex utero, fratres in martyrio, germani letabantur in celo. Quale est cernere beatam matrem, que sterilis peperit septem, cum stellis spiritalibus septem filiorum coronato capite migraret ad Ierusalem ciuitatem. Quid dicamus, septem nobiscum angeli pretioso solemnitatis consortio gloriantur. Filius hominis graditur, et digreditur in medio septem candelabrorum aureorum , in medio martyrum beatorum, et mater cantat hymnum cum legionibus angelorum. Non hic inter septum macerie aliene: non est ibi ullum candelabrum argenteum: non est ibi candelabrum plumbo peccati permixtum. Omnia aurea sunt candelabra de passionis camino liquata, ubique semper ante thronum ardentibus atque lucentibus, celestis gaudet Ecclesia, et mater illa beata. O uere uenter aureus, quem angelicus laudat exercitus! Dicit ei beatus Dauid cithare spiritalis amena dulcedine inter ardentes ollas matre spectante, Qui facit, inquit, sterilem in domo matrem filiorum letantem . Beatus, inquit, uenter qui uos portauit, et ubera que suxistis. O lactis materni pietas, in quo non est separata fraterna germanitas! Letatur aquila excelso in nidulo montium atque petrarum de progenie cara pullorum, nutrit ut aquila, et remanet ut uidua, quando pulli prouolant ad cadauera. Hec aquila que pennis suis pullos suos caro tegebat umbraculo, et super scapulas suas imponebat bone persuasionis eloquio, et cum pullis suis uolauit in campo, et cum eis inter prata paradisi letabatur in celo. Nemo pullorum istorum sub alarum tegmine maternarum quesiuit cadauera mortuorum, quia omnes intra se continebant Spiritum sanctum. Omnes spiritales erant columbe, nescientes cadaueribus incubare. uolebat de eis tyrannus uel unum facere coruum nescientem redire ad arcam, et omnes pennis deargentatis columbe grauiter gemuerunt, quia cadauer sicut coruus non quesierunt, sed ramos purpureos ore coccineo ad Dominum cum columba matre portauerunt. Que  sunt ista cadauera, que pullis istius aquile proposito temporali premio contempserunt? Carnes erant immunde, are pollute, uasa inquinata, sed illi uasa erant aurea in camino probata, septies tantum in camino fulgentia. Comedite, inquit, de carnibus sacrificiorum uestrorum. Et illi, Aues sumus munde, non immunde. Habemus celestis prata dulcedinis, putridas carnes nolumus tentatoris. Non conuenit columbis esca cadauerum, sed campestrium germina casta pratorum. Irascitur tyrannus, et matris letatur affectus. Abscidit manum securi, et illi leuant sensus in cruce. Absciditur lingua, et fraterna resonant organa, que tangebat mater magistra. Fratres Spiritu feruebant, et olle ardentes refrigerabant, sartagines igniebantur, et fratrum dulcium azyma coquebantur. Detrahebatur cutis a capite, et corone parabantur ad caput. Beati perrexerunt decaluati, redeunt coronati. De istis uero pullis castissimi uentris uolebat auceps tentationis inuiscare laqueis perpetue mortis.  Sed ille recurrit ad matrem, et dulcem repetit nidum. Dicit matri sue in Domino, et cetera accipit mater sub dulci uelamento alarum, ipsum septimum tenerum, et uiribus corporis immaturum. Denudat ubera, ostendit cara filio nutrimenta. Fili, inquit, mi, noli defedare coronam meam, et fraternam noli uiolare concordiam. Coronam meam texit Christus, non detexat inimicus. Solent infantuli, fili, melius coronam sibi facere ex floribus rubentem, et croceis calthulis innocua capita coronare, si forte alterius infantis manu impulsum defluxerit folium, quomodo infantis pia anima contorquetur? Quanto magis ego, que non flores habeo campestres, sed flores teneo spiritales? Nolo, nolo, fili mi, coronam meam una detracta gemma fedare. Duo erunt mala, et te absorbebit gehenna, et ego non ero plenius coronata. Iunxit mater eloquiis suis ad gemmas lapidem pretiosum, et fecit septenarium redimiculum, quod cum illa portauit ad celum omnis exercitus angelorum. Quis sufficit istam laudare matrem? Ipse uterus testis est,  neque enim fuit talis uenter, qualis istius Machabee matris. O mater filiorum Zebedei , Iacobum et Ioannem obtulit Christo discipulos, septem uero martyrum Ecclesie de uno utero processerunt. Bona mater promisit pullos, uolauit ut aquila. De matre et filiis letetur congregatio nostra.



SERMO LXX. De Iob et beata Perpetua.

Non debet in certamine formidare, qui uult de triumpho gaudere, nec debet temporalem timere pugnam, qui perpetuam uult sortiri uictoriam. Non contemnat exsilium, qui desiderat celum. Carceres estimet pro pretoriis, qui paradisum desiderat iocunditatis. Beata Perpetua in carcerem missa, tenebris angustata, a lumine dilatata, quia presumpsit, carcerem mutauit, tenebras effugauit, et ut innocens, non in carcere, sed in aula regia triumphauit. Nam et omnes sancti martyres catenis ligabantur, et manus  suas ipsi caritatis uinculis inserebant ad celum. Inter tenebras erant, et lucis gaudia coruscabant. Squalores, fetoresque simul fortis sustinebat patientia beatorum: quia beati qui persecutionem patiuntur, ipsorum est enim regnum celorum . Competenter et recte faciemus, si ad beatum Iob  per exempla martyrum ueniamus: quia ipsum tanquam martyrem laudauit et honorauit omnipotens Deus. In squaloribus erat, stercus fetebat, et cordi eius celum flagrabat. Inde apertis ianuis, portisque supernis capiebat odorem suauitatis, patientiam, sustinentiam, caritatem. Qui probabat, ipse iuuabat: qui tradiderat, ipse oblectabat: ostendens ei quodam digito caritatis thesauros regni celestis. Iustus uidebat quod amabat, et detrimenta uaria contemnebat, quia semper pro nichilo deputabat. Quid agis inimice? Tollis aurum, nunquid Dominum? Tollis argentum, nunquid amputas meis oculis celum? Ego noui aulam Domini mei, recessus  creatoris mei. Quanta ibi est latitudo diuitiarum, quanti thesauri gaudiorum, quibus delectantur quotidiano censu presentes ordines angelorum? Tulisti mihi millia taurorum, greges hircorum, carnes agnorum, habeo maius et purius sacrificium, unde meum complacem Dominum, qui non manducabit carnes taurorum, neque bibet sanguinem hircorum, sed sacrifico ei sacrificium laudis , quia ipse mihi altare constituit caritatis, et ipse mihi sacerdos est pietatis. Altare eius conspicio, aceruum stercoris non horresco. Nescis inimice, quia Dominus meus suscitat de terra pauperem, et de stercore erigit inopem, ut collocet eum cum principibus . Tu sic me collocasti cum uermibus, ipse super tribunal honoris. Non timebo saniem uulneris defluentis. Tu tangis carnem meam, ille custodit animam meam. Aula mihi est Regis regalis aceruus stercoris super plateas pulcherrime ciuitatis. Stercus adhibes, et non marcesco. Ille fontes suggerit, et floresco.  Tu mihi remanebis cum zelo tuo. Hec dicebat iustus labiis patientie, uirtute pugne, amore corone. Cineres faciebant uulnera putrefacta, et flore germinabat patientia coronanda. Aderat enim patientie coronator: quia legitime certauerat preliator. Qualis erat campus? stercoris duntaxat aceruus. Ibi acies tentatoris refuge angeli, falsi amici, uxor subdola, et deceptio blanda, uermes et uulnera, sanies et putredo, stercus, et amaritudo. Non dirimebantur nocturna requie, sopita certamine, cum dies oriebantur, et pugna liquebat. uictoria abscondebatur, et uita, quia uita, inquit, uestra abscondita est cum Christo: cum Christus apparuerit uita uestra, tunc et uos apparebitis cum eo in gloria . Ecce reuelatur quod abscondebatur. Ecce de aceruo stercoris refloruit detecta corona: quia matura fuerat patientia. Qui coronam parabat, aderat, probabat, atque laudabat. Non dedignabatur super aceruum stercoris adherere, uincenti monstrare coronam, qui in paradiso deliciarum sedit primis cultoribus proferre  sententiam, et non preiudicabat locus, ubi erat purus affectus. Ideo coronator adfuit Deus, reparat, laudat atque multiplicat. De nube loquitur turbinis , ut irrigaret uictorem pluuiis dignitatis. Extersit, mundauit, pariter et ornauit. Qui uictorem fecit florentem, ipse constituit sacerdotem, ita ut inimicos amicos admoneret, ut pro se iustus uictor uictimam iugularet . Ut mutato uulnere, renouato ore staret splendibus ad altare, qui sedebat putridus in stercore. Iam enim sacerdos in sua exstiterat pugna, et sacrificium obtulerat de uictoria, et sibi meruerat coronam, et amicis postulauerat indulgentiam. Ecce quantum est bonum sustinere illatam tentationem, ut per Christum mereamur probationem. Cui dicimus, Et ne nos passus fueris induci in tentationem . Ipse nos de presentibus dignabitur flagellis eruere, et renouata libertatis gratia iocundare, cui debemus semper gratias preconare. Ad ipsum conuertamur Dominum omnipotentem et perpetuum Saluatorem.



SERMO LXXI. Item de Iob.

Qui fuerit Dei amicus, diaboli est inimicus. Preuaricator iustitie odit studium diuine culture. Distringere conatur quem inuenerit iustum, ut sibi faciat mancipatum. Multiplicem lineam extendit ac preparat, ut Dei militem tollat, pariterque distringat. Cupit sibi facere uinctum, quem inuenerit Dei letitia fecundatum. Non uult enim cernere diuine imaginis formam. Illustris denique patriarcha Iob Orientalium ciuis, iustitia nobilis, nobilitate felix, opimitate uberrimus, censu nimium pinguis, culmine humilitatis excelsus. Hunc enim nunquam superbie tumor eleuauerat in lapsum: quia sola humilitate pollebat. Cuius in perniciem inimicus accensus, thronis regalibus uicinatus, diuine maiestati nocendi potestatem fallaci subtilitate extorsit. Proinde Dominus  dispositionis prescius inimici, maiestatis sue culturam propria uoce laudauit dicens, Animum, inquit, aduertisti aduersus puerum meum Iob, quoniam non est illi similis quisque in terris, homo sine querela, uerus Dei cultor ? Ecce qualis fuerat confusio inimici disponentis, quando precessit suffragium maiestatis. Ut arbitror iam reus stabat, qui reum facere uehementer optabat. Ecce Dominus laudabat innocentem, et dispungit pietatis latronem. Tributa igitur potestate de celo, fusus est mundo, et eius censum diuersis ictibus, uel furoribus, ac rabie truculentus uiolenter extorsit. Ipse fuerat sceleris auctor. Ipse et nuntius, quasi de preda lapsus fraudat et nuntiat. Dicebat, Ego remansi solus, et ueni ut nuntiem tibi . Nuntiabat patriarche auribus gestum, referebat crudelia damna. Diabolus nuntiabat, et patriarcha Dominum collaudabat. Inter ipsa inimici bacchantis nulla impatientia fidei uexatur, sustinentie clypeum inuincibili uirtute  contra damna deuotus exstitit. Permansit in uirtute intra iustitie limitem tenaci fundamine solidatus, altisque radicibus nixus ac robustus, in cuius pectore sola gloria militabat. Dehinc ademptis omnibus, impetus repentina ruina compressit, et omnes una mors occupauit. Tunc meroribus mixtus sublata eius capite coma se humi prostrauit, et tali uoce prorupit in laudem dicens, Dominus dedit, Dominus abstulit, sicut Domino placuit ita factum est, sit nomen Domini benedictum . Bacchabatur interius tum periculosa rabies, et uiget inter plagas incolumis fides. Nullis ictibus cessit, nulla lingua lauina patientia recessit. Non damna robustum militem deflexerunt, non meror maximus liberorum. Omnia perdendo nichil amisit, quem diabolus a Domino non separauit. Amisit modicum, et lucratus est multum. uidit se itaque inimicus circa robustum militem celesti militia debellari. Tunc inimicus repetens celum cherubim adiit, accipiensque potestatem remeauit cum idoneo congressurus, sed non uicturus:  cogitans ne qui damnis rerum non potuit uinci, uel dolore posset uulnerum superari. Tunc crudelissimus draco in patriarche membra totius feritatis euomuit pestiferum uirus, et omne corpus misit in uulnus. Nihil fuit membrorum, quod non captiuauerat plaga aspergine uulnerum. Ita plagauerat membra, ut ossa remanerent carnibus desolata, salua scilicet, que non uulnerabatur anima pretiosa. Fuit enim patientia muro uallata, et intra carceris thecam conclusa periculis, mactabat pericula, contriuit pacifice bellatorem, et sine ferro peremit latronem. Deinde sanies manabat, ex ulcerum sinibus horribiles bestie erumpebant, quas ille sine dolore patienter reuocabat. Exercitus uermium confodiunt carnes feralium cuneis legionum. In corpore innocentis regnabant gestamina pugne inter inimicum et iustum, inter hostem et innocentem, atque interiora comedentem, inter uermes et carnes. O uigor militie constantissime carnis! Durat licet dolens contra diaboli pestiferas uires, tamen nunquam sustinentiam carnis uictor horrescit,  uicinitas uulneribus putrem fugit, germanitas fratrum uxoris consolatione despicitur, a famulis Dei declinatur, a Deo solo libenter attenditur. Pro Deo enim qui fuerit humiliatus, ipsum necesse aspicit omnipotens Deus. Super quem, inquit, aspiciam, nisi super humilem, et quietum, et trementem uerba mea ? O patientia uictorie mater! acquisiuit sustinentia palmiferam uitam, dum diaboli uirtute exstitit debellata. Sed nec uinci poterat, quem ante uictoriam Dominus laudauerat. Non qui pugnabat uictus est, sed ille uictus est qui cedebat. Iob uapulando uicit, diabolus autem cedendo defecit. uidit se lassum de lassato, et fatigatum de fatigato. Diabolus cessit mestus, et patriarcha fortis est inuentus. Recuperata denique corporis sanitate accepit quod perdiderat. Duplicatum est totum quod amiserat. O damnum, quod generat lucrum! Nunquam enim sine munere dimittitur obsequium. Exsultat patriarcha letissimus, et diabolus cecidit, superatus est mestus.



SERMO LXXII. De sancto Cypriano.

Editus est hic sermo superius, hoc initio, Clarum tamen martyris natalem, etc.



SERMO LXXIII. De sancto uincentio.

Legitur et iste supra inter sermones quos Fulgentii esse iudicauimus, hoc initio, Miror, fratres, si adhuc aliquid, etc.



SERMO LXXIu. De Golia.

Lectio que nunc recitata est ex libro Regnorum , non ambigimus uestre caritatis inherere sensibus. De Golia et Dauid sanctissimo  uiro, atque piissimo, Deoque placente, et, ut plus dicam, Christi parente, in quo et iustitia, et ueritas, et pietas, et Christi caritas eminentius nitescebat, qui cum aduersus aduersantes prouocaretur ad prelium, oculis erectis ad celum, non de sua uirtute presumebat, sed presumptus de sua innocentia, et de Christi iustitia humilis clamabat, Deus, in adiutorium meum intende. Domine, ad adiuuandum me festina. Confundantur et reuereantur inimici mei, qui querunt animam meam, ut auferant eam. Auertantur retrorsum, et confundantur qui querunt mihi mala . Et adepta uictoria, Quis Deus preter Deum nostrum? Deus qui precinxit me uirtute ad bellum, et supplantauit omnes inimicos meos . Et iterum, Omnes gentes circumdederunt me, et nomine Domini ultus sum in eos . uidetis, fratres mei, quam maior est semper innocentia puritatis, quam malitiosa fortitudo uirtutis: quoniam in maleuolam animam non introibit sapientia . Ex ore enim infantium et lactentium perfecisti  laudem , super pueros bellatores maiorem fecerunt claritatem. Quantum interest inter Goliam et beatum Dauid? Ille iuuenis, iste paruulus. Ille bellator, iste ouium pastor. Ille tendebat arcum, iste parabat saxiperium, simplex in affectu, sed celestis in sensu, sed de illis pueris qui laudabant Dominum organo pietatis. De quibus ipse dicebat, Laudate, pueri Dominum, laudate nomen Domini . Pastor erat, oues pascebat, sed Deus qui pascit Isrel, paruulum adiuuabat, et pro armigero suo innocente comes et imperator ipse pugnabat. Saxiperium ferebat, ubi lactis coagulata sacramenta portabat. Ibi et lapides quinque ferebat, ut inde lac et lapidem, ut uetus et nouum ostenderet Testamentum. Lac paruulus paruulis baiulabat, et in quinque lapidibus quinque libros Legis cum magna cura portabat, et exinde inimicum non pugnando, sed gaudendo expugnabat: uidit inimicus, et derisit. Dauid uero sanctissimus uidit, et oculos ad celum leuauit. Ille maledicebat, iste autem orabat. Ille presumebat  de fortitudine sua, et iste pro Isrel dolebat, pro quo eum Dominus pugnare compellebat. Ille librat centum, iste torquet manum rotantem fundibulum. Ille de se presumebat, et iste adiutorem angelum postulabat. Dirigitur lapis a puero, et in ere ducebatur ab angelo. Stabat inimicus securus de paruulo bellatore, nesciens desuper Dominum adiutorem. Lapidem protinus inimicus sensit in fronte: quia Domini non habuit characterem. Ibi uitam perdidit cum pudore, ubi angelum Dauid senserat adiutorem. Cecidit cum magna ruina, qui insultabat cum magna superbia: quia superbis Deus resistit, humilibus autem dat gratiam , dat uictoriam, preparat et coronam. Currit Dauid ante capiens gaudium, quam inciperet prelium: ante letus de uictoria, quam conficeret pugnam. Stetit super cadauer iacentis exanime, gladium educit, inde percussit, et inimici caput abscidit, et erecta dextera triumphauit, et exsiliens in letitia clamare cepit, Benedictus Dominus Deus  meus, qui docet manus meas ad prelium, et digitos meos perficit ad bellum . Lapidem reddidit sociatum, et gaudiorum eius caput posuit detruncatum. Dauid enim missus aduersus Goliam, nichil aliud nisi Christum aduersus diabolum pro salute generis humani significabat, et in illo impletum est, Gladium euaginauerunt peccatores, et intenderunt arcum suum, ut decipiant pauperem et inopem, et trucident rectos corde: framea eorum intret in corda ipsorum . Ecce quantum ualet apud Deum innocentia mansueta, quam male uoluntatis uirtus excelsa: quia Dominus diligit innocentiam, et derelinquit malitiam: ut possit iustus pro innocentia sua debitam sortiri uictoriam, et gratuitam accipere de celo coronam.



SERMO LXXu. De Absalon.

Solet fidem natura prestare, et consanguinitas facere  caritatem. Sedet in filiis requies parentibus nasci, uel eorum incrementis iocunditas ampliari, curarum labor adulta sobole definiri, et successione liberorum paternitas subleuari. Noua in Absalon filio Dauid euersio malignitatis incurrit, que non auxilio, sed in uastatione sui generis adoleuit. Cuius immanitatis historiam dicere horret animus, ne patres peniteat generasse. Non sacrum hunc reuocat nomen, non nutrimenti cura uenit in mentem, et pro tanto munere persequi didicit genitorem: fregit cupiditas fidem, et uicit auaritia caritatem. Proh nefas! impia manu filius pulsat, de quo sibi pater solatium promittebat. Quem cum in uitale lumen maternus uterus profudisset, nouelle etatis sue tante primis auspiciis gaudebat nescius pater, requiem putans in filio suscepisse. Lubet hunc cautius obseruari, lubet ingenti cura nutriri, imputaturus postea caritatem. Amat, diligit, et obseruat, putans quia filium genuerat, amplectebatur futurum parricidam genitor pius. Osculabatur sacrilegum pater religiosus, et futuris  cladibus quotidie gaudebat ignarus. Nam cum iste ab annis puerilibus conscenderet sexum, immanitatem prius exhibuit quam obsequium. Nam, ut huius immanissimi primordia memorem, non transeam germani funeris orbitatem, quam cum uiolate sororis flagitat ultionem, per fraternam cedem fecit iter ad patrem . Cuius calliditatis peius est inuenire remedium quam sceleris committere sacrilegium, ut ad impium bellum pacis sibi adhiberet auxilium. Fecit namque conuiuium, uocat fratres, uocat incestum; componit uultum, ne color proderet iracundiam; apponit etiam regales epulas ante luctum; et ne diu differatur iuuenis ab incepto, plus obsequitur inimico. Ibat per spatia domus, ficta pace tranquillus, sceleris parturiens tempus, quem cum uideret uino iam plurimo maturatum inter calices et phialas, propinauit et ferrum. Et quale conuiuium fuit, ubi ira obsequium prebuit, et dolor prandium procurauit? Nescio quos animos gerat, qui sic  blanditur ut feriat; aut sic obsequitur, ut occidat. Post hec ergo impia pace et sacrilega carnificis ultione perimere nititur insontem, et  genitorem. Felix et beata fuerat uita mortalium, si cupiditas non esset et zelus. O radices scelerum, et materia uitiorum, quibus nec metus sedatur, nec multorum scelerum satiatur: et unde compesci uidetur, inde multo pluris excitatur! Ecce namque Absalon fraterna cede crapulatus, et cognato sanguine ebriatus, magis ac magis excitatur in peius, tanquam ex ipsa fieret satietate ieiunus. Indicit patri iam non filius bellum, quasi parum fuerat peremisse germanum. Et quibus auxilio esse debuerat, interitum deportabat. Cui iam carior fuit, qui proximos sic odiuit? aut quam fidem habuit, qui in suis tanta commisit? Nouum dementie genus seculis intimauit, qui plus exercuit quam ira dictauit. Ecce subito bellum tuba conclamant: decurrunt sacrilegi, ambulant parricide, et conuersa est caritas in furorem. Delatum est nefas ad patrem, sed ira non perdidit pietatem.  Exire namque socios iubet pater ad pugnam, et rogat ne fidem seueritas frangat. Et quos nimis hortari solebat, ab immani hoste filio precibus refrenabat. Ite, inquit, principes mei: ite quantocius filii uirtutis, sed cauete, queso, ne uincatis. Placate iusti furoris insaniam, ne in morte filii mei me miserum uulneretis. Si ipse noluit habere patrem, pater tamen meruit orbitatem. Parcite ergo, parcite gnato, parcite, commilitones, insano. Et si malum filium genui, sed magis obseruo, ut pietas uincat iram, ne iustitia peragat nefas. Recuso huius certaminis palmam. Nolo, nolo cum dolore uictoriam. Si ipsum fecit praue mentis insania, uindicta uestra nonne faciet parricidam? Abstinete dolores, uetate supplicia, mea est quam mihi donatis iniuria. Malebat pater piissimus uinci, quam triumphis orbari. Commendat hostem suum principibus, et ne perdat filium, seruari postulat inimicum. Sed cum utrosque suscipit exercitus campus, salua religione pater uincit orbatus.  Qualis enim diuino euentui pugne contigit locus, ut nec pater fuisset impius, nec filius euaderet reus? Intonat seuis clangoribus bellum, imbrem parturiens lacrymarum. Stant uibratis dextris cognate acies, licentiam scelerum flagitantes. Ecce subito stridula imperatoris astra conclamant, tube franguntur, uoces instruunt, acies peragunt et neces, et nulli sunt hostes. O quam exsecrabilis pugna, ubi geruntur sine hostibus bella! O certamen iniquum, ubi nec uictoria sequitur, nec triumphus! Armantur fratres in fratribus. uictis et uictoribus unus est luctus. Plangebat pietas, et natura, illata sibi tanta unius furoris iactura. Diuiditur caritas ferro, nusquam pietas. Illos cupiditas cogit, istos iniuria. Inde armorum strepitus tonat: hinc plage pennatis iaculis uolant. Inde grando terreno cursu festinat: hos plumbo uolatus ictus exhorruit. Illos rotatis saxis confregit; sic mille modis prope cunctos mors una submersit. Et qui germana concordia letari debuerat, unius ob noxam mortis sibi uinculum propinabat. Pluebat serenitas  uulnera, celorum densitate fuscata. Stabat nox facinoris in ere armorum, in tenebris candet extusa. Gaudebat in suis officiis bellum feruenti nube contextum. O quam exsecrabiles nubes fuerunt, quarum imber ferreus uulnera defluebat. Decurrunt sanguineis cursibus riui, et scatentibus cadauerum uenis potantur cruoribus campi, et nec pietati parcitur, nec pudori. Crescit in sceleribus rabies, et unde infirmari solent, inualescunt cladibus uires. Seuit in cognatis ferrum, et non habet crudelitas modum. Ubi es iam, caritas? ubi fides, si inimici sunt fratres? At post diras pugne clades et funesta naufragia, o quam mirifica deuenit in scelerato uindicta. Nam cum Absalon per prelia dorso mula uectaret , uisa cede rapuit de bello sessorem, tanquam ipsum nefas uideretur horrere. Ibat tenaci fuga per uicine silue secreta, auctorem scelerum perditura. Et dum inter ipsos arborum thyrsos spretum animal surdum obuians, truncum transfixit iuuenem moriturum, nullius manu  arboris catasta suspensum. Sine bello hostis suscipit uulnus suo perfidio captiuatus, qui sacrilegus maluit interire quam cum patre regnare. Quoniam superbis Deus resistit, humilibus autem dat gratiam . Omnis enim qui se exaltat humiliabitur, et qui se humiliat exaltabitur .



SERMO LXXuI. De Isaia.

Deus per Isaiam loquitur dicens: Agnouit bos possessorem suum, et asinus presepe Domini sui; Isrel autem me non cognouit, et populus meus me non intellexit . Bos possessorem agnoscit, et possessor Dominum contemnit. Asinus Domini presepe obseruat, et homo diuina iussa deprauat. Accipe igitur, contemptor, a pecudibus mutis exemplum, qui non metuis diuinum iudicium. Esto circa Dominum talis quales circa te pecudes esse cognoscis. Esto animalium instructus exemplo: quem natura in obsequia  instruxit, et in famulatum Dominus subiugauit. Et tamen pecora cum sint rationis expertia, in hac parte sine ratione esse non possunt. Tu uero, homo, cum ratione dispositus, sine ratione dum uiuis, Dominum genitorem offendis. Erubescat humana perfidia, hominum stultitia confundatur. Pecora ergo hominum obsequia instinctu diuino conseruant, et homines Dei iussa obstinata mente declinant. Animalia sensato homini famulantur, et homines Deum insensate contemnunt. Pecudes quibus rationem Deus conditor denegauit, non sine ratione homini parere contendunt. Homines uero qui ratione prestant in stultitia, dum Deum non colunt, perseuerant. Boues Deum humanum suscipiunt, et homines diuinum imperium aspernantur. Cuius iudicio pecora hominibus instanter deseruiunt, eius iudicia homines deserendo contemnunt. Quale malum est ista dementia, que nec pecudibus posset equari, dum animalibus mutis in obsequio Domini non potest comparari? Pecudes  enim dum homini seruiunt, Deo seruire noscuntur: homines uero dum Deum negligunt, se odisse monstrantur. Quare si rationem pecudes accepissent, Deum rationabiliter et colerent, et timerent; que nunc sine ratione tales sunt, quales homines cum ratione esse non possunt. Iudicaris, homo, iudicaris animalis exemplo, pecoris obsequio condemnaris. Nec tibi prodesse poterit excusatio: qui nec diuino imperio, nec pecoris exemplo parere desideras. Magna etenim sunt diuina obsequia, bona uite compendia: ubi non supplicia de malis actibus metuuntur, sed diuina premia de bonis meritis exspectantur. Optat enim Deus bonos esse quos muneret, quam malos quos sine merore condemnet. Inuitus enim iam punit, quos remunerare mallet, si uellent per bonam uitam euadere. Fuge, Christiane, delicta, qui Deum promereri desideras; horre peccata, qui placere exoptas. Delictorum clades pro ueneno timenda est. Pernicies scelerum pro telo et gladio fugienda. Non ametur delictum, quod genus hominum occidit.  Fugiatur peccatum, quod hominibus semper parauit interitum. Horrendum sit Dei seruo, quod aliis uidetur fuisse exitio, et in quo alterum conspicis interiisse, in eo magis ipse debes precauere. Nemo sibi impunitatem de multitudine peccantium repromittat. Nemo cum turbis delinquens se periculi immunem esse contendat. Nec enim Adam idcirco in mortem incidit quia solus cum uxore peccauit, aut Cain ideo interitum meruit quia fratricidium solus admisit. Amat Deus paucos innocentes quam innumeros peccatores. Et in uno iusto letatur et gaudet, quod in multis peccatoribus contristatur et meret. Et ideo cum cataclysmo orbem Dominus iudicaret, Ne solum cum affectibus liberauit ; et cum Sodomam imbre flammifero aboleret, Loth solum cum liberis seruauit . Nam et Niniuitas scelera abolerent, nisi eorum penitentia iram Domini temperaret . Diligit enim hoc ipse Dominus cum minatur, et quos refrenari a delictis exoptat, eis  iudicii seueritatem intentat. Obiurgat enim Deus ut saluet, corripit ut emendet, improperat ut reformet. Desperata enim quorumdam hominum uox est: Tante multitudinis non amabit Deus clemens interitum, nec patietur perire populos, quos redemptione sua noluit esse captiuos. Alioqui ad hoc redemisse putabitur, ut sit qui eius iudicio condemnetur. Aut enim ad hoc redemit ut saluet, aut non redemisset quos iudicio postmodum destinasset. Horum perniciosa prorsus fugienda persuasio est: ut enim ipsi facinoribus inuoluti sunt, ita et ceteros uolunt ipsis suis facinoribus implicari; et dum peccantes indulgentiam sibi non petendo promittunt, ita miseros suis persuasionibus ipsi inuoluunt. Ceterum Dominus Christus redemptis nobis iam ueniam dedit, iam sordidos et infectos abluit et emendauit. Quare redemptum iam peccare non licet, et mundatum non licet sordidari. Ecce, inquit, sanus factus es; iam noli peccare, ne quid tibi deterius contingat . Qui te incolumem fecit, uiuendi tibi legem imposuit; qui te a sordibus emundauit, noluit  te iterum sordidari. Si Deo Patri consenseris, monita Patris obserua: si Christi te famulum profiteris, in actibus Christi precepta demonstra. Promissionem enim cuiusque rei facta magis quam nomen ostendunt. Medicum se probare non potest qui mederi egro non potuit; gubernator non est qui nauem non potest gubernare; philosophus esse non potest qui uitia potius quam uirtutes exercet: sic et Christianus esse non poterit qui quod profitetur infamauerit. Quare aut fac quod iubetur, si uis accipere quod promittitur; aut si non feceris quod iubetur, accipies quod peccatoribus destinatur. Nam si peccatoribus delictorum pene non rependuntur, nec iustis merita iustitie retribuentur. Porro iustis necesse est merita iustitie rependi, necesse et peccatoribus destinata supplicia exhiberi. Nemo se fallat, nemo decipiat, quia celestia iussa contemnit, impunitus esse non poterit. Si uis, inquit, ad uitam uenire, serua mandata : subauditur  contra, Si mandata diuina contempseris, impunitus esse non poteris. Seculi iussa nemo sine pena contemnit: patris iram nisi quis placauerit, abdicatus erit; seruorum contemptus inultos esse non patimur. Ergo tu cum hominis contemptus patienter non toleras, quomodo putas dum peccas Deum circa te posse placari? Unde cessa peccare, si uis de preteritis impetrare; aut si adhuc peccandum putaueris, necesse est diuino iudicio subiugeris. Quare dum licet, dum tempus est, dum penitere permittitur, dum adhuc qui deliquit potest delicta propria recusare, sancta uita preterita peccata recurentur. Non differamus in crastinum, quia crastinum an uideamus incertum est. Multos enim hec dilatio trucidauit, quos subreptos, non uite eterne reddidit, sed potius morti perpetue addixit. Quam moleste deliquimus, tam modeste Dominum deprecemur. uitium quod in mundo contractum est, hic relinquatur in mundo. Indignantis Domini offensam, patientiam Domini, que nos penitentie et correptioni seruauit. Maculata  uestis per primi hominis peccatum, nunc per fidem Christi diligenter a nobis recuretur, ut feliciter ad conuiuium sponsi candidati intromittamur. Hec a nobis impleantur, hec perficiantur a cunctis. Nec ad pecudum homo prouocetur exemplum, sed sanctorum potius sequatur actus, et merita: ut non post mortem more pecudum pereamus, sed in eterna secula diuinis muneribus condonemur.



SERMO LXXuII. De lingue molestia.

Sapientissimus Salomon ita locutus est, dicens: uita et mors in manibus lingue . Lingua clauis est pectoris, testimonium cordis. Magnum tribunal gerit intra pretorium sui oris, aut grate salutis, aut amare mortis. In qua negando Deum, uerbo uno facit sacrilegium, aut uno sermone implet cum uirtute martyrium. Quis explicat lingue diuitias? Per  quam, si homo tacuerit, funus est, qui cum diserta sonat, homini generat dignitatem; cum beneuola currit, procurat salutem. Amicos acquirit, inimicos compescit. Pigmentum corporum, et sanitas animarum. Omne opus dirigit, opera implet, maria cum terris precepto sui oris impleuit. Cessat enim omne factum, ubi non fuerit sermonis imperium. Erogas uerbum, et accipis beneficium. Rogas in terris, et audiris in celis, dicente Domino per prophetam: Quis exclamauit ad me, et non est auditus? Ecce orant uiginti quatuor seniores in conspectu Dei dicentes: Sanctus, Sanctus, Sanctus Dominus Deus Sabaoth : non sunt membra, et loquitur lingua. Martyres patiuntur, et post ipsam sepulturam ipsis sermonibus uiuunt dicentes: Quousque, Domine sancte et uerax, non iudicas, et uindicas sanguinem nostrum ab his qui in terris habitant ? Solus sermo non habet finem, quia non habet sanguinem. Nubes ipse loquuntur cum sonat eloquium maiestatis: er crassus in nubibus fabulatur, testante Ioanne in Apocalypsi,  dicens: Quecunque locuta sunt septem tonitrua, ne scripseris ea . Quare prohibetur apostolus excipere linguam celi? ne uilis uox uideretur quem tremuit mundus. Si intra articulos hominis teneretur, aut non haberet quod spectaret homo, si quod sperabat agnosceret, nec arderet ignis in rubo. Et linguam accepit flamma, dicentem ad Moysen: Ne accesseris huc, solue corrigiam calceamentorum tuorum. Terra in qua stas, sancta est . Maria ipsa loquuntur, cum Domino benedicunt, dicente Scriptura: Benedicite, maria, Dominum . Nam quos putamus esse fragores, cum Domino fabulantur, dicente propheta: uox eius tanquam uox aquarum multarum . Quid referent uentus, freta, tonitrua, flumina? Per hanc sanguinis uocem Cain  detegi potuit parricida, quia ita dicit Salomon: Spiritus Domini repleuit orbem terrarum, et hoc quod continet, scientiam habet uocis . Si ergo quod uiuit sonat, quod  mouetur loquitur, beatum pretium hominis linguasi habet in eius officio disciplinam. Hec omnia saluat aut iugulat, iuuat uel accusat, sanat uel trucidat: utrumque laborat, cum alterum uexat, ut prius suis casibus pereat. Inde Iudas mendax apostolus, dum salutat Dominum Christum, uerbo uno fecit sacrilegium. Salus mundi suscepit Dominum Christum, et ipse introiuit in laqueum. Impone igitur, Christiane, frenum lingue tue, et libertatem eius intra speluncam tui oris include. Millia uerborum refrenatis uirtutibus astringe, ne feriat auctorem. Audi Dominum per prophetam talibus comminantem: Quid gloriaris in malitia? Quid potens es in iniquitate? Tota die iniustitiam cogitauit lingua tua, sicut nouacula acuta fecisti dolum , et cetera. Inde habes dentes, morde illam, si tacere non poterit. In spelunca, intra carcerem indisciplinatam tui oris linguam include: ne cum male exierit, eam gladius feriat. Impera illi, dum licet: quia non reuertitur sermo, dum exierit. Si non potes bene loqui, liceat uel tacere.  Nam nunquam periret diabolus de paradiso, si lingua taceret, cum infantiam primi hominis et hortum maiestatis latro serpens uulneraret, insontem articulis Dei fabricatum, ubi habitat sola eternitas et innocentia, latro uicinus serpens una lingua concepit, generauit homini mortem inimicum colloquium, et orbitatem toto mundo peperit, dum ferit auctorem. O gladium lingue, per quem totus mundus plaga percussus est! Parit mater quod plangat, pater generat quod amittat. Humanitas tota aut plangit aut plangitur, cum tota caro in puluerem ad suam originem reuertitur.



SERMO LXXuIII. Ad competentes post traditum Symbolum.

Ecce qualiter de presenti mundo, tanquam ex Aegypto Isrel spiritalis educitur, et domus Iacob, que est familia celestis Regis, de populo barbaro  liberatur. Decem preterea plagis percussa est Aegyptus, ut Pharaonis dominio absolutus Hebraicus populus liber esset effectus. Quibus plagis legimus  per ordinem consummatis cum noctis medio uastator Aegyptiorum transiret angelus, signatosque aspiceret, et illesos preteriret, atque custodiret agni sanguine, ad terram repromissionis filios Isrel festinanter exire cegit. Ita et diabolus, qui potest Pharaoni figuraliter comparari, decem quodammodo uerberibus a nobis repulsus est, celesti flagello seuerissime trucidatus. Nam primam accepit plagam quando nomina uestra dedistis, ut ibi uos conscribamini, unde ille deletus est. Secunda eius plaga est, quotidiane eius orationis instantia; tertia, ieiuniorum; quarta, uigiliarum; quinta, terribilium exorcismorum; sexta, descendens in uobis dominicorum precatio sacerdotum; septima, apostolici Symboli traditio atque confessio; octaua, orationis dominice informatio. Nona plaga percutitur, cum seculo pompisque eius, et apostaticis angelis renuntiatur;  decima, cum suis primitiuis Aegyptus interficitur, quando renascentis fontis proximus applicatur, uetere homine spoliatur, et ad Deum uiuum tota fidei credulitate conuertitur. Post hec mare Rubrum intrauit, baptismum utique consecrante Christi sanguine rubricatum. Et dum ibi in Patre et Filio et Spiritu sancto tingitur, credens, mediantis crucis uirga signante dextera leuaque Iordanis unda diuiditur: persequens uetustus hostis mergitur, nouus Isrel reuelatur, et exinde cum tympanis et choris splendidis classibus renatorum ornata procedens resultat Ecclesia.



SERMO LXXIX. De consolatione in assumptione episcopi.

uos quidem, fratres, consolatorem queritis, sed etiam nos consolandi sumus, et consolatio nostra nullus hominum est, sed qui facit hominem, quoniam  qui fecit, refecerit, et recreat qui creauit. Non possumus per infirmitatem nisi contristari: sed per spem debemus consolari. Omnes bonos diutius nobiscum uiuere uolumus, et in hac asperrima uita, deseri a comitibus nolumus, sed preuenientes nos qui bene uixerunt, hortantur exemplo suo, ut siue diu hic uiuamus, siue cito hinc eamus, sic uiuamus ut ad ipsos ueniamus. Quia idipsum hic diu uiuere nichil est aliud quam diu molestias sustinere. Cum Deo autem uiuere, et apud Deum, sine ulla molestia est uiuere, et sine ullo timore, ne pereat felicitas, que non habet finem. Nec debemus arbitrari episcopum uestrum fratrem nostrum, cito hinc isse, et parum uixisse. Recte enim ibi non parum uiuitur, ubi cum multum dicitur, non finitur. Nam hic etiam quod multum est, cum finitum fuerit, pro nichilo deputabitur. Nec tamen parum hic uixit, si eius opera cogitemus, non annos numeremus. Quanti alii fortasse quod per multos annos non dimidiarunt, ille paucis annis impleuit? Nihil ergo aliud erat hic eum uelle tenere, nisi eius felicitati  inuidere. In hoc enim habemus tristitiam de homine sicut homines. Quid ergo faciemus, ut non simus homines? Homines ergo de hominis abscessu humaniter contristamur, sed quomodo audiuimus lectionem diuinam, nam quod consummatus in breui repleuit tempora longa . Ergo illic tempora computemus, sicut computatur dies. Quidquid ergo uobiscum egit hortando, loquendo, seipsum proponendo ad imitandum, ad Deum laudandum et colendum tenete, et memoria ipsius ornatissima uos eritis. Non enim hoc illi magnum est recondi tumulis marmoratis, sed condi in cordibus uestris. uiuat sepultus in uiuis sepulcris. Sepultura enim eius memoria uestra est. Apud Deum uiuit ut felix sit, apud uos uiuat, ut felices sitis. Exhortari uos ad fidelem prudentiam multis uerbis fortasse possemus, nisi et nos dolore humano uix loqui sineremur. Proinde quia donauit nobis Deus, ut morienti ad tempus presentes essemus, quoniam donauit nobis, ut funus eius deduceremus: deductio que debetur caritati, nichil addit  felicitati. Donauit etiam ut sanctitatem uestram uideremus, uosque alloqueremur, ut pro modulo nostro consolandi uos consolaremur. Quidquid nos dolor dicere non permittit, cogitando supplete, et noster animus in recordatione tanti uiri, etsi habet humanum merorem, non habet infidelem desperationem.



SERMO LXXX [* 1Kb] . Sermo omni tempore dicendus, seu potius, de oratione.

Suauis Dominus et mitis patentem habet ianuam pietatis, nec recusat inde pulsantes, sed accusat potius negligentes. Neque enim aliquid petitur, quod non habeat, ut cum non dederit, erubescat. Diues est Dominus, et pius, affluens et benignus. Dat, et non improperat : imo tunc thesauri domus eius tristitiam patiuntur, quando fuerint delectabilia fastidia petitionum. Ipse Dominus dicit: Usque modo non petistis quidquam . Petite, et dabitur  uobis. Pulsate, et aperietur uobis . Ego sum ostium et ianua . Quare trepidat pulsando manus uestra, et dormitat in mendicitate conscientia uestra? Ego sum ianua uite. Non horresco sordidum pulsatorem, non pauperem repudio petitorem, tantum ne suam quisque negligat mendicitatem. Pulsate, inquit, et aperietur uobis. Stant angeli ad ianuam meam, ut introducant, non ut repellant, non ut terreant. Nulla est pompa in ianua mea. Ego sum ianua, qui sustinui crucis ignominiam. Quare timet egenus inopiam, cum nulli aliquando denegata sit misericordia mea? Quis sperauit in Domino, et derelictus est ? Si pulsant qui desiderant corporis castitatem, dat eis continuo gratie sanctitatem. Et dicit eis: Nolite ambulare polluti, nolite incedere maculosi; sancti estote, quia ego sanctus sum . Si accedat pupillus exigua manu ianuam pulsare paternam, nuntiat eum angelus et dicit: Domine, pupillus pulsat, defensionis pietatem exspectat. Responde ei, Domine: Tibi derelictus est pauper, pupillo tu eris adiutor . Respondet Dominus, qui diues est, qui misericors pater est: Ego sum pater orphanorum, et iudex uiduarum . Nemo ledat quos ego suscipio, nemo spoliet quos ego defendo. Et si qui accesserint ad istam ianuam, quamuis diuidantur locis disparibus, precem tamen unius diuitis patrisfamilias omnes equalem accipiunt pietatem. Hoc amat ianua salutaris, ut pulsatoribus abundet opportunis, importunis. Propterea ipse Dominus ianuam a petitoris uoce ieiunam pulsantis, clamore silenti inuitat omnes ad orationem, omnibus paratus tribuere pietatem. Etsi non accipitis, petite, perseuerate, pulsate, nolite deficere, nolite cedere, quia non necat Dominus fame animam iustam, qui tamen uoluerunt esse suauiter importuni. Et ponit in parabolam  hominem cui hospes improuisus  uenit, et hospes hospitem pauper excepit. Passus uerecundiam abiit continuo ad diuitis domum, ut peteret panes, et non sine sacramento panes, sed tres panes, quia hospes est gratia pietatis, sed substantiam continet Trinitatis. Nonne unus hospes erat in tribus, qui uenit ad patrem Abraham , hospes amicus, pransor et repromissor, et omnia ei in Trinitate sunt exhibita hospitalitatis obsequia? Trinum attulit uitulum pater Abraham, tres panes similaginis consparsit futura mater paritura filium, pro quo pater mactauit agnum, ut ipsum corporis Christi in Trinitate iam conspiceret sacramentum. Ita et iste amicus ueniente hospite pergit ad diuitem, trium panum allegat necessitatem, pulsat et nemo respondet ex ianitoribus, quia omnes oppresserat somnus. Non angeli, non archangeli, non prophete, non ministri, et tamen pulsat, quamuis nemo respondeat. Quandoque gaudens paterfamilias ad importunitatem pulsantis respondet ei de interioribus sacris: quid pulsas sine tempore, qui piger fuisti cum tempore?  Dies fuit, et in lumine non ambulasti. Nox uenit, et pulsare cepisti? Excusat tempus, quod improuisus querit affectus. Et ille, Domine, Domine, te peto, ad te pulso, teipsum quero, tu surge dare mihi misericordiam, quia non es dedignatus de luto limi componere uiscera mea. Ministro non indiges, quia omnia potes; sed pueri tui dormiunt, Domine: tu non dormis, neque obdormitas, qui custodis Isrel . Gratis peto, sub gratia mendico, non sub lege presumo. Et si lex et prophete usque ad Ioannem , sed tua gratia non habet finem. Quieuerunt pueri tui, prophete tui, et ego noui, Domine. Sed tu qui es initium et finis, primus et nouissimus , noli ad me tediari nouissima noctis hora petentem, qui nocte media captiuam duxisti captiuitatem. Quid faciat paterfamilias tanti perseueratoris uoce constrictus? Non excitat puerum, non prophetam, non mittit angelum et archangelum: ipse surgens dat illi responsum, si non propter amicitiam, sed propter perseuerantem  misericordiam, impudentia cui abstulit uerecundiam. Cum quanta letitia bene pertinax ille petitor, et nocturnus mendicator ad hospitem proprium repedauit, quem pauper excepit, et diues factus recepit? nec hospes ab hospite irrefectus aliquando recessit. Nonne hospes erat iste qui dicit: Ego ad ianuam, si quis aperuerit mihi, introibo, et cenabo cum illo ego et Pater meus ? Quam bona domus, si Pater et Filius ingreditur hospes amicus, ubi Spiritus sanctus ipse ibi exhibet diuersa pulmentaria propter cenam dominicam! Que sunt pulmentaria Spiritus? Pax, gaudium, benignitas, bonitas, continentia, fides, caritas . Nos tantummodo non pigeat hospitem suscipere Dominum. Ipse secum portat ubertatem deliciarum, ut pascat ibi letantes exercitus angelorum. Utinam ipse sit hospes nobis superueniens  benedictus, et iam non sit nobis hospes Gothus et Barbarus. Nam illis hospitibus arma et sagitte, at cum isto hospite pax cum iocunditate: qui uenit hospitem non torquere, sed parcere; non exspoliare,  sed uestire; non percutere, sed sanare. Ipsum hospitem apertis cordis nostri ianuis suscipiamus, et nunquam in nobis dominabitur inimicus. Ipso prestante qui uiuit et regnat in secula seculorum. Amen.





SYLLABUS CODICUM AD QUOS DE NOuO RECOGNITA SUNT OPERA S. FULGENTII, NEC NON uARIANTES ALIQUOT LECTIONES EX PRAETERMISSIS SELECTAE. 



LIBRI AD MONIMUM.

Emendati sunt ad mss. Corb., id est Corbeiensem annorum 800, qui alias monasterii Corbeiensis, nunc  est monasterii S. Germani a Pratis. uariantes lectiones e ms. S. uictoris prope Parisios; ms. Thuanee bibliothece; ms. Port., hoc est e ms. Cartusie Portarum educte a R. P. Petro Francisco Chiffletio societatis Iesu presbytero; nec non ad editiones antiquiores et castigatiores, Colon., id est Colonie Agrippine anni 1526; Ant. seu Antuerp., id est Antuerpie apud Plantinum 1573; Mog. seu Mogunti anni 1515; Basil., Basilee 1621.


LIBER PRIMUS.

* Pag. 1. Ms. Corb., sed in illo me debere fateor.

3. Ms. Corb., in huius inquisitionis ac disputationis opere.

4. Ms. Port., nisi ab illo nobis fastidientibus esuries detur.

Ibid. Ms. Port., illudque predestinatum utique ad interitum.

Ibid. Ed. Basil. cum ms. Port., legente me.

 * 5. Ms. Port., dum in malo predestinationem te legisse diceres.

Ibid. Ms. Port., postulare non desino, ut siue per eloquia.

Ibid. Ms. Port., predestinatos affirmat.

6. Mss. Corb. et Port., et ut quid moriemini, domus Isrel?

Ibid. Mss. Corb. et Port., iniuste concupiscendo accersiuit.

* 7. Ms. Port., et Deo perficiente talis postmodum sit, ut.

8. Mss. uict. et Corb., confirma, Deus, quod operatus es in nobis.

Ibid. Mss. Corb. et Port., sicut et ille iustus est.

* Ibid. Mss. Corb., uictor. et Port. nec non ed. Ant., regnumque celorum diuinitus fidelibus preparatum.

9. Mss. Corb. et Port., gratia glorificationis iuste reddatur.

Ibid. Ms. Port., in futuri seculi remuneratione dicit  permanere.

* Ibid. Mss. Corb. et Port., ut deputetur fides eorum ad iustitiam.

Ibid. Mss. Corb. et Port., Misericordia tua subsequetur me.

10. Ms. Port., creator illud iam fecisse.

11. Ms. Port., uoluntati effectus.

Ibid. Ms. Port., de ipso solo.

* Ibid. Mss. Corb. et Port., semetipsum peccato suo ledere permittatur.

Ibid. Ms. Port., Iniquos autem condemnat. Ms. Corb., condemnauit.

Ibid. Ms. Port., sicut dolor in utero habentis, et non effugient.

* 12. Ms. Port., sed illud queritur, utrum sicut creduntur.

Ibid. Ms. Port., nos autem non spiritum huius mundi.

14. Ms. Port., sic ipse sibi iam factus pena, ut.

 15. Mss. Corb., uictor. et Port., creature quippe rationalis.

Ibid. Ms. Port., maiorem dilectionem exhibeat  Creatori quam sibi.

Ibid. Mss. Corb. et Port., nec sic se potest diligere.

Ibid. Mss. Port. et Corb., ante datam gratiam humiles inuenit.

Ibid. Ms. Port., pereunt propter suam malam uoluntatem.

* 16. Mss. Port. et Corb., Digne utique homini qui se perdidit.

Ibid. Ms. Port., in perditione peccati dimissus qui propria.

Ibid. Ms. Port., et ipsi in eo placuit.

Ibid. Ms. Port., non quasi aliquam substantiam malam diligant.

17. Mss. Corb. et Port., sic incongruum est ut in ipso putetur causa cuiuslibet operis mali.

* 18. Mss. Corb. et Port., quid respondere possit quisquis hanc.

* Ibid. Ms. Port., nunquid enim . . . ex impiis iusti  sic recte  dicere poterimus.

Ibid. Mss. Port. et Corb., fecit Deus rectum.

* Ibid. Mss. Corb. et Port., quam utique aut tribuisse Deum.

* Ibid. Mss. Corb. et Port., eterno mereretur puniri supplicio.

* Ibid. Ms. Port., scito quia malum est tibi.

* 19. Ms. Port., ut agnoscatur. Ms. Corb., agnosceretur non ab eo predestinatum.

20. Ms. Port., non intres in iudicium.

* Ibid. Ms. Corb., nisi Deus in quibus uellet, misericordiam fecisset superexaltari iudicio. Ms. Port., faceret superexaltare iudicio.

* 21. Mss. Corb. et Port., quem ira iusti iudicis peccantibus reddit.

Ibid. Ms. Port., Talis namque uerus est Deus cuius. Ms. Corb., Talis est enim Deus uerus.

22. Ms. Port., ad indebitam sunt gratiam preparata.

* Ibid. Ms. Port., talibus uasis interitum reddit.


LIBER II.


* Pag. 27. Mss. Corb. et Port., qua peccant a Deo prescitam.

28. Ms. Port., si illi quos malitia sua  excecauit, hos ueritas ipsa.

Ibid. Mss. Corb. et Port, nec glorificari cum Patre consentiunt.

Ibid. Ms. Port., sed simul Patri Filioque offerri.

* 29. Editi et mss. Corb., Port. et uictor., Abraham autem . . . Ms. uict., abiit illuc . . . et inuocauerat ibi Abraham nomen Domini Dei. Ms. Port. omittit posteriori loco Abraham.

Ibid. Mss. Corb. et Port., congruere temporibus, locis.

Ibid. Mss. Corb., uictor. et Port., que se ad informandas.

* Ibid. Ms. Corb., non erit tanquam inuisibilis Pater uisibili Filio preuonendus. Recte quidem. Editi, inuisibilis  Pater inuisibili Filio. Basil., tanquam uisibilis Pater inuisibili Filio.

Ibid. Mss. Corb. et Port., non est Patri Filius in aliquo postponendus. Editi, preponendus. At male.

30. Ms. Corb., scriptum etenim de Isaac hoc liber.

33. Mss. Corb., uictor. et Port., Cum nec orare condigne ac uigilanter aliquis possit.

34. Ms. Port., in libro Regum quarto.

35. Ms. Corb., acquirende caritati studium impendere.

Ibid. Ms. Corb., Ideo quod nascetur. Ms. Port., Ideoque et quod nascetur.

36. Ms. Port., Patrem suum et matrem suam.

Ibid. Mss. Corb. et Port., per unitatem pacis et caritatis.

Ibid. Ms. Port., in utero Marie uirginis domum sapientie.

37. Ms. Port., omnes qui de uno pane participamur.

Ibid. Ms. Port., erat cor unum, et anima una.

Ibid. Ms. Port., multitudinis credentium in Deum.

 38. Mss. Corb. et Port., nec non Ant., Colon. et Mogunt., quam sacrificium Deo facit unitas spiritalis, ubi et. Basil., quod sacrificium.

Ibid. Mss. Corb. et Port., quod in sola catholica per manus impositionem.

Ibid. Ms. Port., beatum Augustinum . . . non solum apostoli Pauli, sed etiam Iude apostoli sensum.

* 39. Mss. Corb. et Port., per quam se possit hostiam uiuam.

Ibid. Ms. Port., suscipere infirmos. Thessalonicensibus etiam scribens memores estis, inquit, . . . Sed et ad Corinthios.

* Ms. Port., congrue posuerit.

Ms. Port., non preceptum, sed consilium.

40. Mss. Corb. et Port., fecisse cognoscitur. Aduersus Faustum namque Manicheum asserentem.

Ibid. Mss. Corb. et Port., Arcam Ne debere construere.

Ibid. Ms. Port., facies ea.

* 41. Ms. Corb., ut illud quod alter.


LIBER III.


Pag. 42. Ms. Port., sed etiam ipsius humanitatis aliena.

Ibid. Mss. Port., Corb. et uictor., atque hinc suam.

43. Mss. Corb., Basil., Colon. et Mog., Hinc dominante Christo.

Ibid. Mss. Corb. et Port., ut quia Birrus ille apud hominem esse posset, in homine autem esse non posset.

* 44. Mss. Corb. et Port., quoniam ab Arianis . . . esse creditur.

45. Ms. Port., legimus scriptum.

* Ibid. Mss. Corb., Port. et editi, quia intra se cogitabat. Ms. uictor., qui intra se cogitabat.

46. Ms. Corb., remittuntur tibi peccata tua.

Ibid. Ms. Corb. et ed. Mog., Immortalitas est enim in memoria illius.

47. Ms. Corb., quia non uidet eum.

 Ibid. Ms. Port., ut in ipsis esse possit: uerbum autem . . . ut in eo esse non possit.

Ibid. Basil., quid dicam de his.

Ibid. Mss. Corb. et Port., propter quod et loquimur.

* 48. Mss. Corb., uictor. et Port., et ne hoc uelint Filio assignare, audiant.

Ibid. Ms. Port., sicut lanifica proximans demetere telam.

49. Ms. Port., que dereliquit doctrinam.

Ibid. Ms. Port., qui sic apud aliquem est.

* 50. Mss. Corb. et Port., illum autem uerbum ueritatem  genuit.



LIBER OBIECTIONUM ET RESPONSIONUM CONTRA ARIANOS.

Collatus est cum mss. Corb. et Port., nec non cum Mogunt., Colon., Ant. et Basil.

* Pag. 51. Ms. Port., Edd. Basil., Col. et Mog., hoc est de eo quod ipse est.

 * Ibid. Basil. et ms. Port., Adauctum est non extrinsecus.

* Ibid. Mss. Corb. et Port., uocabulorum diuersitas agnoscitur: nec ideo tamen in Patre et Filio naturalis diuersitas inuenitur. Quin potius.

52. Ms. Port., ut dum unum nominamus, aliud demonstremus.

* Ibid. Ms. Port., consequens autem foret ut.

Ibid. Ms. Port., in qua natus fuerat perderet

53. Ms. Port., et quod fuit Enos.

* Ibid. Ms. Port., Ista nusquam nos legisse recolimus . . . . . quia scriptum est: Generationem eius quis enarrabit? Et quam nulla dixit Scriptura, quis enarret? Ms. Corb., Ista nunquam  nos legisse recolimus . . . quia scriptum est de eo: Generationem autem eius quis enarrabit? et quam nemo dixit Scriptura qui enarrat; aduertendi sunt, etc.

Ibid. Mss. Corb. et Port., propter quod et loquimur.

* Ms. Corb., cuius natiuitatem ignoret.

 54. Ms. Port., ita est rectum profiteri . . . et rursum, Dominus dixit ad me.

* Mss. Corb. et Port., dum se initium uiarum Domini in opera eius creatam esse non tacuit.

Mss. Port. et Corb., Ergo cum quotidie dicit ista fieri, et a seculo facta premonet nuntiari; ostendit, etc.

* 55. Ms. Port., In quo considerandum est. Ms. Corb., Quomodo considerandum est. Editi, Quod considerandum est.

* Ibid. Mss. Corb. et Port., fratres eius, quos secundum Apostoli dictum.

Ibid. Ms. Port. communicauerunt carni et sanguini. Sic uulg. uersio cum textu Greco.

* 56. Ms. Corb. et Port. et Basil., quotquot enim receperunt eum.

Ibid. Ms. Port., in secundo quoque psalmo cognoscitur predicta.

57. Ms. Port., hanc Deus adimpleuit filiis uestris.

* Ibid. Ms. Corb. in Obiectionibus, non sit erroris  falsa professio, que cum dicit . . . asserit eum. Ms. Port., qui cum dicat.

Ibid. Ms. Corb., colimus et tenemus.

Ibid. Mss. Corb. et Port., uel cur semel.

58. Mss. Corb. et Port., ex substantia autem Patris. Et infra ms. Port., Filium quoque.

Ibid. Ms. Port., Fides uera quod credit noscit.

59. Ms. Port., quia nec fas est.

* Ibid. Ms. Port., Perturbatores mentium . . . quod quidem exigit illis dici qui.

60. Ms. Port., ut et Filius tuus clarificet te.

Ibid. Ms. Port., uel instruit mentes hominum, illum auctorem luminis, et istum lumen in tenebris lucens . . . per quem uita factus est Filius, et lux est ostensus hominum. Neque illum qui ostenditur factus esse, Patri equalem esse posse. Editio Basil., uel instruit mentes hominum, quia inter illum auctorem luminis, et istud lumen . . . illo, quod ostenditur factus non esse Pater, equalitas esse non potest.

 61. Editi, Euangelizate diem ex die. Ita et ms. Port.

* Ibid. Ms. Port. et Basil., que fastidium facerent auditoribus.

62. Ms. Port., Nam quia inter illos differentia est, ipse cui credendum est, Saluator dicit, Alius est qui testimonium perhibet de me Pater . . . et cum non aduertuntur diuina iura et sacramenta . . . dixerunt homousion: et heretici facti, asserunt Patrem et Filium et Spiritum sanctum unum esse Deum. Ms. Corb., distantia est, et quod dicitur non est; eo quod inter illos differentia sit, ipse. Saluator dicit, qui credendus est, Alius est qui testimonium perhibet de me Pater. Et cum non aduertuntur diuina iura et sacramenta . . . qui ante aduentum Saluatoris dixerunt , quorum et heretici facti sunt professores, cum asserunt. Basil. concinit cum Corb.

* Ibid. Ms. Port., totam se ceterne ueritatis natiuitati indulsit.

 * Mss. Port. et Corb., et saltem sic.

63. Mss. Corb. et Port. et Basil., Si enim aliam dixerit in Deo uoluntatem qua uelle dicitur, et aliam essentiam qua esse cognoscitur. Editi Col., Ant. et Mog., uoluntatem quo uelle dicitur, et aliam essentiam que esse cognoscitur.

Ibid. Mss. Corb. et Port., quomodo se nolint.

Ibid. Ms. Corb. scelus hoc et ualde . . . si enim ab hominibus non toleratur iniuria, ab ipso Domino omnium auctore quomodo poterit tolerari? Ostendit namque.

64. Ms. Port. cum ipsa ante scriptio id tibi intelligendum ostendat, cum dicit quod in splendoribus sanctorum . . . de eo fuisse adimpleta: cum manifestet ipsam esse et propheta dicendo.

Ibid. Ms. Port., in aper ione exsurgent.

65. Ms. Port., dicatur quod sic credendus sit unus Deus . . . honorem uero unumquemque.

Ibid. Ms. Port., Labor Aegypti, et mercatus Aethiopum . . . et post te ducentur . . . et te deprecabuntur . . .  et pudebit omnes.

Ibid. Ms. Port., Quid ergo sequitur? Per meipsum iuro. Quis hoc credendus est dicere, nisi.

67. Ms. Port., Et ut hoc se de Christo.



AD TRASIMUNDUM LIBRI.

Recogniti sunt ad mss. Corb., Port., Thu. et uictor.; ad editiones Mog., Colon., Antuerp. et Basil.


LIBER PRIMUS.

* Pag. 69. Mss. Corb. et Port., ad residua perlegenda scripturam.

Ibid. Ms. Port., Pauca quibus, Domino adiuuante, nostri paruitas suffecit ingenii . . . quam in principio tenuiter agnoui, uestre recensenda mansuetudini destinaui.

70. Ms. Port., notare uestra pietas uelit.

* Ibid. Ms. Port., Cum itaque omni poscenti. Et infra, coram regibus propheta testetur dicens.

* 72. Ms. Port., eum scilicet qui solus posset exspectatori  longeuo.

73. Mss. Corb. et Port., Feculente quippe carnis . . . mundandam carnis feculentiam uenit.

74. Ms. Port., non nuncupationis, sed naturalis nominis ueritas.

75. Ms. Port., non credet malitie.

Ibid. Ms. Port., An diuinam Filii Dei . . . subiiciemus?

76. Ms. Port., cuius  susceptionem.

77. Ms. Port., sponsabo te mihi ad iustitiam et iudicium, in misericordia et pietate.

79. Ms. Port., ut benedictionem hereditate possideatis.

81. Ms. Port., utrum quia a Deo non fuerit facta?

84. Ms. Port., uolens in preceptis Domini.

85. Ms. Port., cuius principatus super humeros eius.

86. Ms. Port., quo diuinitus edoctus de Christi  persona . . . Hoc testimonium psalmi cum beatus Petrus commemorasset.

* 87. Ms. Port., singulos deputare curaui libellos.


LIBER II.

Pag. 88. Ms. Port., creare potuit quod esset.

89. Ms. Port., consumendam deinceps abolitione cognosceret.

Ibid. Mss. Corb. et Port., totam se sicut est.

* Ibid. Ms. Port., ut equitas eterna.

Ibid. Ms. Port., deponeret illuuiem.

90. Mss. Corb. et Port., descendi de celo.

91. Ms. Port., Erubescent, et pudebit omnes.

92. Ms. Port. Ego sum, inquit, Alpha.

Ibid. Ms. Port., asseritur ceptus, pro eo.

93. Ms. Port., iuste conuersationis.

Ibid. Ms. Port., sicut ipse ait.

Ibid. Ms. Port., quia ipse inchoat perficienda.

96. Ms. Port., distare non potest a sempiterno.

 Ibid. Mss. Port., uict. et Corb., ut huius innumerabilis sempiternitatis.

* 99. Ms. Port., ut nec maior illa possit esse, nec minor.

100. Ms. Port., quem efficit dignum.

* Ibid. Mss. uictor. et Port., querent me mali.

Ibid. Ms. Port., Spiritus enim sanctus discipline effugiet fictum.

102. Ms. Port., Christi sententiam motibus uariatam.

103. Ms. Port., ut Filium Dei de Deo Patre naturaliter genitum.

104. Mss. Corb., uict. et Port., sed quod petamus ab eo.

106. Ms. Port., quis nesciat a Filio dicta.

108. Ms. Port., uel quomodo qui corporaliter ascendit in celum in suis fidelibus.

109. Ms. Port. post hec uerba, cor nostrum dilatatum est, addit: Non angustiamini in nobis, angustiamini autem in uisceribus uestris. Eamdem autem, etc.

 110. Ms. Port., Si enim tota Trinitas, . . . tota utique.


LIBER III.

Pag. 112. Ms. Port. pereunt autem in uerbo Crucis.

Ibid. Ms. Port., prorsus impassibilis permaneret.

116. Ms. Corb., plenus homo natus ex homine . . . Deus plenus generatus ex Patre.

117. Ms. Port., totus in Patre totum implens.

118. Ms. Port., non fuit in illo est.

Ibid. Ms. Port., idem permanebis . . . idem ipse es.

* 120. Ms. Port., Filio interim, quidquid illud est, preferetur.

Ibid. Ms. Port., Non opus esset ut ungeretur Spiritu sancto.

* Mss. Port. et Corb. cum editis, plene sanctificari non potuit. Mss. uict. et Thu., potuit. Forte referri debet ad priorem partem, scilicet quod si homo Christus sine sancti Spiritus gratia plene sanctificari potuit, superflua dicetur collatio illius unctionis: si autem sine sancto Spiritu plene sanctificari non potuit, etc.

 123. Ms. Port., respondit, et dixit eis.

Ibid. Ms. Port., sanctus euangelista non tacuit dicens.

124. Mss. Corb. et Port., in toto tamen homine tristis . . . . et in toto homine patiens.

127. Ms. Port., in sua Saluator esse anima.

Ibid. Ms. Port., gaudium habuit de Lazaro suscitando: simul ut discipuli.

128. Ms. Port., demonstraret accepisse substantiam.

Ibid. Mss. Corb. et Port., et in infirmitatibus.

* 129. Ms. Port., ostendens utique . . . animam poneret.

* 130. Ms. Port., ostendens sine caritate.

133. Ms. Port., et timor ascribitur Deitati.



EPISTOLAE I, II ET III.

Collate sunt cum mss. Corb., uict., Thu. et Port., et editionibus Mog., Colon., Ant. et Basil.

EPIST. I. Pag. 147. Ms. Port., quam uouere et non soluere.

 * Ibid. Ms. Port., perpetue continentie promissio.

EPIST. III. Pag. 164. Ms. Port., in quo indigentia nulla est.

165. Ms. Port., non erit sufficientie diuine.

Ibid. Ms. Port., Hoc autem sancti Hieronymi.

170. Ms. Port., diuinum furorem ceruicibus imminentem.

171. Ms. Port., ut in eo quod egenti largitur.

174. Ms. Port., et ut ad perfectam perueniat sanitatem, non de aliorum sibi periculo blandiri, sed de sua curet.

175. Ms. Corb. et editi, et Dei Sapientia. Dicat ergo illi imbecillitas humana, custodi me. Hec non leguntur in ms. Port.

Ibid. Ms. Port., aut mundum se esse.



EPISTOLAE Iu, u, uI ET uII.

Emendate sunt ad mss. Corb., uict. et Port. et editiones superius laudatas.

 EPIST. Iu. Pag. 178. Ms. Port., auxilium. Non enim dormitabit.

179. Ms. Port, Quamuis enim suis Dominus.

EPIST. uII. Pag. 191. Ms. Port., sapientia autem uincit malitiam.

Ibid. Ms. Port., numquid non iam baptizatis.

Ibid. Ms. Port., Qualecunque est ergo . . . . ostium claudit.

195. Ms. Port., cum ab illo argueris.

196. Ms. Port., manet utrosque condigna merces.



EPISTOLA uIII, SEU LIBER AD DONATUM.

Castigata est ad ms. Colb., id est in bibliotheca Colbertina asseruatum annorum fere 500, et Port.; ad editiones supra citatas.

Pag. 197. Ms. Port., tantum si a sinu.

198. Ms. Colb. cum editis, sententiam ueram ambulant. Hac uoce caret ms. Port.

Ibid. Ms. Port., fidelitate cordis deuitet errorem.

 200. Ms. Port., Ergo quando et Patrem Dominum Deum.

202. Ms. Port., equalis ergo est.

Ibid. Ms. Port., o Domine, quia ego seruus tuus, ego seruus tuus.

205. Ms. Port., ueritatem ueraciter profitetur.

206. Ms. Port., uera utique humanitas inuenitur.



EPISTOLA IX, CUM SUBIECTO SERMONE.

Contulimus cum editione a Sirmondo facta Lutetie Parisiorum ex officina Niuelliana sumptibus Sebastiani Cramoisy, anno 1612.



EPISTOLA X.

Edita est ut iacet in codice quodam Parisiis excuso opera Guillelmi Camerarii Scoti congr. Oratorii Iesu presbyteri, anno 1634.



EPISTOLAE XI et XII.

Collate sunt cum edit. Sirmondi supra laudata et Chiffletii in Ferrando anni 1649. Sermo autem S.  Augustini qui posteriori attexitur emendatus est ope ms. uaticani.

Pag. 227. Ms. uatic., illic leuauit corpus suum, inde uenturus est.

Ibid. Ms. uatic., Audis enim, corpus Christi.

Ibid. Ms. uatic., Nihil hic de nostro afferamus: ipsum Apostolorum identidem audiamus.

Ibid. Ms. uatic., unus Panis. Quid est isto unus Panis? Unum corpus multi. Recolite.

Ibid. Ms. uatic., etiam non dictum satis ostendit.

Ibid. Ms. uatic., Erat illis anima una.

Ibid. Ms. uatic, recolite unde sit uinum.



EPISTOLAE XIII et XIu.

In his recensendis adhibuimus edit. Antuerp. et Chiffletii apud Ferrandum supra citatam cum ms. uictor.



EPISTOLA Xu.

Recognita est ad uariantes lectiones ex mss. duobus S. Crucis in Ierusalem in Urbe, ms. Port. et edit.  Sirm.

Pag. 270. In edit. Sirmondi, documento possit indicii manifestioris.



EPISTOLAE XuI et XuII.

Collate sunt cum ms. Port., Ant., Basil. et Lou., id est Louanii edito codice ex officina Bartholomei Grauii anno 1556.

EPIST. XuI. Pag. 279. Editi, quomodo in partem. Ms. Port., in partes.

Ibid. Editi, pro Incarnatione operati sunt.

Ibid. Ms. Port., dispendium patiatur, et ideo composita esse non possit. Editi, dispendium patiatur et ideo composita esse possit. Forte dispendium non patiatur, et ideo composita esse non possit.

Ibid. Ms. et edd., inquisitiones eorum superfluas approbasset. Forte reprobasset.

* EPIST. XuII, pag. 301. Editi, mortem solam, ut non etiam. Ms. Port., mortem solam, non etiam.



EPISTOLA XuIII.


Recognita est ad edit. Sirm. et Chifflet. in Ferrando.



LIBER DE TRINITATE AD FELICEM NOTARIUM.

Collatus est cum supra citata edit. Sirm. et uariantibus ms. uictor.

Pag. 337. Apud Augustinum, ut carnis uoluntatem.



LIBER CONTRA SERMONEM FASTIDIOSI.

Collatus est cum supra laudata edit. Sirm.

Pag. 340. Edit., illud enim quod nos.

344. Quod utique non scit nisi Spiritus. Forte non fit nisi Spiritu.

354. Solam corpoream uocem. Forte, sola corpoream uocem.



DE REMISSIONE PECCATORUM LIBRI.

Emendati sunt ad ms. Corb. annorum ferme 700, lectiones aliquot ex ms. alio, et edit. Ant.

LIB. I, p. 372. Ms. et edit., Dum contemto creatore. Particula dum uidetur omnino redundare.

 LIB. II, p. 339. Etiam anime sue crudelis aduersarius. uidetur legendum etiam, corporis sui.

393. Ms. Corb. Secunde autem uocis eius auditus impios pie iustificat.



DE INCARNATIONE FILII DEI ET uILIUM ANIMALIUM AUCTORE LIBER.

Editus est ut legitur in codice superius citato Camerarii Scoti. Plures autem eius locos correximus auctoritate fragmentorum a Chiffletio editorum in libro cui titulum prefixit, Scriptorum ueterum de Fide catholica quinque opuscula.



DE uERITATE PRAEDESTINATIONIS ET GRATIAE, LIBRI.

His recensendis auxilio fuerunt mss. S. Crucis cum Port. supra laudati, et edit. Sirm. Quod uero his deerat in fine tertii libri, habuimus ex eodem libro ut editus est a Chiffl. inter opera Ferrandi Diaconi.



LIBER DE FIDE AD PETRUM.

 In huius recensione consuluimus ms. Corb. peruetustum annorum scilicet 1000 et amplius; uariantes ex mss. quatuor uaticanis et Anglicanis duobus, ex catalogo Bibliothece Oxoniensis; necnon Ant.



LIBRUM DE FIDE ADuERSUS PINTAM

Edidimus ex operibus Ferrandi iam supra laudatis.



SERMONES.

SERMO PRIMUS. Collatus est cum ms. Colb. annor. 700, Mog., Colon., Ant. et Basil.

SERM. II. Ad ms. Colb. et edit., superius laudatas castigatus est.

SERM. III. Ad mss. Colb. duos et Mog., Colon., Ant. et Basil.

SERM. Iu. Ad mss. item duos Colb. et edit. supra citatas.

SERM. u. Collatus est cum Ant.

SERM. uI. Ad eamdem recensitus est.

SERM. uII, uIII, IX. Ex homiliis seu sermonibus qui alias Fulgentio attributi sunt, et quorum maximam  partem in appendicem coniecimus, inter genuinos sermones S. doctoris editi sunt: utpote qui si stylum eius non omnino referre, saltem ad illum maxime accedere iudicati sunt.

SERM. X. A Sirmondo primo excusus stylum et ingenium Fulgentii tam egregie implet, ut in numerum sermonum eius non possit non recenseri.



LIBRORUM X CONTRA FABIANUM FRAGMENTA.

Ex opere Chiffletii supra citato educta et cum aliis a Sirmondo ex Auito uiennensi editis collata emendauimus.



ALIA FRAGMENTA LIBRI DE SPIRITU SANCTO.

Contulimus cum iis que citantur a Ratramo Corbeiensi monacho Spicilegii D. Luce d'Acheri t. II, lib. III, contra Grecos c. 5o.



SERMONES DUO.

Alterum de Circumcisione, alterum de Purificatione e uaticano ms. exscriptos damus.




ANNO DOMINI CDXXXIX---DXXXIII.
SANCTUS REMIGIUS, ARCHIEPISCOPUS REMENSIS.





NOTITIA
.

 I. In actis sancti Remigii episcopi Remensis pro temporis ratione digerendis dissident inter se uiri doctrina et eruditione prestantes: Baronius  , Pagius  , Henschenius  , Cointius  , Labbeus  et Sammarthanus  , ut alios pretereamus. uerum nostro quidem iudicio, eam chronotaxin reliquis preferendam duximus quam instituunt Gallice historie litterarie scriptores  , qui beati antistitis ortum illigant anno 439, ipsius autem ordinationem peractam statuunt anno 461, eumque supremum diem obiisse idibus Ianuarii anno 533, etatis sue anno 94, septuaginta aut eo amplius in episcopatu annis expletis, ut scribit Gregorius Turonensis  . Testatur enimuero ipsemet Remigius in epistola quam in causa Claudii presbyteri post mortem Clodouei regis scripsit anno 512,  ut omnes ferme consentiunt, se tum iam quinquaginta et tribus annis episcopali sedi presedisse  . Ordinatus igitur fuerit anno 461. Cumque, teste Hincmaro  , quem sequitur Flodoardus  , annos natus uiginti duos ad pontificii culmen raptus potius quam electus fuerit; hinc proinde in lucem editus fuisse colligitur anno 439. Rursus uero eumdem presulem ultra septuaginta annos in episcopatu explesse, modo ex Gregorio Turonensi intelleximus. Preterea Flauium Remigii post Romanum successorem, die u idus Nouembris anno Christi 535, Aruernensi concilio subscripsisse constat  : ut propterea ultra initium anni 533, quo idibus Ianuarii e uiuis excessisse fertur, uitam illum produxisse haud uideatur. Que quidem sententia pre omnibus uerisimilior habetur.

 II. De preclaris Remensis huius presulis gestis illud unum memorasse satis fuerit, ab eo nimirum fuisse baptizatum Clodoueum Francorum regem anno Christi 496, in solemnitate Natiuitatis dominice, ut auctor est Auitus uiennensis episcopus, ad ipsum  Clodoueum hac de re sic scribens  . Occiduis partibus in rege non nouo noui iubaris lumen effulgurat. Cuius splendorem congrue Redemptoris nostri natiuitas inchoauit: ut consequenter eo die ad salutem regenerari ex unda uos pareat, quo natum redemptioni sue celi Dominum mundus accepit. De conuersione porro ac baptismo Clodouei pluribus agit Gregorius Turonensis  ; inter que, De exercitu eius, inquit, baptizati sunt amplius tria millia. Hincmaro autem in uita sancti Remigii dicitur Clodoueus baptizatus cum gente integra. Cui concinit uetus auctor ita inquiens  : Baptizatus postea cunctus populus Francorum. Hinc itaque beatus Remigius optimo iure Francorum apostolus fuit nuncupatus. Neque illud celebre effatum hic pretereundum a Gregorio Turonensi litteris  traditum  , quo Clodoueum regem ad baptismum accedentem Remensis pontifex noster ueluti diuina quadam maiestate grauis ita compellauit: Mitis depone colla, Sicamber: adora quod incendisti, incende quod adorasti. Reliqua porro beati Remigii gesta ex scriptoribus superius laudatis repetenda, que strictim exhibet Sammarthanus  .

III. Erat sanctus Remigius, inquit Gregorius Turonensis  , episcopus egregie scientie, ac rhetoricis apprime imbutus studiis. Qualis uero quantusue in disciplinis excolendis exstiterit noster antistes Remensis, quam etiam eximie fuerit eruditionis, testis est locuples Sidonius Aruernorum episcopus, qui ad ipsum Remigium scribens  : Rarus, inquit, aut nullus est, cui meditaturo par assistat dispositio per  causas, positio per litteras, compositio per syllabas. Ad hoc opportunitas in exemplis, fides in testimoniis, proprietas in epithetis, urbanitas in figuris, uirtus in argumentis, pondus in sensibus, flumen in uerbis, fulmen in clausulis. Structura uero fortis et firma, coniunctionum  perfacetarum nexa cesuris insolubilibus: sed nec hinc minus lubrica et leuis, ac modis omnibus erotundata, queque lectoris linguam inoffensam decenter expediat, ne salebrosas passa iuncturas, per cameram palati uolutata balbutiat. Tota denique liquida et ductilis, ueluti cum crystallinas crustas aut onychintinas non impacto digitus ungue perlabitur: quippe si nichil eum rimosis obicibus exceptum tenax fractura remoretur. Quid plura? Non exstat ad presens uiui hominis oratio, quam peritia tua non sine labore transgredi queat ac superuadere. Hec Aruernensis presul. Quibus relatis, subdit noster Baronius  : »Utinam ipse qui hec scribit Sidonius, perfecisset quod iisdem litteris ad eum datis est comminatus his uerbis: Si distuleris nostram sterilitatem facundis fecundare colloquiis,  aucupabimur nundinas inuolantum, et ultro scrinia tua, conniuentibus nobis ac subornantibus, effractorum manus arguta populabitur: inchoabisque tunc frustra moueri spoliatus furto, si nunc rogatus non moueris officio. uerum, ut uerbis utar Sirmondi,  declamationes Remigii quarum eloquentiam Sidonius tantopere commendat, nulle ad nos peruenerunt: nec recens hec iactura; cum Hincmarus ipse  ac Flodoardus, qui hanc Sidonianam epistolam Historie sue intexuit  , eas penitus ignorasse uideantur.« Nimirum, Baronio interprete  »hisce Remigii lucubrationibus frui nobis non licet, quas  uiuens illo pre animi submissione obliuione potius obruere uoluit quam perpetuitati dicare.« Qua de re uidesis Gallice Historie litterarie scriptores 

Iu. At uero haud prorsus interiere omnia beati antistitis Remensis litterarum monimenta. Quatuor enim superant adhuc eius epistole, que siue in his eloquium spectes, siue iudicium, siue maxime sacerdotalem animi uigorem in iuribus ecclesiasticis uindicandis, tanto enimuero episcopo digne agnoscuntur. De his autem epistolis, ut et de reliquis que iisdem attexuimus, nichil hic amplius dicere suppetit preter ea que in subiectis notis animaduertimus. Porro quod spectat ad Explanationes epistolarum beati Pauli apostoli, sub nomine Remigii Remensis  olim a Ioanne Baptista uillalpando euulgatas, iam dudum uiri docti eidem falso fuisse tributas monuere: quos inter Cointius  , Pagius  , Gallice Historie litterarie auctores  et nouissime omnium domnus abbas Lebeuf in opere inscripto, Recueil de diuers écrits pour seruir d'éclaircissements à l'histoire de France  : ut propterea mirari profecto subeat, Huetium  u. C. uillalpandi sententie inherentem, beato Remigio Remensi episcopo illud opus tribuisse, quod alii rectius Remigio Antissiodorensi asserendum comprobarunt.





SANCTI REMIGII OPUSCULA. Note quibus ciffros intra parenthesim premisimus mutuate sunt ab opere cui titulus, Les actes de la prouince ecclésiastique de Reims, a Th. Gousset, archiepiscopo Remensi recenter edito. EDITA



EPISTOLA PRIMA [a 1Kb] AD CHLODOuEUM FRANCORUM REGEM, Consolatoria in obitu Albofledis sororis eius, que non multo post susceptum baptisma e uita migrarat.


Domino illustri meritis Chlodoueo  regi Remigius episcopus  .

Angit me, et satis angit, uestre causa tristitie,  quod gloriose memorie germana uestra transiit Al bofledis  . Sed consolari possumus, quia talis de hac luce discessit, ut recordatione magis suscipi debeat quam lugeri. Illius enim uite fuit, quod assumpta credatur a Domino, que a Deo electa migrauit ad celos. uiuit uestre fidei, etsi est conspectus desiderio recepta. Christus impleuit, ut benedictionem  uirginitatis acciperet; que sacrata non est lugenda, que fragrat in conspectu Domini flore uirgineo, quo scilicet et corona tecta, quam pro uirginitate suscepit. Absit ut a fidelibus lugeatur, que bonus Christi odor esse promeruit, ut per eum cui placet, auxilium possit conferre poscentibus. Dominus meus, repelle de corde tuo tristitiam: animo rite composito regnum sagacius gubernate, erectiora sumentes studio serenitatis consilia. Leto corde membra conforta: meroris torpore discusso acrius inuigilabis ad salutem. Manet uobis regnum administrandum, et Deo auspice procurandum. Populorum caput estis, et regimen sustinetis. Acerbitate ne te uideant in luctu affici, qui per te felicia uidere consueuerunt. Esto ipse tue anime consolator, uigorem  illius prouidentie continens ingenite, ne tristitia candorem tue menti subducat. De eius presente transitu que choris est iuncta uirgineis, ut credo, rex gaudet in celo. Salutans gloriam uestram, commendo familiarem meum presbyterum Maccolum quem direxi. Queso ut tantis habeatis ignoscere, quod qui occursum debui, exhortatoria destinare uerba presumpsi. Tamen per harum baiulum si iubetis ut uadam, contempta hiemis asperitate, frigore neglecto, itineris labore calcato, ad uos auxiliante Domino peruenire contendam.



EPISTOLA II. [a 1Kb] AD CHLODOuEUM REGEM, Hortatoria, cum rex ad bellum Gothicum se accingeret.

 Domino insigni et meritis magnifico Chlodoueo regi Remigius episcopus

Rumor ad nos magnus peruenit, administrationem  uos secundam rei bellice  suscepisse. Non est nouum, ut ceperis esse sicut parentes tui semper fuerunt. Hoc imprimis agendum, ut Domini iudicium a te non uacillet, ubi tui meriti, qui per industriam humilitatis tue ad summum culminis peruenit: quia quod uulgo dicitur, ex fine actus hominis probatur. Consiliarios  tibi adhibere debes, qui famam tuam possint ornare. Et beneficium tuum castum et honestum esse debet, et sacerdotibus tuis honorem debebis deferre, et ad eorum consilia semper recurrere. Quod si tibi bene cum illis conuenerit, prouincia tua melius potest constare. Ciues tuos erige, afflictos releua, uiduas foue, orphanos nutri, si potius est quam erudies, ut omnes te ament et timeant. Iustitia ex ore uestro procedat: nichil sit sperandum de  pauperibus uel peregrinis, ne magis dona aut aliquid accipere uelis. Pretorium tuum omnibus pateat, ut nullus exinde tristis abscedat. Paternas quascunque opes possides, captiuos exinde liberabis et a iugo seruitutis absolues. Si quis in conspectu uestro uenerit, peregrinum se esse non sentiat. Cum iuuenibus iocare  , cum senibus tracta, si uis regnare nobilis iudicari  .



EPISTOLA III [b 1Kb] AD TRES EPISCOPOS. De Claudio presbytero, in cuius causa spretum se ab illis conqueritur.

Dominis uere sanctis et merito beatissimis in Christo fratribus, Heraclio, Leoni et Theodosio  , Remigius episcopus

 Paulus apostolus in Epistola sua loquitur: Caritas nunquam excidit : que ut tales ad me litteras mitteretis, in uestris sensibus non resedit. Nam  pro Claudio fudi simplicem precem, quem uos non presbyterum scribitis, ut in me indignationem uestri pectoris proderetis. Illum non abnego grauiter deliquisse: sed uos etatis mee, etsi non meritis, decuerat detulisse. Quod propitia diuinitate sit dictum, quinquaginta et tribus annis episcopali sedi presideo, et me appellauit tam procaciter nemo. Dicitis melius uos fuisse non natos  . Hoc mihi fuerat opportunum, ne audissem transgressoris opprobrium. Ego Claudium presbyterum feci, non corruptus premio, sed precellentissimi regis testimonio, qui erat non solum predicator fidei catholice, sed defensor. Scribitis canonicum non fuisse quod iussit. Summo fungimini sacerdotio. Regionum presul, custos patrie, gentium triumphator iniunxit. Tanto in me prorupistis  felle commoti, ut nec episcopatus uestri detuleritis auctori. Rogaui ut Claudius sacrilegii perpetrator penitentie seruaretur. Legimus namque , legimus quod excidium celesti denuntiatione predictum euaserunt per penitentiam Niniuite: quod Ioannes precursor Domini in Euangelio predicauit , ut, regno appropinquante celorum, eam populi agerent ne perirent. In Apocalypsi, , angelis ecclesiarum scribitur ex precepto Domini saluatoris, ut que digne minus egerant, penitentie satisfactione corrigerent. De iracunda dictione sanctitatis uestre intelligo  quod lapsum non misereamini post ruinam. Sed magis uelle uos uideo ne conuertatur et uiuat, cum Dominus dixerit: Nolo mortem morientis, sed ut conuertatur et  uiuat . Hoc nos expedit sequi, hanc Domini uoluntatem non pretermittere, sed tenere: quia nos posuit non ad iracundiam, sed ad hominum curam, et seruire pietati potius quam furori. Ponitis in epistola uestra quod Celsus quidam qui Claudio credidit, quo abductus, et utrum uiuat, an sit mortuus ignoratis atque huius inquisitorem me esse precipitis; et nescitis si in seculo, aut si apud inferos sit querendus: et res suas a me uultis restitui quas sublatas fuisse non noui. Impossibilia precipitis, ut impia peragatis. Annorum numero me esse scribitis Iubileum  , irridentes potius quam pro dilectione gaudentes, cui uinculo caritatis irrupto insinceriter a uobis nec parcitur, nec defertur.



EPISTOLA Iu. [a 1Kb] AD FALCONEM EPISCOPUM TUNGRENSEM  . Arguit illum quod in Mosomagensi  Ecclesia iurisdictionem sibi aduersus Remensis Ecclesie iura usurparit.


Domino uere sancto et in Christo beatissimo fratri, Falconi episcopo Remigius episcopus.

Quantum comperi, rebus gestis probaui, prius cure beatitudini tue fuit, ut mihi inferres iniuriam, quam salutationem deferres. O conueniens principium quod dedisti, ut lederes episcopus ante me, quam episcopum te uiderem! Nimium cito pennis tenerulis euolasti, leuitate animi, non maturitatis consilio. In ipso siquidem episcopatus exordio ius ingredi tentas alienum, qui adhuc tuum uerecunde debueras introire. Fas ergo fuit ut illicitis ordinationibus tuis  a te credideris occupandam loci Mosomagensis  Ecclesiam, quam metropolitani urbis Remorum sub ope Christi sua semper ordinatione rexerunt? Adhuc arbitror tua nescis, et iam aliena peruadis. In qua igitur cum leuitas feceris, presbyteros consecraris, archidiaconos institueris, primicerium schole clarissime, militieque lectorum; non queror quod me consilio inter ista non uideris, utinam te uidisses! Si enim canones tua sanctitas ignorabat, satis preproperum fuit, ut transgredereris antequam disceres. At uero ecclesiarum statuta si noueras, tanto grauius tantoque periculosius insipientia tua  priscorum magnificorumque pontificum decreta calcauit. Caue qui aliena presumis, ne quod habere uideris, amittas. Cum facte ordinationis iura non constent,  quo potissimum consilio sacerdotalis officii tirocinia defensabis, si temerarie trangressionis admissum pertinacia uel impotentia miscueris? Maioris discriminis erit antiquam sanctionem fuisse uiolatam, quam laus sit loco stare contra canones quos creasti. Sed quid de eorum loquar ordinibus, quos a beatitudine tua licuit promoueri? Plus illud est, quod si iuxta maiorum statuta seueritatemque discutimus, non minus quam status illorum, uester ueniet episcopatus in dubium. Dominus in Euangelio dicit ad Petrum: Simon Ioannis, diligis me? et Petrus: Etiam, Domine, tu scis quia amo te . Cui bis terque a Domino sub hac responsione precipitur: Pasce oues meas. Ego quia oues Christi pascere, omnimodis imperitus, alimonie celestis ubertate  non possum; qui ex sacris eruditionibus eruditus, eas que mihi Christo iubente tradite sunt, ut pascas admoneo, ut inuadas inhibeo. Age semper ut te digna comitentur. Ecclesie quam diuina dispensatione  meruisti presidendam, deserui, et pro salute gregis dominici sollicitus pastor inuigila. Utinam mediocritati mee ista suppeterent, que in nomine Domini habere uos cupio! Sed quia desunt mee, uel credita mihi sunt obsequia Saluatoris, saluari mercenario non requiro. Ioannes in Apocalysi  septem quippe angelis suis comprehendit, et unicuique scribit Ecclesie. Facta igitur merita que prepositis: que probata corrigenda, castigat. Cum ergo sub uocabulo angeli tradatur actionis forma pontificie, doleo super tue presumptionis audacia, ut iura permutes uetera nouus, cauta temerarius, diuina terrenus. Audiant nos, audiant quos elegeris sacerdotes. Sacerdotes tui ipsi nos audiant. Creatoris confido sententiam non pro te, sed in  te, a iudicantibus proferendam. Quis enim pro sensus sui probitate non improbet eum contra Ecclesie regulam prorupisse, qui debuerat Ecclesie regulam custodire? Mandas, ut audio, colonorum tibi tributa portari, et precipis ut reditus deferantur agrorum. Datur intelligi quod ecclesie rem, non ecclesiam concupisti, quando sollicitus exquisitor exposcis, que ego ad quem iure ueniebant, remisi potius quam quesiui. Nolo te lateat, leuitas atque presbyteros, contra ordinem quos fecisti, ab ordine iam remotos. Perpendi enim quod a me non decebat admitti, quos a te non licuerat ordinari. Heu quantum me a cultus tui proposito repulisti, dum mauis perperam agere, quam federa fraterna seruare! Optaueram namque ut clericus permansisses, quia  factus fueras ui sacerdos. Sed si mentem tuam cura ista non tangit, ego tamen pro sinceritate profiteor, quod animum non minus angit a te inexcusabiliter erratum, quam me fuisse contemptum.





SANCTI REMIGII TESTAMENTUM [a 1Kb] . 

 In nomine Patris et Filii et Spiritus sancti. Gloria Domino + Amen.

Ego Remigius episcopus ciuitatis Remorum, sacerdotii compos, Testamentum meum condidi iure  pretorio, atque id codicillorum uice ualere precepi, si ei iuris aliquid uidebitur defuisse. Quandocunque ego Remigius episcopus de hac luce transiero, tu mihi heres esto, sancta et uenerabilis Ecclesia catholica  urbis Remorum. Et tu, fili fratris mei, Lupe episcope . Et tu, nepos meus Agricola, presbyter, qui mihi obsequio tuo a pueritia placuisti, in omni substantia mea que mea sorte obuenit antequam moriar, preter id quod unicuique donauero, legauero, dariue iussero, uel unumquemque uestrum uoluero habere precipuum. Tu sancta heres mea, Remensis Ecclesia, colonos quos in Portensi habeo territorio, uel de paterna maternaque substantia, uel quos cum fratre meo sancte memorie Principio episcopo commutaui, uel donatos habeo, possidebis. Dagaredum, Profuturum, Prudentium, Tenuaicum, Maurilionem, Baudoleifum, Proiunciolum, Niuiatenam, Lautam, Suffroniam colonas, Amorinum quoque seruum tuo dominio uindicabis: nec non agros quos possideo  in solo Portensi, cum partis, pascuis, siluis, ad te testamenti huius auctoritate reuocabis. Futuro episcopo, successori meo,  amphibalum album paschalem relinquo, stragula columbina duo, uela tria, que sunt ad ostia diebus festis triclinii, celle et culine. uas argenteum decem et octo librarum, inter te, heres mea, et diecesim tuam Ecclesiam  Lugdunensem, factis patenis atque calicibus ad ministerium sacrosanctum, prout uolui, Domino annuente distribui. Aliud argenteum uas, quod mihi domnus illustris memorie Hlodowicus rex, quem de sacro baptismatis fonte suscepi, donare dignatus est, ut de eo facerem quod ipse uoluissem, tibi heredi mee Ecclesie supra memorate iubeo turriculum et imaginatum calicem  fabricari; quod faciam per me,  si habuero spatium uite; si ante clausero ultimum diem, tu, fili fratris mei, Lupe episcope, species ante  dictas tui ordinis memor efficies. Compresbyteris meis et diaconibus qui sunt Remis,  uiginti et quinque solidos equaliter diuidendos in commune dimitto. uitis plantam super uineam meam ad suburbanum positam, simili modo communiter possidebunt cum Melanio uinitore, quem do in loco ecclesiastici hominis Albouichii, ut Albouichius libertate plenissima perfruatur. Subdiaconibus solidos duos, lectoribus solidos duos, ostiariis et iunioribus solidos duos iubeo dari. Pauperibus in matricula positis ante fores ecclesie exspectantibus stipem, duo solidi, unde se reficiant, inferentur. De uaculiaco Frunimium, Degaleifum, Dagaredum, Ductionem, Baudouicum, Uddulfum, uinofeifam, liberos esse precipio. Tennaredus, qui de ingenua nascitur matre, statu libertatis utatur. Tu uero, fili fratris mei,  Lupe episcope, tuo dominio uindicabis Nifastem, et matrem suam Nuciam  : uineam quoque quam Enias uinitor colit. Eniam et Monulfum eius filium iuniorem iubeo libertate perfungi. Mellouicum porcarium, et Paschasiolam coniugem suam; uerniuianum cum filiis suis, excepto Widragasio, cui tribuo libertatem, tuo iuri deputabis. Seruum meum de Cessurnico tuum esse precipio. Agrorum partem ad te, quam frater meus Principius episcopus tenuit, cum siluis, pratis, pascuis reuocabis. Seruum meum quem Mellonicus tenuit, uiteredum tibi derelinquo  . Teneursolum, Capalinum et uxorem suam Teudorosenam, tuo iuri dominioque transcribo. Teudoniuia quoque ex mea preceptione sit libera. Edoueifam que homini tuo sociata fuit, et eius cognationem retinebis.  Uxorem Aregildi et cognationem suam ingenuos esse iubeo. Partem meam de prato, quod Lugduni  iuxta uos habeo, ad imitatem montium posito, et que Iouia sunt pratella, que tenui, ad te reuocabis. Tibi autem, nepos meus Agricola presbyter, qui intra domesticos meos parietes exegisti pueritiam tuam, trado atque transcribo Merumuastem seruum, et uxorem suam Menatenam, et eorum filium nomine Marcouicum. Eius fratrem Medouicum iubeo esse liberum. Amantium et uxorem suam Dero, tibimet derelinquo: eorum filiam esse precipio liberam Dasouindam. Alaricum seruum tue deputo portioni: cuius uxorem quam redemi et manumisi, commendo ingenuam defendendam. Bebrimodum et uxorem suam Moram tuo dominio uindicabis. Eorum filius Monacarius gratulabitur beneficio libertatis. Mellanricum et uxorem suam Placidiam ad tuum dominium  reuocabis: Medaridus eorum filius sit libertus. uineam quam Mellaricus Lugduni facit, tibi dono, Brittobaudem seruum meum, nec non etiam Gibericum. uineam quam Bebrimodus facit, tibi eatenus derelinquo, ut diebus festis et omnibus dominicis sacris altaribus mea offeratur oblatio, atque annua conuiuia Remensibus presbyteris et diaconibus prebeantur; delegoque nepoti meo Pretextato Moderatum, Tottionem, Marcouicum, Innocentium seruum quem accepi a Profuturo originario meo, cochlearia quatuor de maioribus, acetabulum, lacernam quam mihi Tribunus Friaredus dedit, et argenteam tabulam figuratam. Filiolo illius Paronio acetabulum, et tria cochlearia, et casulam cuius fimbrias commutaui. Remigie cochlearia tria, que meo sunt nomine titulata:  mantele ipsius quod habeo feriale, transcribo: hichinaculum quoque dono illi, de quo Gundobado dixi. Delegoque benedicte filie mee Helarie diacone ancillam nomine Noram, et uitium pedaturam que sue iungitur uinee quam Cattusio facit, dono; et partem meam de Talpusciaco transcribo pro obsequiis que mihi indesinenter impendit. Aetio nepoti meo partem de Cessurnico que mihi sorte diuisionis obuenit, cum omni iure quod tenui atque possedi; Ambrosium quoque puerum ad ius illius dominiumque transmitto. uitalem colonum liberum esse iubeo, et familiam suam ad nepotem meum Agathimerum pertinere, cui uineam dono quam posui uindonisse, et meo labore constitui: sub ea conditione ut a patribus suis omnibus diebus festis ac dominicis pro  commemoratione mea sacris altaribus offeratur oblatio, et Lugdunensibus presbyteris atque diaconibus annua conuiuia, concedente Domino, prebeantur. Dono ecclesie Lugdunensi solidos decem et octo, quos presbyteri et diaconi inter se equali diuisione distribuant. Partem meam de Secia ex integro ad se reuocet ecclesia Lugdunensis. Commendo sanctitati tue, fili fratris mei, Lupe episcope, quos libertos esse precipio, Carthusionem et Auliateuam coniugem suam; Nonnionem, qui meam uineam facit; Sunnoueifam, quam captiuam redemi, bonis parentibus natam, et eius filium Leuberedum; Mellaridum et Mellateuam; uasantam coquum, Cesariam, Dagaraseuam  et Baudoroseuam Leonis neptem, et Marcoleifum filium Tottionis: hos totos, fili fratris mei, Lupe episcope, sacerdotali auctoritate liberos defensabis. Tibi autem heredi mee ecclesie Flauianum et uxorem suam Sparagildem dono: eorum filiolam paruulam Flauaraseuam liberam esse constitui. Fedamiam uxorem Melanii, et eorum paruulam, Remenses presbyteri et diaconi possidebunt. Cispiciolum colonum liberum esse precipio, et ad nepotem meum Aetium eius familiam pertinere, ad utrumque, id est, ad Aetium et Agathimerum peruenire colonicam Passiacum. Pronepoti mee Pretextate dono Modoroseuam. Profuturo, Leudocarium puerum trado. Profuture dari iubeo Leudoueram. Lugdunensibus subdiaconibus, lectoribus, ostiariis et iunioribus  quatuor solidos derelinquo. Pauperibus in matricula positis solidus dabitur ad eorum refectionem; delegoque octo solidos ecclesie Suessionum pro commemoratione nominis mei; Catalaunensi ecclesie solidos sex, Mosomagensi solidos quinque, uongensi agrum apud officinam molinarum, que ibi est constituta; Catarigensi ecclesie solidos quatuor, totidemque Portensi pro commemoratione mei nominis inferentur. Ursi archidiaconi familiaribus usus obsequiis, dono ei domi textilis casulam subtilem, et aliam pleniorem; duo saga delicata, tapete quod habeo in lecto, et tunicam quam tempore transitus mei reliquero meliorem. Heredes mei, Lupe episcope, et Agricola presbyter, porcos meos inter uos equaliter diuidetis. Friaredus quem ne occideretur, quatuordecim solidis comparaui, duos concessos habeat:  duodecim det ad basilice domnorum martyrum Timothei et Apollinaris cameram faciendam. Hec ita do, ita lego, ita testor. Cetera omnes, exheredes estote, suntote. Huic autem testamento meo dolus malus abest, aberitque. In quo, si qua litura uel charaxatura fuerit inuenta, facta est me presente, dum a me relegitur et emendatur. Actum Remis die et consule supra scripto, intercedentibus et mediis signatoribus.

+ Remigius episcopus testamentum meum relegi, signaui, subscripsi, et in nomine Patris et Filii et Spiritus sancti, Domino adiuuante compleui.

    u. C. Pappolus interfui, et subscripsi.
    u. C. Rusticolus interfui, et signaui.
     u. C. Eulodius interfui, et signaui.
    u. C. Eutropius interfui, et signaui.
    u. C. Eusebius interfui, et signaui.
    u. C. Daweus interfui, et signaui.


Post conditum testamentum, imo signatum, occurrit sensibus meis, ut basilice domnorum martyrum Timothei et Apollinaris missorium argenteum sex librarum ibi deputem, ut ex eo sedes futura meorum ossium componatur.


[a 1Kb] uERSUS A. B. REMIGIO DEDICATI, Eiusque iussu in uase argenteo insculpti ad usum uenerabilis sacramenti Eucaristie.

Hauriat hinc populus uitam de sanguine sacro,
 Iniecto eternus quem fudit uulnere Christus.
Remigius reddit Domino sua uota sacerdos.





[a 1Kb] EPITAPHIUM REGIS CLODOuEI A sancto Remigio, ut fertur, compositum. *


Diues opum, uirtute potens, clarusque triumpho
Condidit hanc sedem rex Clodoueus: et idem
Patricius magno sublimis fulsit honore.
Plenus amore Dei, contempsit credere mille
Numina, que uariis horrent portenta figuris.
 Mox purgatus aquis, et Christi fonte renatus,
Fragrantem gessit, infuso chrismate, crinem.
Exemplumque dedit, sequitur quod plurima turba
Gentilis populi: spretoque errore suorum
Auctorem est cultura Deum, uerumque parentem.
His felix meritis superauit gesta priorum:
Semper consilio, castris, bellisque tremendus:
Hortatu dux ipse bonus, ac pectore fortis,
Constructa acies firmauit in agmine primus.




ANNO DOMINI DXXXIu.
MARCELLINUS COMES





[CHRONICON.]

Cuius chronicon uidesis Patrologie nostre tomo LI, col. 913, ubi illud S. Prosperi et Idatii episcopi chronicis propter analogiam subiunximus.




uolume back matter






INDEX OPERUM S. FULGENTII. [1Kb]



A
    ABRAHAM amicus Dei fidelis, et gentium fidelium pater, 29. Abraham et Lazarus pauperes et diuites, 477. Abraham cur seruum suum sub femore suo manum ponere, et iurare per Deum celi precepit, 289, 290. Illud spiritu prophetico fecisse credendus, ibid. Abraham construxit altare, sacrificaturus non soli Patri, sed ei Filio, 28. Abraham illi Deo construxit altare qui ei uisus est, 29. Hunc Filium Ariani dicebant, ibid. Abrahe circumcisionis sacramentum cum tremenda paruulorum comminatione mandatum, 303. Abraham iustificatus, non ex operibus, ibid. Abrahe Deus iurat per semetipsum, 66.
    ABSALON. Affectus Dauid in Absalon ex Deo, 447. Nec tamen ex Deo fuit quod Absalon future penitentie seruaretur, ibid.
    Acceptio personarum in Deo non est, 282 et seq.
    ADAM quo in statu creatus a Deo, 281, 299, 527. Quali gratia instructus ante peccatum, 298, 300. Non habuit ante peccatum arbitrii infirmitatem, 492. Non moriturus nisi peccasset, sed ad spiritalem statum immortalemque cum impeccabilitate transiturus, 299. Status Adam innocentis, 336. Casus et liberatio, ibid. et 14. Non seductus mulieri consensit, 435, 497. Peccando fidem perdidit et Dei protectionem, 310, 311. Peccatum Ade in posteros transmis sum cum morte, 290, 437. Adam peccans se et suos peccato mancipauit, 436. Ade peccatoris et posterorum eius conditio, 435. Adami primi et secundi multiplex comparatio, 554.
    Adoptiuis Dei filiis unum filiorum conuenit nomen et una gloria, etsi diuersa munera et diuersa claritas, 114.
    Adorare in monte quid sit, 103.
    Aduentus Dei est gratie manifestatio, 99. Non localiter fit, 32. Christi aduentus in propria cui ascribendus, 105. Aduentus Spiritus sancti non est localis, 33.
    Aestimatio duplex in Scripturis, incerte cognitionis et certe scientie, 591.
    AGAR efferendo se peccauit grauiter, 426.
    Alimentum nostrum Christus, 547.
    Alius discernit personas, non diuidit essentiam Trinitatis, 62, 63.
    Allocutio pro benedictione, 152.
    Altare non ob aliud edificatur, nisi ad offerendum sacrificium Deo, 29, 638. Abraham construxit altare, non soli Patri, sed et Filio sacrificaturus, 29, 638 et seqq. Isaac  quoque et Iacob eidem Deo qui uisus est eis altare construxerunt, 30.
    AMBROSIUS sedit post Auxentium Arianum in episcopatu Mediolanensi, 536. Per Ambrosium imperatoris Gratiani fides firmata, ibid. Quid de supererogatione Pauli sentiat, 39.
    Ambulare cum Deo quid sit, 576.
    Amen. Accipiendo mysterium Domini audiebant fideles Corpus Christi, et respondebant Amen, 227. Quid utrum que notet, ibid.
    Amici Dei cur nunquam a Deo derelicti, 106.
    Amor Creatoris uera beatitudo et sapientia creature rationalis, 15. Amor inordinatus initium peccati, 16. Amor mundi cur uitiosus, ibid.
    Ananie et Saphire cor Satanas impleuit, quia aliquid de uoto uterque retinuit, 149.
    Angeli seu nuntii nomen etsi Filio speciatim conuenit, Patri tamen et Spiritui sancto appropriatur, 580, 581.
    Angelorum creatio, malorum casus, et bonorum confirmatio, 14, 335. Angeli animabus nostris potiores, 125. Ex duplici eos constare substantia quorumdam sententia, 335. Corpus bonorum ethereum dicunt, malorum uero ereum, ibid. Angeli a peccatis et passionibus alieni, 125. Immutabiles ex Dei dono, non ex natura, 89, 526. Bonorum angelorum stabilitas ex Dei dono, 90. Angeli boni aut mali creatores non sunt, 431. Cur quedam inaudita permittuntur angeli producere, 419. Creatio hominum ut numerus angelorum de celo labentium suppleatur, 335. In malis angelis auersio a Deo initium damnationis, 514. Angeli et homines immortales, quia rationales, ibid. Loqui dicuntur linguis angelorum qui legem docentes non faciunt, quare, 35. Angeli mali Eue seductoris, et angeli boni ad Mariam missi comparatio, 554. Angeli et homines ut beatitudinis donum acceperint, 514. In malis nunquam non erit mala uoluntas, ibid. Angelorum mutabilitas, 513. Omnes potuissent labi, 90. Angelica natura hominis reparationi non sufficit, 89, 90. Quomodo angeli in Spiritum sanctum concupiscunt prospicere, 586, 587.
    Anima, imago Dei, non genita, sed creata, non equalis, sed similis, 335. Spiritum esse rationalem, non corpus, fides docet, 496. Anima in Scriptura ponitur pro toto homine, 294. De animarum origine uarie opiniones, 494, 495. S. Augustinus de animarum origine nullam uoluit definitam proferre sententiam, 494. Fulgentius ab huius questionis certamine temperandum putauit, 275, 496. Anima hominum  et brutorum in quo differant, 518. Anime refectio et pinguedo que? 356, 357. Passiones tristitie, meroris, timoris, etc., ad anime substantiam pertinent, 126, 127. Anima cum carne in qua nascitur originale peccatum trahit, 496. Sponsa Christi anima potius quam caro, 77, 78. Anima quomodo in corpore, 513. Anima multo magis curanda quam corpus, 389. Omnia que prosunt anime, et corpori prosunt, non econtra, 225. Nec caro sine anima pascitur, nec anima sine carne spiritualiter nutritur, 356. Deus in animas intrare credendus est cum in eas dicitur se transferre, 46. Anima diabolo consentiens adultere uxori similis, 427. Anima in corpore recipiet aut penam aut letitiam perpetuam, 396. Animam ponere dilectionis est proprium, 130. Anime mors prima in peccato, secunda in stagno ignis et sulphuris, 23. Anima moritur, et per quid, 49. Animam illusionibus impleri quid sit, 179. Anima saluari non potuit, si anima Saluatori defuit, 77. Anima simul cum carne cur suscepta, 51. Animam in Christo ueram fuisse unde asseratur, 125. Quomodo odio habenda anima, 389.
    Apollinariste negabant rationalem animam in Christo, 347.
    Apostoli initium creature Dei, 55. Non soli dispensatores facti sunt, 547. Apostolos post Christum catholice fidei fundamentum esse quam certum, 534.
    Apud pro in ponitur, 42 et seqq. Idem est apud Deum esse et in Deo, 46. In hominibus quoque quantum attinet ad substantiam qua homines sunt, non aliud est esse apud quam esse in, 48. Hec prepositio in Scripturis non semper aliquid exterius denotat, 45 et seq.; sicut Deus apud fideles manens in ipsis est, sic Filius Dei, dum apud Patrem esse dicitur, in Patre esse credendus est, 46. Quam multa blasphema ex hac duarum propositionum falsa interpretatione consequantur, 44.
    Arbores sumus in agro dominico, 548.
    Arca Ne figura Ecclesie, 375. In eo quod extra ipsam nemo saluatus est, 530. uaria Augustini expositio de arca Ne, 40. Bicamerata fieri iubetur propter bipartitam multitudinem quam ex omnibus gentibus congregat Ecclesia; tricamerata, propter tres filios Ne quibus totus repletus est orbis, ibid. Arca Ne figura triduum graduum perfectionis in Ecclesia, 330.
    Archelaus Herodis filius, mortuo patre regnauit, 558. Archelai nati cum Christo nascente uaria comparatio, ibid.
    Ariani recte de personis diuinis sentiunt, male tres naturas asserunt, 205. Ariani idololatrie crimine se inuoluunt, 346, 637. Duobus dominis seruiebant, 623. Ariani Donato adolescentulo questionem proposuerunt in qua Patrem maiorem et minorem Filium asserebant, 198. Ariani sic dicunt, Gloria Patri per Filium, ut dicere nolint, Gloria Patri et Filio, quia in Christo sic attendunt officium sacerdotis ut nolint celsitudinem suscipere deitatis, 259, 644. Ariani Filium consueuerunt dicere uisum esse Abrahe, 29. Ariani non Patrem, sed Filium Abrahe iurasse dicunt: hinc conuincuntur Filium esse Deum, quia qui Abrahe uisus est iurauit per semetipsum, quia maiorem non habuit per quem iuraret, 66. Ariani in Christo unitatem negant substantie Patris, 347. Quidam ex ipsis dicebant baptizari non in nomine Spiritus Paracleti, sed in nomine alterius Spiritus, 622. Refelluntur, bid. Ariani interrogandi utrum eam fidem Deus sue donauerit Ecclesie qua Abraham Deo credens placuit, an patriarcharum et prophetarum fidem estiment abdicandum, 28. Arianorum pro defendenda heresi noua adinuentio, 42. Ariani separabilem Trinitatem dicebant, quia solus Filius incarnatus est, 349. Ariani non solum Filium Dei de Patris substantia esse, sed et animam humanam eum habere negabant, 51. Ariani Deum maiorem et Deum minorem agnoscebant, 345. Non minorem dicentes Filium assumptione carnis, sed natura diuinitatis, 345. Ut diuersam Patris et Filii substantiam doceant, omnes rerum corporearum formas Filio tantummodo existimant deputandas, 29. Ariani non bene minorem Patre et Filio Spiritum sanctum concludebant, quod non postularetur ipse ut descenderet, sed a Patre et Filio mittendus: cum nec inde Filium equalem dicerent Patri quod ipse in Scripturis rogaretur ut descenderet, 625, 626. Ariani ita exponebant hec dicta, Et uerbum erat apud Deum, ut quod apud Deum esse dicitur in Deo esse negarent, 42. Ariani quod in Deo est, interius, quod apud Deum, exterius esse asserebant, 44. Conflictus duorum Arianorum super his prepositionibus in et apud, 42 et 43. Inepta Ariani definitio harum prepositionum in et apud, 43. Ariani non capiunt a tota Trinitate factum quod non fuerit a tota Trinitate susceptum, 356. In oblatione thuris confunditur Arianus qui soli Patri sacrificium deberi contendit, 562. Ariani Spiritum sanctum Deum esse negant, 294. Arianorum ratiocinatio rationi contraria, legi Dei inimica, 43. Ariani catholicos uocabant Homousianos, nec ipsi tamen Triusiani dici uolebant, 63.
     Ariminensis perfidie uix reliquie supererant tempore Fulgentii, 336.
    AUGUSTINUS in sanctis Scripturis diuinitus eruditus, 38. Sancti Augustini laus et gratia que eum roborauit petenda, 473. Sanctus Augustinus de hostibus triumphauit, et posteris certandi et uincendi ordinem, si quando uicta prauitas recidiuo ausu infandum caput erigere niteretur, ostendit, 473. Sanctus Augustinus pre ceteris Patribus in questionibus de gratia consulendus, 473. Sancti Augustini in rebus dubiis modestia, 494. Sanctum Augustinum legat omnis qui salutem eternam adipisci desiderat, 473. Sanctus Augustinus quo spiritu legendus, 473. Sermo sancti Augustini de sacramento ante altare, 226, 227. Liber sancti Augustini de Predest. sanctor a Fulgentio luculentissimus appellatur, 25. Liber de Presentia Dei, epistola CLXXXuII, 245. Augustini libri ad Prosperum et Hilarium pre omnibus legendi iis qui gratie contradicunt, 275. Qui Enchiridion S. Augustini a multis dicitur, liber est de Fide, Spe et Caritate, 245. Sancti Augustini liber de Perfectione iustitie hominis, 4. Augustinus celeri preuentus obitu Gallis non respondit, 25.

B
    BABYLON confusio interpretatur, 180. Filia Babylonis est omnis carnalis cupiditas, ibid. Baptismus datur in nomine Patris et Filii et Spiritus sancti, 141. Baptismus a quibuscunque hereticis et ubicunque collatus, modo in nomine Patris et Filii et Spiritus sancti, non est iterandus, 520. Quia ualidus, etsi ad salutem non proficit, 624, 625. Formam pietatis habet, uirtutem pietatis non habet, 624. Baptismi forma cur hec, 298. De Baptismo in nomine Iesu Christi, 660, 661. Mysterium redemptionis humane nullatenus perficitur, si in Baptismo uel Filii uel Spiritus sancti uocabulum subtrahitur, 205. Ex eo unusquisque regeneratur in cuius nomine baptizatur, 141. Immensitas Trinitatis ex uerbis Baptismi ostenditur, 110. Per Baptismum omnes etiam heretici de Ecclesie iure fiunt, 378. Baptisma collatum ab hereticis in nomine Trinitatis ueritas est paterni seminis quod Ecclesia attendit, 378. Heretici extra Ecclesiam baptizati de ancilla nascuntur, 373. Heretici si extra Ecclesiam permanserint, Baptismo penam merentur, non uitam, 375. Hereticis ad Ecclesiam non redeuntibus cumulatur Baptismo pernicies, 529. Sacramentum Baptismatis extra Ecclesiam est, sed nisi intra Ecclesiam catholicam non prodest, 529. Baptismus hereticis non prodest ad salutem, 337. Etsi ualide collatus, nec iterandus, ibid. Baptismus ab hereticis acceptus tunc prodest cum ad Ecclesiam baptizatus reuertitur, 519. Extra Ecclesiam nec Baptismus, nec eleemosyna quantumlibet copiosa, neque mors pro Christi nomine suscepta proficere potest ad salutem, 530. Tanta est uirtus sancti Baptismatis, ut omnia etiam que originali superadiecta repererit peccata diluat, 223. Baptismi necessitas, 275, 519. In Baptismo amissa in primo homine adoptio filiorum reparatur per secundum hominem, 275. Omnis non baptizatus, etiamsi paruulus in utero matris moriatur, eterni ignis supplicio puniendus, 525. Baptismus fidei et confessionis merces, 221. Sicut extra Ecclesiam non prosunt bona opera, sic nec in Ecclesia Baptismus sine bona uita, 520. Baptismus non prodest ad salutem non credentibus, 218. In adultis nec confessio sine Baptismate nec Baptisma prodest sine confessione, 223. Philippus prius ab Eunucho fidei confessionem poscit quam Baptismum tribuat, 221. Cur Canones iubeant infirmos alieno testimonio baptizari, 224. Quomodo qui baptizatur manducet carnem Filii hominis, 225 et seq. Cur non baptizentur mortui, 223. Diuini iudicii est quod Deus malas ita deserit uoluntates, ut parentes de filiorum regeneratione non curent, 446. Parentum sanctam pro paruulis baptizandis sollicitudinem ipse infundit quam ad effectum quandoque non perducit, 447. Quandoque per Baptisma saluatur paruulus infidelium et impiorum, et sine baptismate damnatur paruulus fidelium et piorum parentum, cur, 447. Negligentiam parentum qua fit ut infans non baptizatus pereat Deus non operatur, 446. Bonorum parentum sollicitudo pro Baptismate filiorum parentibus et filiis proficit ad salutem, 445. Exorcismis quasi moluntur, Baptismo quasi consperguntur, Spiritus sancti igne quasi coquuntur fideles, ut sint quod accipiunt, 227. Que ante Baptismum in Ecclesia geruntur hominem concipi faciunt, non renasci, 224. Scrutinium et exorcismi ante Baptismum, 214. Symboli recitatio et Orationis Dominice, 214. Eodem Spiritu renati sumus ex quo Christus natus est, 308. In aqua diluuii prefigurabatur baptismatis sacramentum, 375. Sicut per aquas perierunt extra arcam positi, sic et heretici per Baptisma, ibid.
    Beatitudo. Creature rationali alia beatitudo nec potuit nec potest esse nec poterit, nisi ut agnoscens a quo etiam rationalis est facta maiorem dilectionem exhibeat creatori quam sibi 14 15. Quinam felices eternum futuri sint,  382 In patria nulla erit indigentia aut labor, sed perfecta requies et satietas, 181. Octo beatitudines monilia sunt sanctarum uirginum, 176. Christi uirgo debet octo beatitudines in gradu perfecto possidere, 175, 176.
    Beelzebub princeps muscarum interpretatur, 430.
    Beneuolus. Hoc nomen beneuolus ex bene et uelle compositum est, 184.
    BeTHUS episcopus, 286.
    Boni de maiorum peruersitate gemunt, 373. Nec bonis presumendum, nec malis desperandum, 557.
    Boni fideles etiam a catholicis ecclesiastice traditioni non ore, sed opere repugnantibus persecutionem patiuntur, 373.
    Bonum aliis faciendum, 574, 575 et seq. Quod summe est summum bonum est, 424. De quibus et de quo bono dictum sit, Non est qui faciat bonum, 4. Quid sit recipere bona in uita sua et recipere mala, 195. Bona et mala huius uite bonis et malis communia, 428. Non omnes qui bona presentis uite habent bona presentis uite recipiunt, 195. In iustis et iniustis quecunque bona et iusta Deo danda, 12. Deo in nobis operante fit omne bonum quod facimus, ibid. Tunc in bonis perseuerabimus et proficiemus, si quidquid habemus bone uoluntatis et operationis Deo assignemus, 189. Nulla creata substantia siue humana, siue angelica, potest nobis omnem boni sufficientiam subministrare, 178.
    Brachium Domini diuinitas Filii Dei, 134, 135.

C
    CAECITAS. Nihil est aliud excecari, quam lumine priuari, 371. Cordis cecitas et quid credat et quid agat ignorat, 198. Sicut per luminis infusionem cecitas oculi expellitur, ita per remissionem peccatorum cecitas cordis, 371.
    Calix. Diuisionem calicis Dominus discipulis dedit, quia ipsis docentibus sancta Ecclesia cognitionem huius diuisionis accepit, 266. Dicit autem ut inter se diuidant, id est, in unitate Spiritus et uinculo pacis, ibid. uarie sententie de calice quem Lucas narrat datum discipulis, et quid uterque significet, 261. Fulgentio significat utrumque Testamentum, ibid. Calix prior diuidendus precipitur, non posterior, quare, 165. Calicis nomine intelligitur etiam perfecta caritas, qua si desit opportunitas tolerande mortis, nichil tamen desit ad tolerandam penam, ad contemnendam uitam, et ad mortem pro Christi nomine subeundam, 264. Quia in posteriori Nouum Testamentum, in priori uetus intelligendum, ibid. Calicis nomine aliis locis gratia passionis significatur, 262. Calix quem accepturum se Dauid dicit nichil aliud est quam mors sanctorum, 263.
    Capere. In spiritalibus hoc est capere quod uidere, nec aliud est uidere quam intelligere, nec intelligere aliud quam nosse, 256.
    Caritas ipsa est dilectio, 183. Caritas est omnium fons et origo bonorum, 558. Laudes caritatis, 42. Deus caritas est, et caritas ex Deo, 190, 341, 465. In spiritalibus donis primus fructus est caritas, 182. Dilectio Dei et proximi plenitudo legis finisque precepti, 185. Caritas de celo ad terras Christum deposuit, 556. Caritatis excellentia est, quod qui eam habet in corde nunquam ualet sermonibus explicare, 182. Tantum augetur caritas, quantum fuerit imminuta cupiditas, 565. Utriusque comparatio, ibid. Dilectionem seu caritatem non diligit qui eam habere non cepit, 183. Caritatem si quis miretur nichil prodest nisi diligat, 182, 183. Caritas ubi habitare ceperit, non permittit dominari peccatum, 196. Prophetandi donum diligi potest nec haberi, cari as non diligitur nisi habeatur, 183. Caritas munimen egregium, 558. Caritas est uia que ducit ad celum, ibid. Caritas de terra ad celum Stephanum subleuauit, 555. Caritas in Stephano et Paulo regnum meruit celorum possidere, 557. Caritate armatus Stephanus Iudeorum furorem superauit, 558. Gratia Christi que ostendit in matre uirginitatis eterne miraculum, demonstrauit in martyre Stephano inuicte caritatis indicium, 556. Perseuerantiam caritatis in Stephano si quis bonus est debet imitari, 557. Sancta et indefessa Stephani caritas desiderauit orando acquirere, quos nequiuit monendo conuertere, 556. Caritatis augmentum non diligit qui non habet eius initium, 183. Nisi Deum accipiamus, eum diligere non ualemus, 465. Homo beneuolus domicilium caritatis, 183. Omne animal irrationabile sicut non habet rationem, sic non habet caritatem, 185. Nummorum multitudo sine nummo diligi potest, caritatis augmentum sine caritate non potest, 183. Quisquis secundum caritatem que Deus est diligit fratrem, ipsam in eo quam maxime diligit caritatem, 184. Caritas uoluntatem in qua fuerit, malam fieri non permittit, 183. Caritatis lucra et commoda, 563. Caritatis et misericordie ordinem non tenet qui anime sue male uiuendo interitum infert, 388. Proximi caritas in quo consistat, 373. In caritate alius aliis preferendus, nemo tamen excludendus, 564. Sic debemus in caritate crescere  inuicem diligendo dum uiuimus, sicut eam iubemur semper debere reddendo, 563. Tunc homo diligit proximum, si proximo quantum potest consulat, ut ad Deum recta fide et bona conuersatione perueniat, 373. Proprium est caritatis ut in eo qui eam erogat, crescat; ab eo autem qui sibi tantum eam habere uult, discedat, 184. Caritatis onus non grauat, 42. Omnia spiritalia dona si sine caritate habentur, onerant, non honorant, 183, 620. uera rationalis creature sapientia et intelligentia est creatoris dilectio, 15. Caritas ordinari precipitur ut peccatum uitetur, 16. Caritas recte fidei debet iugiter adherere que studio et efficacia bonorum operum cooperit multitudinem peccatorum, 286. Dei dilectio maior qua propria minor, 15. Ratio precipua competens est atque ordinata delectio, 185. Qui accipit mysterium unitatis et non seruat uinculum caritatis, non mysterium accipit pro se, sed testimonium contra se, 227. Que dementia separabilem caritatem dicere que separatas mentes inseparabili solet amore sociare? 344. Caritatis effectus remissio peccatorum, 563. Caritatem repudiant qui de peccatorum remissione desperant, 190. Christus male quondam liberos a peccati seruitute uoluit liberare, ut nos doceret inuicem libera caritate seruire, 163. Cui caritas debeatur, 564. Nemo est fidelium qui sic sibi caritatem flagitet reddi, ut ipse non illam suo debeat reddere debitori, 164. Debitum caritatis solum est quo absolui non licet in hac uita, 563. Cum caritas redditur plus debetur, 564. Et eo magis acquiritur quo redditur cum debetur, ibid. Etiam ad inimicos extendi debet, 564, 565. Christi caritate compulsi et bonos hortamur ut in bono permaneant, et malos compellimus ut a malo discedant, 557. Sancta Trinitas faciens in homine mansionem in eo multiplicat dilectionem, 411. In diuersa dilectione non est cordis simplicitas, ibid. In dura negatione et responsionis diuturna dilatione Deus quandoque offenditur, 163. Christiana caritas utrobique operis sui partes exhibeat ut et sufficientiam Dei humiliter agnoscat et indigentie seruili patienter ignoscat, 165. Caritas donum Dei, cupiditas laqueus diaboli, 565. Caritas principale Spiritus sancti donum, 34. Cor mundum caritatis domicilium ex Apostolo, 563. Caritatem non omnes qui mirantur et laudant, statim diligunt, 182. Sanctum debitum nec reddere aliquatenus quis uult, nisi misericors Deus donet ut uelit, 165. Demones dum credunt uidentur habere fidem, sed nichil eis prodest quia non habent caritatem, 35. Sine caritate quisquam sonum dare potest, uitam habere non potest, 34. In tantum Deus nos exaltat in quantum ad se animas nostras leuat, et ueritatem sue cognitionis ac dilectionis insinuat, 254. Caritas non ex nostra uoluntate aut esse incipit aut crescit in nobis, sed a Deo diffunditur in cordibus nostris, 456. Caritas inter Christianos quam arcte seruanda, 164, 570. Caritatem qui non habet sibi, alteri non impendit, 183. Creatura rationalis perdendo dilectionis ordinem perdit salutem, 16. Maleuolus caritatem non impendit alteri, quia non habet sibi, 184. Caritas et unitas fidei religiose seruanda, 379. Deum uere diligunt qui eius preceptis obediunt, 395. Corpus potest tradi sine caritate, anima non potest, 130. Christus non dixit: Que uobis fecerunt homines, sed Que uultis ut faciant uobis homines. Cur, 373. Tunc homo se diligit, cum dilectionem Dei sibi deuotus et humilis anteponit, 373. In caritate crescimus cum dono gratie spiritalis crementum accipimus caritatis, 34.
    Caro per seipsam nec uiuit nec sentit, nec tristatur nec desiderat, 128. Caro in Scriptura ponitur pro homine, 83, 294. Caro Marie caro peccati, 292. Filium Dei genuit in similitudinem carnis peccati, ibid. Caro omnium hominum de peccati lege concepta, 437. Carnes aut uinum non propter nature malitiam, sed propter corporis castigationem a seruis Dei non adhibentur, 530. Quid sit facta carnis sequi, 381. Carnis resurrectio bonis et malis communis, retributio dissimilis, 528. Caro cur punienda cum anima, 6.
    CHERUBIN plenitudo scientie, 250. Super Cherubin ascendere quid sit, 250.
    Christianus a Christo nomen accepit, 200. Christianus nullatenus esse potest, quisquis ipsum Christum Dominum Deum suum esse non dixerit, ibid. Christiani hominis officium, 373. Christiani arbores sunt in agro Domini, 548. Non omnes qui Christi participes sunt, etiam respondendo possunt defendere quod credunt, 198. Iudei et Gentiles unum facti, unum Christiani uocabulum sortiti sunt, 558.
    CHRISTUS. Unica in Christo persona ex forma Baptismi demonstratur, 298. Qui duplicem personam in Christo admittit, non Trinitatis cultor est, sed Quaternitatis, 298, 299. Deitas Christi cur spiritum accipere non potuit, 252. Christus quomodo fidei nostre auctor et consummator, 309. Prima natiuitas Christi ex Deo, secunda ex homine: nostra uero prima ex homine secunda ex Deo, 293. Cur  Deus de uirgine nasci debuit, 436. Christus primogenitus totius creature, secundum incarnationis mysterium, 56. Primogenitus creature reparate, non condite, 55. Ad hoc initium creature factus est, non ut nouam conderet, sed ut uetustate perditam renouaret, 54. Christus quo sensu initium creature sit, ibid. Primogenitus ex mortuis Christus, id est, primus ex peccatoribus hominibus homo Christus in Dei Filium exaltatus, 56. Christus angelorum panis et hominum, 553. Christus agricola est et cultor, 548. Christus angelorum panis naturam angelicam non accepit, 553. Quid sit Christus non fuit est et non, 118. Christus qualis in secundo aduentu futurus, 393. Primus Christi aduentus dies minorationis fuit, 152. Christus missus a Patre uenit semel in ruinam et resurrectionem, 410. Christus cum Patre incessabiliter uenit in resurrectionem multorum, 410. Christus cum Patre uenire dignatur equalis, ibid. Paupertas Christi humana mortalitas, 351. Quomodo omnia in Christo creata et omnia in ipso reconciliantur, 322. Christus permanens Deus cui hostias offerrimus, sacerdos est factus per quem hostiam uiuam offerre possimus, nec tamen hostia a nobis offerri potuisset si Christus pro nobis factus hostia non fuisset, 258. Per ipsum offerimus hostiam laudis atque orationis, quia per eius mortem reconciliati sumus, 258. Cur in conclusione orationis Per Iesum Christum, dicatur, non per Spiritum sanctum, quia unus est mediator Dei et hominum homo Christus iehsu, 258. Per ipsum qui pro nobis hostia dignatus est fieri, potest in conspectu Dei nostra hostia acceptabilis inueniri, 258. Dicitur aliquando in conclusione orationis, Per Sacerdotem eternum Filium tuum Dominum nostrum Iesum Christum, ut incarnationis Dominice mysterium ostendatur, 258. Ex utraque conclusione orationis multi et qui conuincantur heretici, 259, 260. Participes Christi sumus, et quomodo, 253. Christum sanctificare est que sancta sunt de illo cogitare. Sic et exaltare que altissima sunt de illo cogitare, 104. Ex S. Augustino locus hic, Non enim ad mensuram, etc. De solo Christo intelligitur, 251. Christus spiritum non ad mensuram accepit, 250 et seq. Christus spiritum dat et accipit, et quomodo utrumque, 251. Super nos Deus effundit de Spiritu suo, super Christum uero Spiritus descendit et mansit, ibid. uirtutis exitus de Christo est diuine curationis effectus, 105. In Christo infirmitates uere, sed uoluntarie, 130, 131 et seq., 326. Passiones nostre a Christo suscepte ut nos a passionibus liberaret, 126. Christus infirmus factus ut uinceret infirmitatem, 131. Ut Christus ex Deo uere natus dicatur et uere passus facit inseparabilis persone unitas in qua Deus et homo natus est, 117 Que passus est Christus secundum persone unitatem totus pertulit, secundum naturalem proprietatem ad solam carnis pertinent ueritatem, 357. In passionibus Christi quedam nostrarum uirtutum semina continentur, 134. Deus in carne passionem sensit, cum carne non sensit, 124. Aliud est iuxta Scripturarum testimonia Deum dicere in carne passum, aliud carni compassum, ibid. Christi diuinitas non est carni aut anime compassa, ibid. Quid sit quod dicit Petrus Christo in carne passo, 118. Christus secundum carnem resurrexit, 553. In eo nobis Christus compassus est, in quo nos ipsi compatimur, 136. Unius eiusdemque Christi infirmitas humana passionem pertulit, et diuine uirtutis omnipotentia miracula beneficiorum perfecit, 122. Christus in uera passione impassibilis, ibid. Licet in Christo solus homo traditus sit, propter unitatem persone totus Christus traditus fuisse dicitur, 132. Christus moriturus pro peccatis hominum humane infirmitatis in seipso demonstrauit affectum: et ut desperationem ab infirmioribus membris dignaretur auferre, ipsa uirtus, que nostrum caput esse uoluit, dicere diuino amore non est dedignata, quod membra eius essent humano postmodum timore dictura, 262, 263. Humanitas Filii Dei nec tota in sepulcro, nec tota in inferno, sed diuinitas ubique tota, 140. Christo passo non est Deus compassus, 118. Carnem Christi morientem anima deseruit, non diuinitas, 122. Mors Christi utramque in nobis mortem destruxit, resurrectio Christi gratiam utriusque resurrectionis attribuit, 294. Christus quomodo sine Deo gustauit mortem, 126. Christus ex infirmitate humanitatis sue mortuus, ex uirtute deitatis sue uiuit, 132. Christus non uenit reges pugnando superare, sed moriendo mirabiliter subiugare, 559. Christum fecit mori benignitas propria, non malignitas aliena, 561. Christi anima cum carne non est mortua, 124. Christus per mortem a timore mortis et seruitutis nos liberauit, 466. Caro Christi in sepulcro corrumpi non potuit, quia sine peccato semper fuit, 137. Christi corpus corruptionem non sensit, non propter incorruptibilitatem, sed propter resurrectionis celeritatem, 326. Corpus Christi fuit in corruptione mortis, sed non in corruptione putredinis, 326. Non sensit caro Christi corruptionem in sepulcro, nec anima eius penam in inferno, 135. Corpus Christi quale fuerit ante resurrectionem et quale nunc sit ex Augustino, 326. Anima  Christi in inferno dolorem non sensit, 137. Opus gratie Christus conceptus in utero cepit, suscitatus de tumulo impleuit, 554. Deus homo sine peccato natus, cur, ibid. Exinanitio Christi, forme seruilis acceptio fuit, 288. Christi conceptio ex uirgine, 290. Descensus Christi non est localis, 90. Deus Unigenitus ideo acceptionem forme seruilis communem cum Patre non habuit, quia non in unitate nature, sed in unitate persone ueritatem ac plenitudinem forme seruilis accepit, 246. In Christo personam non diuidunt propria naturarum, nec unitas persone potest propria utriusque nature confundere, 297. Christus cur de uirgine sine peccato natus, 507, 508. Christus fugit non formidine humana, sed dispensatione diuina, 560. uera fides sicut secundum carnem, crucifixam Dei uirtutem et sapientiam nouit et dicit; ita secundum carnem crucifixam diuinitatem non ambigit, 240. Christus corruptionem accepit non uoluntariam, sed penalem, nec que cum peccato, sed que sine peccato, 305. Animarum nostrarum infirmitates sine corruptione habuit Christus ueras quidem, sed uoluntarias, cur utrumque, 327. Traditio Christi spontanea, 132. Pauper factus est Christus ut illius paupertate diuites essemus, 351. Diuinitas Christi ad infernum non descendit, 87. Non tantum corpus Iesu, sed iehsu etiam in sepulcro fuit, quia diuinitas corpus numquam deseruit, 131. Christus mortem gustauit salua immortalitate diuinitatis sue, 296. Christus quia homo mortuus est, quia Deus seipsum resuscitauit, 297. Christus post resurrectionem uere carnis soliditatem cicatricibus ueris et comestione piscis et mellis ostendit, et clausis foribus ingrediens diuinitatis uirtutem ostendit, 297. Anima in Christo, 129. Christus animam se habere monstrauit cum eius ponende potestatem sibi esse declarauit, 128. Anima Christi quid differat ab angelis aut hominibus sanctis, 250. In Christo que carnis sunt et anime diuinitati ascribi non debent, 124. Petrus pro Christo animam suam ponendam non nominasset si Christus animam non habuisset, 129. Christus anime nostre auxilium non ministraret si animam non haberet in qua tentatus esset, 80. Ecclesie anima saluari non posset si Christo anima deesset, 78. Anima Christi minus aliquid ueritatis habere nequit que ipsius ueritatis anima est, 254. Anime Christi plena inest totius diuinitatis notitia, 251. Non quemadmodum se nouerunt Pater et Filius et Spiritus sanctus, sic anime sue secundum diuinitatem notus est Christus; quia etsi habet plenam Trinitatis notitiam, non tamen habet unam cum Trinitate naturam, 254. Non ideo Christi anima eiusdem nature est ac Deus, quia totam deitatem suam nouit; cum Deus ipse eiusdem nature non sit ac cuius illa que fecit et plene utique nouit, 255. Nec nos ipsi quia Deum uidebimus, ipsi Deo, consubstantiales erimus, 255, 256. Non solum ad diuinitatem Christi, sed ad eius quoque animam pertinet quod dicitur In quo sunt omnes thesauri, etc., 252. Alienum est a sanitate fidei animam Christi non plenam habere sue deitatis notitiam cum qua naturaliter unam creditur habere personam, 250. Anima Christi deitatem suam nouit quantum illa, sed non sicut illa seipsam: quia deitas sic se nouit, ut hoc se esse naturaliter inueniat quod nouit, anima autem illa sic totam deitatem suam nouit ut ipsa tamen deitas non sit, 254. Due nature in una Christi persona non confuse, sed unite, 115. Due Christi natiuitates, 281. Dei et hominis filius unus Christus, 115. Christus secundum humanitatem habet participes, non secundum diuinitatem, 127. Christus a Nazareth esse et unctus dicitur propter humanam naturam, 120. Christus Dei unigenitus natura, non gratia, 113. Christi corpus terrenum, non celeste, quia non angelos, sed semen Abrahe apprehendit, 140. Christus de celo celestis non propter corporis substantiam, sed propter cupiditatis carentiam, 436. Caro Christi sine uerbo nec Christus fuit, nec aliquando concepta fuit, 295. Excellentia carnis Christi propter unionem uerbi, 507. Caro Christi eiusdem ac ceterorum hominum nature, at sine peccato, ibid. In corpore Christi corruptibilitas, in anima perfecta incorruptibilitas, 326. Christus uirtus et sapientia Patris, 90. Non sic Deus est in Christo sicut in patriarchis aut prophetis, 291, 292. Deus factus est Christus, non Christus factus est Deus, 280, 281. Christus mediator hominum propter unionem naturarum, 82. Christus a sanctis Patribus adunatione ex diuinitate et humanitate compositus predicatur, 279. Quo sensu Christus dicatur principium et finis, 93. Non ideo habet initium quia principium dicitur, nec ideo finem habet quia finis nominatur, 92, 93. Christus iure sacerdos quia circumdatus infirmitate, natura scilicet humana, 136. Christus sacerdos et hostia, 80, 136. Sacerdos, sacrificium, et templum, secundum formam serui, 510. Christus pontifex quia homo, 80. Christus orat quia sacerdos, 586. Christus oblator muneris et munus. Cur, 80. Christus uita et uirtus, 132. Christus uita eterna, 93. Christus etiam paracletus seu consolator, 579, 580. Christus doctor et largitor salutis eterne, 298. Christus rex iustitie et rex pacis, 94.  Christus recte pastor, ouis et agnus sponsus et sponsa, 79, 80. Christus alimentum nostrum in uia, premium erit in patria, 547. Christus Samaritanus noster est, 193. Christus in hoc auxilium nobis ministrat in quo tentatus est, 80. Christus corpus suum et templum fecit et sacrificium, 641. Christus secundum diuinitatem et humanitatem unigenitus Filius Dei Patris, 633. Qui Christi nomen non inuocat nec gratiam habet nec pacem, 662. In solo Christi nomine saluamur, 658 et seq. Christus sicut uerus Deus, ita uerus homo, 205. Christus Dei filius, nos quoque, ille proprius, nos redempti, ille natus, nos facti, ille uerus, nos adoptiui, 261. Dauid Ioanni concordat et Paulo in predicatione unius persone in Christo, et utriusque inconfuse nature, 82. uerbum caro factum dicitur propter unitatem persone in Christo, 85. Habitasse in nobis propter substantie utriusque inconfusibilitatem, 85. In uno Christo non sunt due persone, 86. In Christo una persona, nature due, 112, 206. Sicut in Deo distinctio personarum non multiplicat substantias, sic in Christo distinctio naturarum non multiplicat personas, 117. In Christo substantialiter aliud puer, aliud Deus non personaliter, 86. In una Christi persona est Deus plenus homo perfectus, ibid. Caute de Christo tractandum propter duas naturas in una persona, 112. Sempiternam salutem consequetur qui in Christo diuine humaneque nature plenam cognouerit unitatem, 51. In personali unitate utraque substantia indiuisa et inconfusa ab exordio conceptionis, 122. ueritas diuine humaneque nature in Christo ex propheticis et apostolicis testimoniis, 75. Propter unionem duarum in Christo naturarum et homo Filius Dei et Deus filius hominis appellatur, 85. Christus in se proprietates humanitatis et diuinitatis semper habuit, 117. Christus in forma seruili plenus gratie et ueritatis permansit, 113. Christus omnes hominis infirmitates suscepit preter peccatum, 122. Christus ueram carnem et ueram animam habuit cum uero intellectu, 86. Christus mediator nullatenus esset, si uel cum Patre diuinitatis naturam, uel cum hominibus communem carnis et anime substantiam non haberet, 206. Quia tota natura captiuata fuit, ideo tota suscipi debuit, 81. Idem est Christus qui iehsu Christus, 594. Christus dies eternus Deus de Deo Patre, 553. Christi diuinitas unctione aut sanctificatione non eguit, 121. Christus uere Deus et uere homo, et Dei et hominis proprietates in semetipso inconfuse demonstrauit, 505 et seq. Christi nomina eius diuinitatis impassibilitatem arguunt, 134. Diuinitas Christi impassibilis et ubique presens, 137. Nec carnem in sepulcro, nec animam in inferno deseruit, 129. Christus naturaliter Deus sempiternus, immensus, altissimus, 90. Christus non diuisus in donis diuidi non debet in personis, 562. Humanitate sublimata diuinitas in Christo non est minorata, 87. Due nature in Christo sine confusione, 278. Christus nec sacerdos fuisset nec uictima si humane nature aliquid minus habuisset, 80. Non alius passus fuit quam ille qui in uera carnis passione impassibilis et in morte permansit immortalis, 112. Anime susceptio in Christo probatur, 81. Anima in Christo uerbi sedes specialiter est, 85. In Christo uera caro et anima ex Petri et Dauidis testimonio, 136. Anima et caro a Deo suscepta ut in nobis utramque saluaret, 51. Ad diuinitatem referri non potest quod dicitur, quia in Christi ore dolus non est inuentus, 79. Unus est Christus initium non habens ut generatus ex Patre, et initium habens ut natus ex uirgine, 295. Illa uox Christi, potestatem habeo ponendi animam meam, totius hominis esse credenda est, 128. Humana caro a Christo suscipienda non fuit si saluanda non fuisset, 76. Ad plenum nostre redemptionis effectum homo sine peccato a Deo susceptus ad infernum et ad sepulcrum debuit descendere, 135. In Christo plenitudo gratie et ueritatis, 255. Caro Christi formam Dei non accepit, sed Deus formam serui, 295. Christus et homo et ex hominibus factus, 413. Christus profecit sapientia secundum animam, non secundum deitatem, 124. uulnus Christi ad carnem, infirmitas ad animam pertinent, 128. Immaculatam carnem Christus sumpsit ut carnis maculam submoueret, 73. Christus sic est Deus ut ipse sit diuinitas sua, sic est fortis ut ipse sit uirtus sua, 241. Christus sapientia et gratia secundum animam, et etate secundum carnem profecit, 75, 76. Homo Christus potestatem habuit ponende anime propter persone diuine unitatem, 129. Christus utramque in se naturam ostendit, 352. Christus de terra corpus accepit, non de celo adduxit, 121. Christus sicut in suo corpore cunctorum fidelium corpus, sic in sua anima uniuersorum fidelium animas per nature unitatem et gratiam iustificationis accepit, 78. Christus secundum deitatem unigenitus sine fratribus, factus est secundum hominem primogenitus in multis fratribus, 56. Saluari homo non potuisset si in mediatore aliquid diuine aut humane nature defuisset, 75. Christus eamdem semper carnem ueram habet quam de matre suscepit, 526. Secundum formam serui terminos terre possidendos accepit, non secundum formam  Dei, 56, 57. Christus sine matre ut Deus, sine Patre ut homo, 94. Due nature substantie aut forme in Christo, 335. Utraque natura in Christo inconfusa, 333. Attendenda in Christo proprietas utriusque nature, ut sine errore possit intelligi creatus et fundatus et genitus, 57. Christus ceternus Patri et matre posterior, 295. Distinguenda in Christo utraque natura, et uidendum quid cuique conueniat, 54. Ascendit in celum Christus secundum totam humanitatem, 358. Diuinitas ab humanitate sicut Filius a Patre inseparabilis, 117. Christus secundum utramque naturam altissimus, et quomodo, 253. Hoc Christus saluauit in nobis quod pro nobis accepit, 77. Utraque in Christo natura inseparabilis, 236. Que facta sunt in Christo ad eius diuinam naturam, non referuntur, sed ad personam, 358. Christus secundum carnem in sepulcro iacuit, secundum animam in infernum descendit, secundum diuinitatem immensus permansit, 357, 358. Due nature in Christo et una persona, 124, 246, 287, 584. Inseparabilis est utraque natura in Christo, licet nec utraque eterna, simplex et immensa sit; ergo multo magis tres persone sunt inseparabiles quarum est unitas, eternitas, simplicitas et immensitas naturalis, 237. Christi humanitas propter unionem diuinitatis, impeccabilis, 134. Christus plenus homo quia plenus gratia, 116. Christus homo propria non habens, aliena peccata portauit, 134. Christus suscipiens circumcisionem et cum dicit, Quod nascitur de carne, caro est, carnem ueram habere se monstrauit, 86. In Christo diuina et humana natura, 347. Ad hanc pertinent fames, sitis, etc., 325. uera fides est credere Christum Deum uerum et hominem uerum, 297. Christus localis non est qui locum fecit, nec temporalis qui tempus omne fecit, 96. Christus non solum in diuinitate, uerum etiam in carne ueraciter unigenitus Dei Filius dicitur, 408. Sicut de utero uirginis uerus homo, ita de utero Dei Deus uerus procreatus creditur, ne potior estimetur humana quam diuina natura, 65. Christus minor Patre secundum humanitatem, 515. Christus unam habet diuinitatis sue carnisque personam, 525. Puer Christus, uerbum uirtus et sapientia Dei, 560. In hac Christi responsione, Soluite templum hoc, etc., ueritas diuine et humane nature ostenditur, 122. Fuerunt qui Christum nuncupatione non substantia Deum dicerent, et animam humanam agnoscere in eo nolentes eius passiones diuinitati assignarent, 74. Christus mortuus ab Apostolo dicitur non corpus Christi, ut unitas persone Dei hominisque seruetur, 131, 132. Diuinitas Christi anima eius dici non potuit, 128. Non potest ad solam carnem referri quod dicitur quia in Christi ore dolus non est inuentus, 78, 79. Magna laus in Christo non esset quod in eo peccatum non fuisset si humana anima caruisset, 78. Christus in carne exhibitus, aliis ut crederent, aliis ut crucifigerent, 410. A Christo tota humana natura suscipienda fuit, cum tota errauerit, 77. Christus cur plenus gratie et ueritatis, 116, 509. Quod dicitur de Christo quia minoratus cur est paulo minus ab angelis ad humanam substantiam referri debet, 126. Ex hoc loco, Potestatem habeo ponendi animam et iterum sumendi eam, diuina et humana substantia in Christo ostenditur, 129.
    Cibus. Ciborum et deliciarum nimietas iram Dei sepe prouocauit, 170. Suauitate ciborum minuitur eleemosyna pauperum, saturitate corpus efficitur bellicosum, 170. Quando cibum sumimus, carni utique, non anime prouidemus, in ipsa tamen ciborum acceptione anima cum carne operatur, 247.
    Circumcisio in signaculum iustitie fidei patribus nostris diuinitus attributa, 439. Circumcisionis sacramentum Abrahe non sine paruuli comminatione commendatum, 303.
    Cogitatio in sola hominis anima et nullo modo in corpore inuenitur, 45. Cogitatio ibi est ubi est boni malique discretio, 45. Cogitatio uerbum interius, et interna locutio, 553. Cogitare idem quod intra se dicere, ibid. Illud amamus quod cogitamus, 549. Sancta cogitatio locutio et opus a Deo, 165. Cogitationum bonarum origo earumque consensio a Deo, 283. Sine gratia cogitantur et desiderantur humana, non diuina, 282. Anime iustorum licet sint gratie dono ab operum malorum contagione libere, tenentur tamen cogitationum uarietate captiue, 175. In hoc unusquisque errat in quo se male cogitationis assensione commaculat, 77. Praua cogitatio ad petram eliditur, dum celeri recordatione atque opitulatione Christi superata calcatur, 180, 181. Mortalium cogitationes timide ille sunt per quas peccato seruiunt, 467. Causa mundane cogitationis cessante, debet mundana cogitatio cessare, 156.
    Columba in cuius specie super Christum baptizatum uenit Spiritus sanctus ad aliquid significandum facta et continuo resoluta, 413. In columba simplicitas cordis significata est, 413. Spiritus sanctus per columbam et linguas igneas sub quibus apparuit, donandam nobis ostendit suo munere caritatem, 412.
     Compunctio cordis excitat orationis affectum, 177. Compunctio cordis uulnera sua respicit, ibid. Quia frequenter a nobis Deus ostenditur, necesse est ut frequenti oratione et iugi cordis compunctione mitigetur, ibid.
    Concilium Antiochenum contra Paulum Samosatenum, 279. Quatuor concilia generalia, 281. Epistola conciliorum Africanorum ad papam Zozimum, 284.
    Concupiscentia ex Deo non est, 16. Concupiscentia etiam in sanctis, 427. In malis angelis concupiscentia fuit, 14. Concupiscentia peccandi tormentum peccatoris, ibid. In lumbis quo precingi precipit Dominus concupiscentia carnalis precipitur refrenari, 550.
    Confessio Saul ex timore fuit supplicii, non ex horrore peccati, 398. Non omnis qui confitetur peccatum remissionem accipit, ibid. et 368. Tunc prodest confessio si confessus quod male fecerat ultra non faciat, et per bona opera preteritorum criminum merita superare contendat, 399.
    Confessio oris ex precepto diuino, 70. Necessaria ad salutem, quia uerbum Dei non est uinctum, ibid. Cum de Deo agitur non leuis est reatus si quod ad salutem pertinet taceatur, ibid. Ille seipsum perdit et sui detrimentum facit, qui Christum et eius sermones erubescit, ibid. Firmat errorem qui silendo non astruit ueritatem, ibid. In Esaie persona omnibus uerbi Dei predicatoribus oris confessio imperatur, ibid.
    Confidentia magnum habet remunerationem, 162. Non ideo de diuina uirtute diffidendum, quia proprie uirtuti nichil assignandum, ibid.
    Coniugium inter dona Dei non tamen precipua, 155. Sancta sunt Christianorum coniugia, 153. Connubium ex Dei institutione, non peccati colluuione, 154. Coniugem habere, uinum carnesue percipere non est malum, 520. Coniugium non damnat Christus, 156. Coniugium non facit uasa in contumeliam, 479. Coniugalis pudicitia et continentia uidualis utrumque donum Dei, 154. Coniugalis castitas magis debetur Christo quam uiro, ibid. Coniugali dignitati non deest suus honor diuinitus collatus, 145. Et mulieris in uiri et uiri in mulieris corpus potestas legitima et a Deo, ibid. Debitum coniugale ideo debitum dicitur quia legitime redditur, ibid. Potestatis coniugalis usus si non sit excessus, inculpabilis, ibid. In coniugali excessu legitimo culpa uenialis, 526. Tum iustus coniugii usus cum propter prolem est, non propter libidinem, 145. Coniuges dum sibi debitum carnis modeste reddunt, Christi precepta custodiunt, 154. In carnali commixtione futura renouatio prolis attendenda, 146. Carnalis commixtio coniugum tunc ad peccatum non deputatur, si in ea libidini non seruiatur, ibid. Coniugi commisceri non libidinis, sed prolis causa, multa laude dignum, sed uix possibile, 146. Sancta coniugia non amant libidinem, sed tolerant, 439. Coniugatis ea fugienda sunt opera que diuina seueritas et facienda prohibet et facta condemnat, 149 uerecundia in actu coniugali seruanda, ibid. Omnis fornicatio damnabilis, presentim in coniugio, 146, 147. Honestas coniugalis adulterinos concubitus exsecratur, 154. Coniugatorum extra uxores mortalis omnis concubitus, in uxoribus uenialis excessus, 146. In matrimonio infirmitati consulitur, 154. Apostolus iubet reddi debitum coniugale ut quorumdam consuleret infirmitati, 145. Coniugum copulatio ad itineris consolationem, non ad patrie beatitudinem, 154. Coniugate ac uidue si fideles Christo in hac uita permanserint, in futura amissa in coniugio uirginitate non priuabuntur, 171. Paulus ideo dixit coniugatos sollicitos esse que mundi sunt, uirgines autem que Dei, quia sanctarum uirginum cogitatio magis ad spiritalia recurrit, sanctarum uero coniugatarum magis coniugali necessitati seruit, 168. Apostolus non sic sanctitatem corporis et spiritus uirginibus prescripsit, ut eam uel coniugatis demeret uel uiduis, 166. Petrus apostolus coniugatas fideles sanctas non ambigit appellare, 168. Coniugium bene contemni potest, 156. Fideles coniugati debent orationibus et eleemosynis a Deo potiorem continentie gradum postulando impetrare, 150. Incommoda coniugii circa prolem corporalem, 169. Quam utile sit ad sancte uiuendum, coniugio, carnibus et uino abstinere, 520. In carnali coniugio nisi integritas carnis amittatur, ad fecunditatem non uenitur: in spiritali quanto magis carnis integritas uiget, tanto magis immortalis fecunditas pollet, 169. Coniugatarum habitus modestus esse debet, 157. Legitimus nuptialisque conceptus non est a culpa iniquitatis extraneus, 418.
    Consolatio sine exhortatione non fit, 579.
    Continentia a Deo omnibus expetenda, 149, 150. Qui nequit continere a carne contineat ab iniquitate, ibid. Coniugis mors continendi occasio, 151. Post continentie professionem etiam uoluntas nubendi damnabilis, 148.
    Conuersio uera in fide recta erga Deum et caritate non ficta erga proximum consistit, 373. Conuersio tunc uera in homine si impietas et iniquitas pellatur ex corde, 372. Conuersio ab impietate et ab iniquitate precipitur, 369. Paulus non lugeret multos qui peccauerunt et non egerunt  penitentiam, si sine conuersione cordis remissionem crederet conferendam, 369. Impunitus futurus non est qui conuerti noluerit, 381. Per cordis conuersionem Deo reconciliamur, 368. Deus semper delectatur conuersione nostra, 194. Isaias remissionem omnium peccatorum dari conuersis promittit, 291. Nemo non uidet quam sit impium et sacrilegum si cuiquam homini per penitentiam conuerso cuiusquam credatur peccati dari non posse remissio, 191. Tanta est et benignitas omnipotentie et omnipotentia benignitatis in Deo, ut nichil sit quod nolit aut non possit relaxare conuerso, 192. Iniquum est si putemus iustum quandoque auersum posse damnari, iniquum uero conuersum non posse saluari, 193. Deus dicens, Cum conuersus fueris et ingemueris, saluus eris, semper se posse conuerso salutem donare testatur, 193. Mali conuersi regnum Dei consequentur, quia misericors Deus, 371. Deus quia iustus et misericors conuersos recipit, obduratos punit, 367. Ex conuersionis conditione promissio salutis omnino pendet, 368. Salubris conuersio duplici ratione consistit, si nec penitentia sperantem, nec spes deserat penitentem, 192. Conuersio soluit omnem reatum, 364. Omne uite presentis tempus conuersioni aptissimum est, 193. Quibus dicatur, Filii hominum, usquequo graues corde? 195, 196. Qui malus est sectari debet exemplum conuersionis in Paulo, 557. Solis uere conuersis, in Ecclesie gremio constitutis, et in hoc adhuc seculo uiuentibus, datur remissio peccatorum, 364. Remissio peccatorum nonnisi in conuersione cordis sortitur effectum, 369. Dicitur, Si conuersus fueris et ingemueris, saluus eris, ut conuersionem et gemitum necessaria cognosceremus ad consequendum salutis effectum, 368. Omnis hereticus ad Ecclesiam conuersus, si perseueret, frumentum erit, non palea, 374. Non debet diuine Scripture benigna contemni monitio, que nobis et celeritatem conuersionis salubriter imperat, et tardantibus iram futuram diuine uindicte commendat, 400. Nec conuersio aut renouatio nostro arbitrio assignanda, 462. Conuersionem quam operari precipimur, Dauid superne operationis dono assignat, 461. Domini est conuersionem operari quam precipit, et os aperire quod se impleturum promittit, 462. Ii uolunt saluari in quibus Dominus ut hoc uelint operatur, 462. In iis qui nolunt saluari humana duritia perseuerat ut nolint, 492. Confessio peccatorum et de iis gemitus si sine conuersione sunt, Deum irritant, non placant, 368. In omni qui proprie uoluntatis arbitrio utitur remissio peccatorum per conuersionem cordis inchoatur, 370. Remissionis effectus in cordis conuersione consistit, 371. In Epistola Pauli ad Hebr. non solum conuersio in presenti tempore significatur necessaria, uerum etiam precipitur usque in finem perseuerantia retinenda, 391. Non mutabitur in incorruptionem qui in hoc seculo non fuerit immutatus per conuersionem, 393. Conuersio uera ibi tantum esse potest, ubi est et fides uera, et uita bona est, 383. Dauid misericordiam apud Deum efficaciter consecutus, quia ingemuit ex toto corde conuersus, 369. In similitudine confessionis Saulis et Dauidis fuit dissimilitudo uoluntatis, 398. Deus in Dauid et Saul non attendit oris sermonem, sed cordis intentionem, ibid. Gemitus sine conuersione uulnus est sine medicamine, ibid. Conuersio potentium seculi multum militat acquisitionibus Christi, 186. Peierare aut homicidium facere multo minus peccatum est quam Christum occidere; et tamen hoc remittitur conuerso, illud non conuerso non remittitur, cur, 400. Non est aliud illa euangelica operatio nisi cordis uera conuersio, 401. ue illi qui ante tempus nouissimi uentilabri non curauerit ex palea triticum fieri, 400. Deus tempus omne presentis uite, conuersioni nostre deputasse cognoscitur, 194. Nec desperandum de misericordia Dei, nec in peccatis sub spe misericordie permanendum, 404.
    Creatio. Creature non de Deo create, sed a Deo, 188, 512. Spirituum creatorum substantia diuina non est, cur, 512. Omnis creatura que minor est a natura Dei Patris sine dubio creata natura est, 201. Nulla creatura eiusdem nature cuius Deus, 516. Omnis natura creata defectibilis est, quia e nichilo educta, ibid. Omnis natura creata bona est, quia a Deo est, ibid. Omnem creaturam tota Trinitas fecit, 345. Rebellis Deo existit qui ab eo aliquam creaturam aut factam non fuisse aut sanari non potuisse asserit, 81. Hec uerba, Omnia per ipsum facta sunt, et sine ipso factum est nichil, omnia Dei creationi subiiciunt, 119. Unaqueque res hoc est quod ex Creatoris dispositione accepit, 311. Pater per Filium omnia fecit, 91. Si Filius creatura esset, seruiendum ei sanctarum Scripturarum auctoritas non iuberet, sed potius prohiberet, 200. Res create in perfectione inequales inter se, 511. Deus inordinatum nichil fecit, 16. Omnia opera Dei bona, 14. Rationalis creatura ceteris melior facta, ibid. Creature inesse ratio non posset nisi posset inesse creatoris dilectio, 15. Intelligendi facultas angelis solis et hominibus inter creaturas concessa, 526. Infime creature non ideo male, 14. Deus in elephanto et in uermiculo  laudabilis, 432. Deus homini peccaturo flagella preparauit dum nociua animalia creauit, ibid. Deus creauit nociua animalia ante peccatum hominis, ibid. Idem creator muscarum, scorpionum et pulicum qui angelorum et omnium uisibilium et inuisibilium, 420. Deus non creauit nociua animalia ut eorum uim ante peccatum homo sentiret, 432. Musca creata ut confundatur homo superbus, 430. In creatis quibusque bonitas et omnipotentia Dei, 511. Creature cur proficere possunt et deficere, ibid. In Deo sumus non per naturalem unitatem, sed per potentiam Creatoris, aut pietatem Redemptoris, 50. Mali angeli non creant que producere permittuntur, 429. Deus solus angelorum creator et uermiculorum, ibid. Ideo Deus creaturam rationalem rationis et eternitatis priuilegio sublimauit, ut Creatoris sui essentiam sine initio esse et incomprehensibilem omnino agnosceret, cum se, etsi non sine initio factam, tamen non desituram, et soli creatori non sibi comprehensibilem agnosceret, 89. Creationis nomen in eo tantum accipiendum est in Filio, quod pro redemptione hominum ex hominibus factus est homo, 64. Non hoc est genitum quod creatum, 55. Creatura rationalis post lapsum ad Deum se conuertere propriis uiribus non potest, 515.
    Credere quid, 282. u. Fides.
    Crux clauicula qua transitus celi reseratus est, 567. Tres cruces et tres cause in monte Caluario, 68. Crux Christi in medio tribunal fuit, ibid. In uerbo Crucis pereunt qui diuinitatem Filii Dei passioni subiiciunt, 112.
    Culpa etiam in rebus licitis frequenter contrahitur, 520.
    Cultura Dei est infusio gratie spiritalis, 548.
    Cultus. Duo cultus, latria et douleusis, alter Deo soli, alter etiam hominibus exhibendus, 593. Cultus latrie maxime per sacrificia Deo exhibetur, ibid. In primo Decalogi mandato sicut unius Dei cultura seruitusque manifestissime precipitur, ita omni creature adoratio ac seruitus a fidelibus exhibenda uehementissime prohibetur, 200. Filium sicut Patrem adorandum clamant Scripture, ibid.
    Cupiditas. Pugna cum cupiditatibus ideo maior ac difficilior, quia interior, 180. Si uisibilis cupiditas uincatur in corpore, inimica inuisibilis potestas non dominatur in corde, 170. Carnali cupiditati deditus animus hoc sibi Deum facit quod diligit pre omnibus, 220.
    CYPRIANUS. Sancti Cypriani laudes, 566. Sancti Cypriani constantia, 567. Sancti Cypriani erga omnes ordines pastoralis cura, 566, 567. Liber Cypriani de Simplicitate prelatorum, secundum uetusta exemplaria de unitate Ecclesie catholice, 375.

D
    DAMNATIO a Deo est, 15. Iuste retribuitur, 440. Pro iniquitate quam Deus non facit impii damnabuntur, 11. Damnati eternitate supplicii non consumendi, 116. Iniquorum mors mori non posse, 396. Mali corrumpentur nec consumentur, morientur nec exstinguentur, ibid. Mala uoluptas damnatis ad supplicii cumulum erit, 389. In eterna damnatione maiorum causa deterior quam in paruulorum, 49. A damnatis non potest uel diligi uel desiderari iustitia, 517.
    DANIEL et tres pueri ut preces fundere soliti, 68.
    DATIANUS episcopus, 269, 277.
    DAuID conuersus peccandi protinus abiecit desiderium, non Saul, 398. Cur misericordiam obtinuit, 369. Dauid dicens, Ego dixi in abundantia mea, Non mouebor in eternum, adiutorio diuine gratie fuerat desertus, 174.
    Denarius. Quidnam intelligatur per denarios, 39. Quinam accepturi sunt denarium, 10.
    Desiderium. Sanctum desiderium magnopere laudandum, 163.
    Desperatio Iude penitentia sine spe, 192.

DEUS.
    Non est nomen persone sed nature, 590. Deus testimonium sue agnitionis in hominibus collocauit, cur, 600. Absurdum est de Deo disputantem, de crassioribus tantum corporibus documenta assumere, 43. Una est essentia seu natura deitatis, 503. Testimonia de uno Deo, 536, 537. Heretici testimonia quibus probatur unus Deus esse sanctissima Trinitas, soli Patri assignabant, 199. Unum Deum esse ueteris et Noui Testamenti demonstrat auctoritas, ibid. Deus unus in essentia, trinus in personis, 521. Dei ex Scripturis sanctis ostenditur et in personis Trinitas, et in natura unitas, 605. uerus Deus est qui natura Deus est, natura Deus est qui deitatem ex eternitate natiuitatis habuit, non ex gratia donationis, 59. Infidelitas est uel falsa de uero Deo credere, uel falsum deum sub nomine ueri Dei adorare, 221. Non est cogitandum de Deo sicut de creaturis, quia nec ipse cogitat sicut nos cogitamus, 345. Dei nomen in Scripturis inuenitur quatuor modis, 219, 220. Filii et Spiritus sancti deitas ex Scripturis, 331, 332. Pater Deus noster est sicut Filius et unus Deus cum Filio, 589.
     Deus immutabilis, 345. Deo nichil accidit temporale, 487. Deus immutabilis nec proficit in melius, nec mutatur in deterius, 187. Mutabile esse et locale Deo repugnat, 72. Nefas est credere in Deum aliquid quod non semper fuit nouiter accidisse, 59. Inambulate in nobis dicitur Deus; non quod localiter moueatur in corde nostro, sed quod cor nostrum dilatetur in Deo, 109. Deus secundum diuinitatem de loco non transit ad locum, 410. Cum dicitur Deus requieuisse nos post bona opera requieturos ostenditur, 101. Immutabilis Dei consilio omnia immutantur, 187. In solo Deo perfecta plenitudo, securitas et gloria, 187. Deus hoc est quod habet et hoc habet quod est, 242. In Deo, quia non subiacet qualitati, absoluta omnia idem sunt cum essentia, 241. Nemo est qui suspicetur famem, sitim, etc., in diuinitatem posse cadere, 133. Tristitia, meror, tedium et pauor non possunt in diuinitatem cadere, 125.
    Deus incorporeus, 12. Diuersa corporalium membrorum uocabula in Deo inuenimus, ut per harum rerum efficientiam substantie ipsius incorporalis proprietas possit intelligi, 64. Deus inuisibilis ex se, ut apparuerit uisibilis, 119. Deus oculis corporalibus non uidetur, 254. Nec ipsis Christi oculis, quia oculi nonnisi corporea et a se distantia uident, 254, 255. Quibus oculis uideatur Deus, 255. Inuisibilis est alia ratione quam angelus, aut anima, 653.
    DEUS. Immensus a quo nichil localiter separatur, 343. Deus in omnibus creaturis, ibid. Nullo loco concludi potest, 87. Deus ubique totus, 409. Immensus probatur Deus in eo quod in secretis locis orare nos precepit, 106. Dei immensitas per omnem locum diffusa sine quantitate, 512. Dei immensitas non est creaturarum qualitatibus estimanda, 71. Deus immensus uirtute, non mole, 343, 345, 523. Necesse est ut naturaliter pronuntietur immensum, quod est naturaliter sempiternum, 96. Deus ubique per naturam, licet non in omnibus per gratiam, 31, 345, 409. Deus ubique adest per potentiam, non ubique per gratiam, 97. Bonis Deus natura propinquat et gratia; in malis autem sola est immensitate naturali, 231. Deus non loco continetur, sed affectu percipitur, et ideo ab eo in quo non habitat non uidetur, 255. Filius et Spiritus immensus sicut Pater, 588. Una est immensitas Patris, Filii et Spiritus sancti, ibid. Quomodo Deus in nobis inhabitet et inambulet, 109. Quid sit descendere et ascendere in Deo, 101. Deus aduenit et recedit ineffabili et incomprehensibili modo, non tamen localiter mouetur, 100. Summa ac uera diuinitas de loco ad locum transire non potest, 417.
    Dei eternitas. In Dei substantia nichil est quod non fuit, nichil potest non esse quod fuit, 88. Deus nichil ex indigentia paupertatis, sed uniuersa ex abundantia bonitatis instituit, 572. Deus lux est, quia nos sumus filii lucis, 61.
    Dei scientia. Mirabilis Dei sapientia inde remedia sanitatis prouidentis, unde exitium proficiscitur, 422. Hoc est Deo uidere quod esse, 98. Quidquid Deus uidet non extra se uidet, quia implet uniuersa que uidet, 97. Tanta est Dei substantia, quanta uisio eius, 98. Quodammodo Deus omnia uidet et quodammodo quedam non uidet, 97. Per potentiam Deus uidet omnia, per gratiam illud uidere dicitur quod ipse largitur, ibid. Dei scientiam ex humanis uoluntatibus atque actibus pendere impie dicitur, 487. Quomodo Deo uie quedam ignote dicantur, 23. Deus uerus agnoscitur qui occultorum cognitor inuenitur, 231. In eternitate incommutabilis uoluntatis sue creator iam fecisse dicitur quod in creatura mutabili prout opportune faciendum disposuit, sic rite dispositum facit, 10. Ipsa una ueritas est naturaliter una uera diuinitas, 201. Deus hoc donat quo semper est plenus, 164, 165.
    Dei misericordia et iustitia. Deus semper misericors et iustus, 449. Scriptura diuina sanctam Trinitatem unum Deum predicat principaliter tam misericordem esse quam iustum, 364. Metuenda Dei iustitia, 8, 365. Dei misericordia et pietas ubique in Scripturis predicatur, 17. Que nec bona nec iusta Deo bono et iusto indigna, 12. Ea peruerse Deo tribuuntur de quibus homines a Deo liberantur, 134. Deus medicus noster peritus et bonus, ideo nulla est infirmitas quam sanare non possit, 191. Deus plus timendus et honorandus quam rex temporalis, 71. Deum ualde contemnit qui parum eum metuit, ibid.
    Deus est lux et ueritas, 15. Deum nullus ualet enarrare, nec impune alicui licet ignorare, 53. Ignoratio Dei demonum seruitus est, ibid. Non potest homo de Deo ut par est loqui, 552.
    Dei prescientia uera et incommutabilis, 441, 529. Que Deus prescit futura, incommutabiliter futura sunt, 442. In Deo solum est earum rerum prescientia que uere future sunt, non earum que future non sunt, 441, 442. Deterius de Deo non sentitur quam si future operationis immutabile Dei consilium negetur, 487. Que futura sunt quomodo apud Deum iam facta dicantur, 482. Ubi quedam non uidet ut tribuat, uidet ut retribuat, 97. Peccata hominum  cuncta presciuit Deus, 23. Sanctus Augustinus satis atque euidenter ostendit quia Deus peccata hominum prescientia uidit quibus sententiam predestinatione dictauit, 23, 24. Ad predestinationem Dei quenam pertineant, 484. Quidquid ad naturam Domini Dei solius non pertinet, ut Deus a nobis adorari non debet, 65. Angelus et homo sanctus sic Deus dicitur ut angelorum aut hominum Deus nulla ratione dicatur, 250.
    Dei potestas minor non est quam eius uoluntas, 488. Sola diuinitas plenam habet potestatem, 129. Non indigne dicitur aliquid Deum nolle quod possit, nefas est autem si quis omnipotentem dicat aliquid facere non posse quod uelit, 322. Non aliud est in Deo uelle quam posse, 11. Deus quantum uult tantum potest, ibid. De solo Deo digne dicitur quod omnia quecunque uoluit fecit, ibid. In Deo nulla est infirmitas, 133. Ibi naturaliter plena est potestas, ubi nulla potest esse passionis infirmitas, 129. Tanta est in Deo uirtus uoluntatis quanta uoluntas uirtutis, 11. Nunquam deest uoluntatis Dei effectus, quia ipsa non aliud est quam uirtus, ibid. In illo digne plena potestas creditur, cui tantum posse quantum uelle, et tantum uelle quantum posse naturaliter suffragatur, 129. Dei uoluntas mutabilitati non subiacet, quia initium existendi non habet, 10. Eius uoluntas in opere nouo, noua esse non potest, 7. Deus quod uult semper inseparabiliter facit, 384. Deus nulla re aduersante impeditur ne id quod promisit aut minus quam uult aut tardius faciat, 11.
    Dei uoluntas semper impletur, quia potestas eius nullatenus uincitur, 275. uoluntas Dei, sicut mutari in dispositione non potest, ita nec prohibetur nec impeditur potestas in opere, 384. Dei uoluntas circa hominum salutem, 488, 489, 490. Deus quos uult saluos facit, 317. uoluntas Dei non equalis circa omnium salutem, 317, etc. Illa Apost. sententia, Ergo cuius uult miseretur, ex persona confirmantis accipienda, 273. Qui equalem uoluntatem Dei circa redimendos et damnandos existimant, cum interrogati fuerint cur non omnes salui fiant, non habent quid respondeant, 318. Qui sint illi omnes quos Deus uult saluos fieri, 274. Qui sint illi omnes ex B. Petri uoce intelligitur, 320. Alio S. Pauli loco ostenditur, 321. Cur omnes dicti sint, ibid. Per omnes non semper omne omnino humanum genus intelligit Scriptura, ibid. Sic omnes quos Deus uult saluos fieri intelligendi ut nec aliquem putemus saluari posse nisi uoluntate Dei, nec uoluntatem eius in aliquo non impleri aut aliquatenus impediri, 319, 320. Omnes homines quos uult Deus saluos fieri ideo omnes dicuntur quia ex omnibus eliguntur, 491. uox omnis denotat non singula generum, sed genera singulorum, 320. Familiaris ista significatio sacris litteris, ibid. Ergo cuius uult miseretur et quem uult indurat non est interrogatio, sed sententie conclusio, cur, 474. Soluitur argumentum eorum qui dicunt, cur Deus omnes non facit credere, cum acceptio personarum non sit apud eum, et scriptum sit, quod omnes homines uult saluos fieri, 282, 283. Christus saluos fieri noluit quibus nec Patrem nec seipsum reuelauit, 488. Christus quibusdam sic locutus est in Euangelio, ut uerba sua uellet audiri, nec uellet intelligi, ibid. Deus quibus suam denegat agnitionem denegat et salutem, 489.
    Diabolus princeps muscarum non quod muscas creet, sed quod in iniquis regnet, 430. Unius impietatis est reus si quis diabolum aut non a Christo creatum, aut reconciliationi Christi credat quandoque reddendum, 322. Diabolus ex conditione non habuit originem criminis, 172. Demones credunt, sed non diligunt, 310. Diaboli studium est homines ad supplicii societatem uel etiam inuitos trahere, 363. Fornicarii, idololatre, adulteri, etc, diabolo aperte militant, 172. Diaboli in spiritales insidie occultiores sunt, ibid. Diabolus in operibus misericordie facit superbiam pullulare, 171.
    DIOSCORUS hereticus anathematizatur, 281.
    Discretio bonorum aut malorum spirituum inter spiritalia dona numeratur, 463.
    Dispensator euangelicus quis, 547.
    Diuidere. Hoc est diuidere, ut unusquisque nouerit pro congruentia temporis quid omittere debeat, quid tenere, 265.
    Diuitie. Bona temporalia bene et male haberi possunt et contemni, 155. Huius uite bona hominem beatiorem non reddunt, ibid. Iob beatior pauper quam diues, ibid. Lazarus beatior in paupertate quam diues epulo in diuitiis, ibid. Diues pauper in diuitiis, famelicus in saturitate, ibid. Diues non ob aliud inexstinguibilibus flammis ardet nisi quod Lazaro pauperi continua esurie laboranti nunquam uoluit saltem micas conuiuii sui, mortifera preditus iniquitate largiri, 307. Quinam sunt qui confidunt in uirtute et in abundantia diuitiarum gloriantur, 188. Quod diuitias contemnamus, et de contemptis non superbiamus, non homini dat natura, sed gratia, ibid. Frustra contemnit facultates suas, qui noxias iactantie tenet in corde diuitias,  160. Deus in iis qui diuitias contemnunt, non quantitatem facultatis, sed qualitatem uoluntatis attendit, ibid. Diuitias comparandi cupiditas in iis qui filios carnis relicturi sunt culpabilis, sed in iis qui non sunt relicturi culpabilior multo est, ibid. Magis bene operando filius consulitur quam diuitias colligendo, 150. Increpatio Domini ad stultum diuitem multum timenda, 160. Christi prohibitio de diuitiis thesaurizandis omnes fideles perstringit, ibid. Diuites quantum debeant pauperibus subuenire, 576. Quisquis in fide uera sancte uiuit diues est, 47.
    Donum non dicitur quod gratis non donatur, 13. Donare et reddere in quo differant, 434. Dona Dei alia desitura, alia duratura, 154, 155.
    Dubium. Quo animo esse oporteat in dubiis, 496.

E
    EBRIETAS sancta quid, 264.
    Ecclesia una est, 374. Ecclesia una et tamen plures in ea Ecclesie nominantur, 233. In domo Raab meretricis catholica ex gentibus prefigurabatur Ecclesia, 376. In arca Ne et in domo meretricis Raab una eademque prefigurabatur Ecclesia, 375. Catholica Ecclesia non reperitur dici in scripturis, 63. Ecclesia sponsa Christi, 166. Corpus Christi, 641. Familia supra quam seruum constituit Dominus Ecclesia est, 547. In illa uirgine que ex uiri fiebat costa, futura iam tunc prefigurabatur Ecclesia, 165. Ecclesia uirgo est quia incorrupta perseuerat in Christo, 166. Ecclesia mater est quia fecundatur a Christo, ibid. Ecclesie nomen quo mater et uirgo dicitur Isaïas prenuntiauit, ibid. Ecclesia et uirgo et uir ab Apostolo dicitur, ibid. Ecclesia nisi uirgo semper esset mater esse non posset, ibid. Ecclesie nec uirginitas fecunditate corrumpitur, nec uirginitate fecunditas impeditur, ibid. Habitatio iuuenis cum uirgine, de qua Esaias, Christi et Ecclesie coniunctio, ibid. Ecclesia columba dicta propter caritatem et simplicitatem, 143. Sola Ecclesia ueram possidet caritatem, ibid. Sola Ecclesia ueram possidet simplicitatem, ibid. Ecclesie crementa per omnes Scripturas promissa, 539. Ecclesiastice societatis unitas quantum ualeat, 526. Extra dominicam arcam que est Ecclesia non potest nisi palea residere, 374. In sola Ecclesia catholica datur et accipitur remissio peccatorum, 374. Non saluat baptismatis meritum si desit ecclesiastice fidei caritatisque consortium, 375. Saluatur sacramento baptismatis, quem usque ad obitum intra Ecclesiam tenuit unitas caritatis, 375. Propter unitatem communionis Ecclesie prodest aliena confessio, 223. Christus soli Ecclesie ligandi soluendique tribuit potestatem dicens, Tibi dabo claues regni celorum, et quodcunque ligaueris super terram, etc., 379. Deus Ecclesie catholice, in persona beati Petri, ligandi soluendique tribuit potestatem, 517. Ligatus est omnis homo quem Ecclesia non soluerit, 379. Extra Ecclesiam sacramenta non prosunt ad uitam, sed ingerunt mortem, 377. In sola Ecclesia catholica caritas cooperit multitudinem peccatorum, 380. Nemo nisi in hac uita et intra catholicam Ecclesiam operans mercedem accipiet in futura, 402. Non omnes qui intra Ecclesiam catholicam baptizantur sunt accepturi uitam eternam, 530. Catholicum nomen non sufficit ad salutem, 380. In dono linguarum primis fidelibus concesso Ecclesia omnibus linguis locutura significabatur, 569. Quidquid secundum Ecclesie constituta datur et recipitur, firma ueritate datur et recipitur, 224. Quomodo Ecclesia diuidat, 265. Diuersi gradus in Ecclesia, et in unoquoque gradu diuersa merita, 338. Intra catholicam Ecclesiam in presenti seculo iusti et iniqui tenentur admixti sacramentorum communione, non morum, 374. Intra Ecclesiam sunt iniquus et iustus, at extra Ecclesiam nullus iustus, 374. Area Dei Ecclesia catholica intra quam boni et mali sacramentorum communione usque in finem seculi miscentur, 530, 531. Iudei, heretici, schismatici, si extra Ecclesiam moriantur, in ignem eternum ibunt, 530. Ecclesia ciuitas est supra montem posita, 45. Ecclesia catholica omnium baptizatorum etiam hereticorum legitima mater, 378. Sicut extra domum Raab nemo saluus fuit, sic nec ullus extra Ecclesiam hereticus, schismaticus aut paganus, 377. Ecclesia oppugnari potest, expugnari non potest, 534. Quibuslibet uiribus Ecclesiam Dei quatere nitantur heretici, subuertere eam non ualebunt, 45. Ecclesia ideo nec seductione decipitur, nec uiolentia uincitur, quia interne uirginitatis integritate fulcitur, 166. De Ecclesia catholica hereses omnes exierunt sicut sarmenta inutilia de uite proiecta, 534.
    Electi cur inaccusabiles, 457.
    Eleemosyne nichil prosunt iis qui ideo impune se peccare credunt, 338. Diuitie ad Christum premittende, 160. De apparatibus subtrahi debet quod egenis expendatur, ibid. Qui dat non debet se eo cui dat superiorem existimare, ibid. Si non omnes possunt implere quod Dominus ait, uendite que possidetis, illud tamen quod adiecit dicens, Date eleemosynam, omnibus est possibile, cunctis debet  esse commune, si adsit bona uoluntas, 549. Non omnibus uendendarum rerum suarum ut dent eleemosynam inest uirtus, 548.
    ELISEUS duplicem spiritum petiit quam fuit in Elia, 251. Eliseus equalem se faciens corpori pueri ipsum suscitauit, 209.
    EMMANUEL nomine quid demonstretur, 75.
    Epiphania interpretatur manifestatio, 558. In ipso die quo celebratur Epiphania adoratum a magis Christum traditum tenemus a Patribus, ibid. Dies adorationis magorum, ore cunctorum fidelium Epiphania uenerabiliter nuncupatur, ibid.
    Episcopi officium, 477. Episcopus dominari non debet, sed exemplum cunctis pietatis esse, ibid. In Ecclesia nemo pontifice aut episcopo potior, ibid. Episcopus est etiam dispensator Dei, 547. Ecclesie dispensatoribus quedam specialiter precepit Dominus, 546. Dispensatoribus Ecclesie specialiter iniungitur sancte predicationis officium, ibid. Ecclesie dispensatores sunt serui illi quos constituit Dominus super familiam suam, ibid. Hereticos refutare officium episcopalis seruitutis est, 43.
    Epistole B. Leonis, 281.
    Error ouis non soli corpori ascribendus, 76.
    ESAIAS incarnationis et passionis Christi predicator, 135.
    Esau et Iacob figura populi Iudeorum et populi gentium, 271. Esau figura non tantum eorum qui fidem negant, sed etiam eorum qui usque in finem uite in malis operibus perseuerant, 272. Esau uas ire, Iacob uas misericordie, ibid. In Esau et Iacob agnoscenda gratuita bonitas, et iusta seueritas, 271. Circumcisio carnalis Esau non profuit, cur, 439. Quid in Esau oderit Deus, ibid. Esau in carne circumcisus non est a massa perditionis exceptus, ibid. Esau accepto circumcisionis sacramento reatu peccati originalis caruit, sed per nequitiam cordis in terreni hominis uetustate permansit, 272.
    Essentia Latine, Grece, , dicitur, 503.
    Eucaristia. Cur in pane Eucaristia conficiatur, 227. Particeps fit unusquisque corporis et sanguinis Dominici, etiamsi antequam illum panem comedat et calicem bibat de hoc mundo exeat, 227.
    Eutyches unam in Christo naturam predicauit, 236, 562. Eutyches hereticus anathematizatur, 281. Eutychetis insania in Christo utramque nolentis ueram predicare naturam ex oblatione magorum confunditur, 562.
    Euangeliorum conciliatio in tactu corporis Christi a Magdalena, 101 et seq.
    Exempla potentium seculi magnam uim habent, 186, 187.
    Exploratores. Quid sit exploratores Iesu in superioribus uel in inferioribus collocare, 376, 377.

F
    FACINUS quid, 425.
    Familie regimen, 150.
    Fastidiosus uno sermone catholicos sub Homousianorum nomine, et Donatistas impugnauit, 209. Locata Fastidioso allata non unitatem paterne substantie adimunt Filio, sed incarnationem ostendunt, 347. Fastidiosus ex monacho et presbytero hereticus, 340. A fornicatione corporali deductus est in spiritalem, 358. Fastidiosi casum luget Fulgentius, ibid. Fastidiosus in profano sermone quem habuit, quidquid contra Donatistas dixit de epistolis S. Fulgentii et aliorum episcoporum in Sardinia exsulum ad Stephaniam usurpauit, 349.
    Fatigatio in resistendo concupiscentiis, 180.
    Faustus Galliarum episc. de monasterio Lirinensi prouectus, 284. Eius scripta contra predestinationem, ibid. et 276. Humano labori gratiam subiungit, ibid. Quomodo a Fulgentio conuictus, ibid. Fulgentii libri septem aduersus Faustum Regiensem, ibid.
    FELIX episcopus, 286.
    FERRANDUS diaconus Ecclesie Carthaginensis, 216. Ferrandus frequentissime legebat Augustinum, 238.
    Fides catholica que, 328. Fides dubitationem excludit, 151. Fides est recta credulitas, ex qua omne quod non est peccatum est, et sine qua impossibile est placere Deo, 402. Fides una est que uera et non ficta, 218. Fides dicenda non est, ubi uera non est, ibid. Fides uirtus est non qualis in demonibus inuenitur, sed qualem Deus sanctis suis donat quos ex impietate iustificat, 310. Homo naturaliter potest credere, quia datur ei a Deo ut credat, 311. Fundamentum omnium est credere in Dominum glorie crucifixum, 282. Fides a Deo datur, 9, 282, 305. Liberat Christus hominem non inueniendo fidem, sed dando, 305. Fides non omnibus datur, 455. Fides quibus datur equaliter non datur, ibid. et 452. Quod Deus non faciat omnes credere, hoc ad secretiora eius iudicia pertinet, 317. Sicut mortua sine operibus fides, sic omne quod non est ex fide peccatum est, 383. Fides, iusti uita est, 197. Sic formatur fides  in nobis quomodo Christus in uirgine, 308. Per fidem Christus formatur in nobis, ibid. Queritur homo ut querat, dum illuminatur ut credat, 311. In fide tantum quisque crescit quantum quod uerum et salutare est discit, 197. In fide proficiet qui initium indubitanter tenuerit, ibid. Catholica fides nunquam nisi tribulationibus et persecutionibus creuit, 536. Apostoli fidem in se augeri postulauerunt, cur, 452. Fides quam necessaria, 500. Cognitio Dei per fidem ab ea que est sine fide ut differat, 314. Sine fide qua in Deum credimus impossibile est placere Deo, 453. Sola mediatoris fides ab ira liberat, 527. uera salus non erit ubi uera fides non fuerit, 406. Conscientia bona non est, nisi ubi est fides non ficta, 375. uita bona ueraciter non dicitur si cum recta fide non coniungatur, 383. Sola cordis recta credulitas ab eterna damnatione non liberat quem mortiferum cum hereticis consortium usque ad finem uite condemnat, 363. Fides et misericors operatio in hac uita necessaria sunt, in altera non erunt, 155. Torpere non debet fidelis animus ad querendum si quid in sacramento fidei sibi cernit ambiguum, 406. Conuersio sine fide uana et nulla, 500. Sine fide nemo potuit ab initio mundi usque in finem a reatu peccati tam originalis quam actualis absolui, 529. Bone uoluntatis initium in fide consistit, 451. Non accipiunt in baptismo salutem qui non tenent in corde atque ore fidei ueritatem, 218. Cordis puritas esse non potest, ubi fides non est, 21. Initium uite sancte a fide, 308. Recta fides in hac uita salus uera, 286. Fidem fictam Apostolus fidem uocat non secundum rei ueritatem, sed secundum opinionem, 219. Fides bona non sufficit sine operibus bonis, 383. Fides per opera consummatur, 309. Fides uera quod credit non nescit, etiamsi nondum potest uidere quod sperat et credit, 58. Sancti nunc credunt quod aliquando uisuri sunt, 10. uisuri sunt Deum mundo corde qui in eum credunt, 296. Paulus eumdem habuit fidei Spiritum quem Moyses, quem Dauid, 47. Apud Christianos pene idem fidem nolle asserere quod negare, 69. Fides et baptismus ad salutem necessaria, 528. Fidei nostre auctor et consummato iehsu, 309. Hoc Apostoli oraculum, Corde creditur ad iustitiam, ore autem, etc., omnem ecclesiastici predicatoris personam non tantum fidei, sed etiam seruitii quadam communione perstringit, 70. Iubente B. Petro omni poscenti rationem fidei speique nostre reddere, cessat prorsus uniuerse tam dignitatis exceptio quam persone, ibid. Libera pro fide responsio contumacie aut contumelie nomine notari non debet, ibid. Pars est uictorie, ut quandiu quis sermone non potest defendere ueritatem, fideli tamen corde deuitet errorem, 198. Assertionis defectus agnoscitur quando quis ita fidei alterius destruere nititur regulam, ut credulitatis sue firmam nolit proferre sententiam, 57. Nemo inuitus fidem negat, ideo omnes qui negant inexcusabiles sunt, 354. Pleraque antiquitus non dicta pro temporum causarumque opportunitatibus inueniuntur professioni fidei inserta, 63. Quomodo tractandi in fide aliter sentientes, 275.
    Figure. Diuidit sancta Ecclesia figuras a ueritate, umbras a corpore, 266.
    FILIUS Dei. Quod Filius sit Deus equalis Patri, altissimus sicut Pater, uita ut Pater et eadem faciat ac Pater, 577 et seq. Aequalis Patri Filius quia de incommutabili et eterno Patre est genitus, 60. Aequalis Patri Filius, ut luci splendor, 98. Pater lux, et Filius splendor Patris, ibid. Filius ita uerus Deus dicitur, ut Pater Deus uerior non dicatur, 202. Illud quo dictum est Ego sum qui sum, Filio conuenit, 118. Filius de Patre, dies de die, et una dies, unus Deus, 553. Quid sit in forma Dei esse Filium Dei, 287. Filius non est minor Patre, sed equalis Patri, 202. Ego et Pater unum sumus, non ad uoluntatis concordiam, sed ad substantialem unitatem referendum, 62. Hec uerba, Quecunque Pater facit hec eadem et Filius, demonstrant equalitatem Filii cum Patre, 199. Filius equalis Patri propter diuinitatem, minor propter humanitatem, 202. Recta fides de diuinitate Filii Dei, 112. Testimonia de Filii deitate, 538, 539, 540. Filius Dei et Patrem in se et se in Patre esse testatur, 49. Filius apud Patrem est non quomodo hospes apud hospitem, sed sicut est in mente uerbum, in corde consilium, 56. In forma ueri Dei nonnisi uerus esse potuit Deus, 203. Filius equaliter cum Patre honorandus, quia ex Patris essentia genitus est unus cum Patre Deus, 59. Filium Dei angeli in celis adorant, 65. Imo in forma serui positum adorare iubentur, ibid. Filius solius Patris ab eterno Filius, 523. Filius de natura Patris est et Patri ceternus, 602, 637. Filius non imitatur Patrem, nec similia cum eo facit, sed eadem, 599. In eo quod dixit unum, agnoscitur non aliud esse Filius quam Pater est, et in eo quod dixit sumus, agnoscitur non ipse Filius esse qui Pater est, 63. Dei Filius quenam personalia habeat, quenam cum Patre et Spiritu communia, 509. Filius aut Spiritus non est aliud a Patre propter essentie unitatem, sed alius propter persone diuersitatem, 503. Filius  eadem facit que Pater non per imitationem, sed per naturalem uirtutis atque operis unitatem, 599. Hoc Patris et Filii demonstrat equalitas, ut quidquid fuerit derogationis uel honorificentie simul sit utrique commune, 60. Dum Filius a Patris equalitate discernitur, magis Patri quam Filio detrahitur, ibid. Iniuria Patri infertur ab his qui minorem Filium asserunt, 64. Imo diuine nature contumelia est si Pater Filium generans non potuit esse in Filio quantus permanet in seipso, ibid. Filii Dei iniuria in Patrem redundat, 45. Hec uerba, Et domui Iude miserebor, et saluabo eos in Domino Deo suo, Filii diuinitatem probant, 199. Ariani sic Deum Patrem Dominum omnium esse confirmant, ut ei diuinitatem Filii tanquam minoris Dei subiugare contendant, 199. Filius ex substantia Patris, non ex uoluntate natus, nec ex nichilo, nec ex aliquo alio, 58. Deus est qui per semetipsum iurat, qui populum suum saluat, qui iuste iudicat, cui flectitur omne genu et a quo cuique est retributio reddenda factorum: iste autem Filius est, 67. Filio Dei aduersantur qui Patrem in ipso, et ipsum in Patre per unitatem naturalem denegant esse, 91. Generatio Filii non separationem monstrauit, sed errorem confusionis exclusit, 91. ueram Filii natiuitatem datum est agnoscere, licet non sit datum qualiter natus fuerit enarrare, 53. Ubicunque diuina Filii natiuitas demonstratur, non dicitur quando natus sit, sed ante semper ponitur, ut quidquid homo infinitatis eternitatisque cogitare uoluerit, ante omne quod cogitatione concipitur, Filii semper natiuitas cogitetur, 55. Deum non ita solum Filium accipimus ut ab eo Patrem et Spiritum sanctum separemus, 67. Geniti nomen non est diuinitatis in Filio, sed natiuitatis in Deo, 113. Non potest totum nosse Filium qui totum non nouerit Patrem, 250. Filius Patri ceternus, Patris uirtus et manus, 91. Nec Filium sua natiuitas precessit; 608. In principio Euang. secundum Ioan. sempiternitas, immensitas et natura Filii monstratur ubi dicitur, In principio, etc., 92. Filius est alter a Patre in persona, non alius in natura, 552. Primam natiuitatem Filii Dei nullatenus precessit eternitas Patris, 203. Quod dicitur de Unigenito Deo, etiam de eius diuinitate predicatur, 245. In hoc quod per uerbum Deus Pater omnia fecit, ostenditur quia hoc uerbum genuit ipse, non fecit, 552. Filius dicitur Patre minor pie quidem si attendatur natura humana, impie si diuina, 347. Immutabilis Filius sicut Pater, 118. Motio localis Filii Dei diuinitati non sine eterne salutis dispendio assignatur, 72. Filius Dei mortuus dicitur et resurrexisse propter unitatem persone Dei et hominis, 138. Filius Dei ubique semper per potentiam et diuinitatem, secundum gratiam in mundum uenit cum pereunti mundo subuenit, 105. Filius essentialiter natus de Patre essentialiter conceptus natusque de uirgine, 524. Filius sine diminutione deitatis homo factus, 509. In eo Filius Dei dicitur in mundum uenisse, in quo formam serui cognoscitur accepisse, 410. Filius personam hominis non accepit, sed naturam, 412. Solus Filius carnem induit, 416. Filius de matre perfectus homo genitus, sicut de Patre perfectus Deus, 524. Solus Filius incarnatus et pro nobis mortuus, 414. Diuinitas in Filio Dei et humanitas utraque perfecta, 15. Filius solus pro nobis seruilem formam accepit, et inseparabilis a Patre et Spiritu permansit, 417. Solus Dei Filius carnem suscepit, 414. Non fuit locus anterior Filio Dei in quo nasceretur, 96. Deus per Filium omnia fecit, 119, 524. Et ipse cum Patre et Spiritu sancto legem dedit, 524. Reconciliati sumus per solum Filium, sed non soli Filio, 510. Solus Filius cum hominibus conuersatus et traditus, 415. Filius Dei factus homo ut nos filii Dei essemus, 293, 412. Filius Dei nature nostre particeps esse debuit, 413. Filius Dei quia solus natus est de Patre, solus nasci potuit de uirgine, 413. Filius tradidit se et traditus est, 414. Secundum naturam humanam Dei Filius humiliatus et exaltatus est, 412. Fuerunt tempore Fulgentii qui diuinitatem passam fuisse assererent; horum impietas maior quam militum Christi latus perforantium, 111, 112. Patrem Filius ita reuelat ut diligere faciat, 456. Et Pater Filium et Filius seipsum suscitauit, 138. Filius solus ab impiis secundum carnem uidetur, a iustis secundum deitatem tota Trinitas uidebitur et cognoscetur, 256.
    Filii Dei. Multi filii Dei sunt ex gratia, unus ex natura, 114. Necessitas distinctionis inter gratia Filium Dei esse et natura, 50.
    Filiorum educatio. Heli reprobatus quia in filios competenti seueritate non animaduertit, 150. Filii in disciplina et correptione Domini nutriendi, ibid. Parentum erga filios negligentia seuerissime iudicanda, ibid. Filiis permittenda non est luxuriosa uita aut impudica, sed caste imponenda uite formula, ibid
    Flagitium quid, 425.
    Fletus humilium carnalis concupiscentie interitus, 179. Flendum in hac uita, ibid.
     Fons. In fontis benedictione, cur postuletur aduentus Spiritus sancti, 286.
    FORTUNATUS episcopus, 269, 277.
    Fuga Christi in Aegyptum, 560.
    FULGENTIUS uarias occupationes inuitus tolerabat, 3. Monimus crebris litteris Fulgentii responsum efflagitauit, ibid. Fulgentii in docendo humilitas ac modestia, 5. Fulgentii amor erga ueritatis cupidos, 3. Fulgentii libri de uerit. pred. et grat., 275, 276.
    Funiculus coccineus in fenestra Raab appensus quid notet, 377. Quinam funiculum coccineum per fenestram domus sue suspensum habeant, ibid.
    Futuri non potest habere uocabulum, quod presentis appellatione non sit quandoque censendum, 442

G
    GALLIAE nobilitas, 160.
    Gallina creata ut reficiatur homo infirmus, 430.
    Gallorum obiectiones ad opus S. Augustini de Predestinatione sanctorum, 26. Responsio Prosperi, ibid.
    GELASII pape doctrina de duabus Christi naturis, 243, 244.
    Gemere. Quomodo gemere aut postulare dicatur Spiritus sanctus, 584. Christus pro nobis orat, nec gemit, 586.
    Generatio Filii Dei inenarrabilis, non tamen ignorabilis, 53. Diuinam generationem digne cognoscimus cum et ueram generationem dicimus, et inenarrabilem predicamus, 53. Solius Patris propria est generatio, 245.
    Genitum non idem quod creatum, 55.
    Gladius acutus utraque parte de ore Iesu procedens Spiritus sanctus, 523.
    Gloria Patri, et Filio, et Spiritui sancto in hymnis et psalmis, 642. Una gloria datur Trinitati, ibid. et seq. In Apocalyp. ab angelis et senioribus, 645 et seq. Gloria huius uite spes est future glorie, 13. In diuitiis non querenda gloria, 138.
    Glorificatio sanctorum, donorum est perfectissimum, 13. Donum perfectum omnibus dandum in glorificatione, ibid. Glorificare est gloriosum facere, ibid. ueram iustitiam nisi iustificatus non habet, ueram gloriam nisi glorificatus non habet, ibid. Retributio glorie misericordia dicitur in Scripturis, 9. Glorie retributio omne meritum date a Deo bone uoluntatis et operationis incomparabiliter excedit, ibid. Deus in glorificatione sanctorum presciuit gratie sue opera, 10. Donum glorie a Deo, 13. Cur gratie opus glorificatio, 9. Quomodo Deus ad gloriam faciat homines peruenire, 7.
    Gratia quid, 9. In Script. misericordia nominatur, ibid. Gratie exemplum in anima et carne, 312. Oratio S. Basilii Cesariensis episcopi ad gratie commendationem, 283. Gratia gratuitum Dei donum est, 450. Gratia gratis ita datur indignis, ut ipsa et exordium et profectum bone uoluntatis operetur, 287. Non est gratie donatio uelut si quis accepto pignore det pecuniam, 273. Non quia uoluimus gratiam accepimus, sed necdum uolentibus nobis gratia data est, 452. In tractanda gratia sanctorum Patrum qui de ea locuti sunt sententiis adhereat qui particeps uite eterne fieri desiderat, 472. Quid Romana Ecclesia sentiat de gratia apud Augustinum legitur, 275. Gratia non nisi humilibus gratis datur, 175. Gratia sicut nisi humilibus non datur, ita humilis homo esse non potest nisi detur, ibid. Deum sicut humiliter laudare debemus cum gratiam donat, sic nemo iuste potest accusare cum denegat, 446. Consilium uoluntatis Dei quo gratuitam misericordiam prerogat misero aut debitam iustitiam rependit iniusto non est iniustum, sed occultum, 7. Firmiter tenendum nullam facultatem inesse posse bone uoluntatis aut operis, nisi id Deus gratuito miserationis munere contulerit, 161. Non omnia que habere possumus ex nobis habere possumus, 312. Christum dilecturus nemo fuit nisi quem Christi gratia preuenerit, 176. Gratia ut eligatur prius eligit, 450. Preuenientis gratie necessitas, 307, 308. Initium non exspectat humane uoluntatis, 275. Preparanda uoluntas et danda in Scripturis promittitur, 7. Non exspectat hominis uoluntatem ut eam bonam faciat, 318. Exemplum in Paulo, ibid. Probatur ex psalmo, Et dixi, Nunc cepi, etc., ibid. Cui non datur necesse est ut sermone ei repugnet aut opere, 270. Omne opus quod a nobis in Deo fit Deus in nobis facit, 8. Adiutorium diuine gratie, quamuis iam habitum, humiliter est sine intermissione poscendum, 174. Susceptio et desiderium gratie opus ipsius est gratie, 450. Manifestatio illa qua cognouerunt Deum qui cognitum non dilexerunt, gratiam non habuit qua Deus sic cognoscitur ut ametur, 457. Omnis sapientia humane mentis ad intelligentiam diuine predicationis inualida, nisi Deus qui docet exterius per hominem loquentem, per seipsum interius docens illuminet atque adiuuet audientem, 456. Sermo diuinus frustra exterioribus auribus sonat, nisi Deus spiritali munere auditum hominis interioris aperiat,  323. Gentes que naturaliter ea que legis sunt faciunt Christiani sunt gratia adiuti, non infideles, 313, 317. Diaboli laqueos nemo potest propriis uiribus euadere, nisi quem Deus gratia sua per Iesum Christum dignatus fuerit liberare, 179. Sicut omnia bona nonnisi Deo largiente accipimus, sic omnia que accipimus nonnisi Deo custodiente seruamus, 472. Numquam homo congrua custodia seruat cor suum, nisi fuerit ipsum cor Deo custodiente seruatum, 471. Gratia nullatenus agnoscitur nisi detur, 270. A Dei gratia sermo bonus et opus bonum, ibid. Gratia ab eis agnoscitur quibus datur, quibus uero non datur ignoratur, ibid. Patrum sententie de initio, profectu et consummatione operantis in nobis gratie, 472. Ut desideremus adiutorium gratie, hoc ipsum quoque opus est gratie, 188. Non potest quisquam hominum, siue ad cogitandum, siue ad operandum quodcunque bonum esse idoneus, nisi fuerit munere gratuito diuine opitulationis adiutus, 178. Laudandus Deus in utroque, siue cum nos ad se querendum dormientes exsuscitat, siue cum se inueniendum nobis querentibus donat, 4. Nullatenus inuenitur nisi ipse nos excitet ut queratur, ibid. Gratiam nemo potest poscere nisi uelit, sed nisi in eo Deus ipsam uoluntatem operetur, uelle nullatenus poterit, 188. Solus Deus potest in accipiente custodite quod dederit, 178. Ad cognitionem Dei necessum est exemplum et auxilium, 89. Quod det ut iudicia eius obseruemus et faciamus pertinet ad bone operationis effectum, 7, 8. Creaturarum perseuerantia in bono et incrementum gratie opus, 188. In damnatis Saluatoris gratia chirographum non deleuit quo sibi eos deceptoris nequitia subdidit, 449. Adiutorio Dei desistente non possumus aliquid boni uelle seu facere, 161. Cursus quo currimus ad Deum uiribus nostris non potest assignari, cur, 189. Nisi ille donet esuriem qui de celo descendit et se ad satiandos esurientes dedit, non possumus celestem panem esurire, 4. A damnatione nemo soluitur nisi gratia redemptoris, 282. De illo quod dictum est, Faciam ut faciatis, 12. Fieri non potest ut gratiam quisque accipiat et opera gratie ipsa gratia in se operante non faciat, 485. Cognoscentes Deum gratias non egerunt, quia gratiam non acceperunt, 457. Totum Deo tribuendum etiam quod nostrum esse dicimus, 12. Gratia amplius infunditur cum poscentibus datur, 188. Gratia non omnibus datur, 272. Et quibus datur non equaliter datur, ibid. Sancti Patres cognouerunt, cognoscendumque libris et epistolis reliquerunt, gratiam Dei non omnibus hominibus generaliter dari, 450. Gratia paruulis reuelata, sapientibus abscondita, non omnibus datur, 456. Dei est gratiam quibus uult et quantum uult immerentibus hominibus largiri, 459. Non omnibus gratia datur, et quibus datur non omnibus equaliter datur, 451, 452. Gratia qua saluamur precedenti bono merito non datur, nec nisi malo merito denegatur, 437. Non est cunctorum nasci per gratiam sicut per naturam, 409. Peruersi de gratia iuste denegata iniuste queruntur, 474, 475. Sanctis maior gratia et ualentior datur quam que data est Adamo, 494. Tanta est gratia in unoquoque qui accipit quantam Deus gratuita miseratione cordi accipientis infundit, 450. Primus homo habuit gratiam qua posset in rectitudine perseuerare aut ab ea discedere si uellet, 492. Paulus in mente habuit gratie fortitudinem, in carne arbitrii infirmitatem, ibid. Gratia quam Deus uasis misericordie gratis donat, ab illuminatione cordis incipit, 450. Gratie operatio, 498. Gratia Dei hoc agit ut ex malis faciat bonos, 455. Gratie preuementis et subsequentis effectus, 468, 469. Deus in hac uita per misericordiam gratis iustificando preuenit quos in altera uita per iustitiam glorificare disponit, 516. Primo inchoat in homine uoluntatem bonam, 7. Adiuuat inchoatam ut bona sit, et malam superare concupiscentiam possit, ibid. Facit denique ut concupiscentiam habere non possit, ibid. Gratie exordium in sola cordis illuminatione consistit, 454. Male gratia uoluntati postponitur, 305. Gratia Dei preuenit et subsequitur liberum arbitrium, 466. Gratia preuenit impium ut iustus fiat, preuenit elisum ut surgat, subsequitur iustum ne fiat impius, subsequitur eleuatum ne cadat, 9. Preuenit Deus non solum dilectione qua diligit, sed etiam dilectione quam gratis ut diligatur infundit, 176. Eadem gratia in maioribus saluandis operatur bone uoluntatis initia que in paruulis sine uoluntate operatur saluationis effectum, 319. Bonam uoluntatem hominis non exspectat Deus, sed ipse eam tribuit, 348. Paruulorum qui saluantur exemplo probatur, ibid. Gratia non ob aliud datur, nisi ut bonam uoluntatem in homine primitus operetur, 450. Gratia et preuenit et subsequitur uoluntatem, 451. Per gratuitam gratiam non solum originalis et actualis culpa deletur, sed et facultas sancte cogitationis amissa in primo homine reparatur, 299. Gratia hominis uoluntatem bonam non inuenit, sed facit, 450. Bonam uoluntatem gratia non inuenit, sed operatur in homine, 320. Quod Deus det cor nouum ut ambulemus in eo, pertinet ad bone uoluntatis initium, 7.  Deus in nobis operatur ut uelimus et ut faciamus, 451. Quod gratia suscipiatur ab homine ipsius gratie opus est, 450. Ex gratia est non solum uita bona que datur iustificatis, sed et uita eterna que datur glorificatis, 8. Mors peccati stipendium, uita uero eterna, gratia est, cur, ibid. et 9. Deus in retributione mercedis eterne donat gratiam digno, 7. Eadem est operatio gratie, que meritum hominis bonum et initiat ad iustitiam, et consummat ad gloriam, ibid. Quod celeste regnum ab initio mundi sit electis preparatum gratie opus est, 8. Gratia quando preueniat, quando subsequatur, 468. Homines Dei gratia a seruitute ut liberauit, 467. Gratie beneficium est ut mens hominis preuentam et adiuuandam uirtute diuina semper cogitet, 171. uocatio, iustificatio, glorificatio ab uno Deo, 13. Tam paruulorum quam hominum ratione utentium uoluntates sola Dei miseratio conuertit, 474. Glorie retributio cur gratia dicitur, 9. Non potest deficere quem dignatus fuerit Dominus custodire, 161. Gratia presentis uite in futuri seculi remuneratione gratia permanet, 9. Gratia Dei uita eterna ab Apostolo dicitur, cur, 485. Per gratiam Dei fit ut plures homines uno nomine nuncupentur, 233. Obediens uoluntas uirginis et conceptio Saluatoris ex gratia, 308. Gratie auxiliis non abutendum ad desidiam, sed operandum ad salutem, 469. Per sollicitudinem fraterne salutis, gratia demonstratur et auge ur in nobis, 269. Dum gratia aut liberum arbitrium defenditur, ita seruari debet discretio, ut neutrum tollat alterutrius defensio, 459. Quomodo conueniat liberum arbitrium et preceptum cum gratia Dei, 273, 274. Gratia Dei liberum arbitrium non aufertur, sed liberatur, 283. Digne utrumque tenetur, scilicet sola Dei misericordia saluari hominem, nec tamen nisi laborauerit saluum esse posse, si rectus ordo diuine seruetur misericordie et uoluntatis humane, ut illa preueniat, hec sequatur, 273. Quomodo Apostolus utrumque iungat et precepta dari homini ut uelit et operetur, et Deum utrumque operari in homine, ibid. Iubet Deus homini ut uelit, sed operatur et uelle, iubet ut faciat, sed Deus in eo operatur et facere, ibid. Per gratiam humanum arbitrium non aufertur, sed sanatur, 309. De his qui dicunt, meum est recte credere, Dei autem gratie adiuuare, 305. Laborem suum debet quisque gratie deputare non sibi, 470. Nemo quod querens inueniat, petens accipiat, etc., debet suis uiribus assignare petendi, querendi, pulsandi, etc., studium, 471. Hoc in Paulo gratia operabatur ut nec deficiendo foret torpidus, nec superbiendo ipsi gratie esset ingratus, ibid. Quod Paulus laborauerit gratie in se operantis opus fuit, 470.
    Gratie semper Deo agende, 181. Quomodo gratias agimus Patri et Filio, et Patri per Filium, 642. Utrumque faciendum in sanctis eloquiis inuenimus, 642, 643. Sic necesse est gratias agere sicut nos gratiam certum est accepisse, 643, 644.
    Gule delectamenta fomes libidinis, 171. Deum sibi uentrem faciunt qui gule seruiunt, 220.

H
    HABITANT in nobis Pater, Filius et Spiritus sanctus, 108, 109. Hec habitatio localis non est, ibid.
    Hereditatis nostre pignus Spiritus sanctus, 35.
    Heretici fideles dici non debent, 221. Priuati lumine ueritatis, illis se propositionibus ueritatem superaturos arbitrantur, quibus ipsi superantur, 27. Hereticorum proprium est ab auctore suo denominari, 535. Heretici carnales sunt et animales, 355. Ideo spiritalium incapaces, ibid. Sua malitia excecantur, 28. Apud hereticos Spiritus sancti gratia non est, nec eorum sacrificia, quandiu tales sunt Deo placent, 38. Falsum Deum sub nomine ueri Dei adorant, 221. Ariani [et alii] heretici in hoc dolendi quod Scripturas legunt, nec intelligunt, 352. Apud hereticos non est ueritas, sed fictio fidei, ideoque nec caritas de corde puro, 218. Heretici ex nobis exisse dicuntur, nec tamen ex nobis fuisse, 329. Non benedicuntur in semine Abrahe, ibid. Facti sunt filii diaboli, non filii Dei, ibid. Tunicam Christi que inconsutilis est, que est Ecclesia, scindere nituntur, ibid. Extra uineam operantur qui in heresi bonorum operum studium gerunt, 402. uarie hereticorum secte, 535.
    Hieronymus. Sancti Hieronymi secundum hebraicam ueritatem translatio, 165.
    Homicidium. Qui diligit iniquitatem magis homicida est quam qui odit fratrem, 389.
    Homo animal rationale mortale, 230. Ex se habet infidelitatem, non fidem, 452. Homine nulla creatura in terris dignior Deo inueniri potest, 573. Homo factus est ad imaginem non unius tantum persone diuine, sed totius Trinitatis, 604. Homo pater hominem filium tempore precedit, quia ipse quoque esse temporaliter cepit, 246. In homine inuenitur nature separatio sine separatione persone, non contra, 230. Homo ante peccatum qualis, 435.  Conditio hominis ante lapsum, 513. Conditio hominis post lapsum, 314. Deus unigenitus humanam naturam tantum dilexit, ut eam non solum a potestate mali angeli liberaret, uerum etiam in seipso super omnes bonos angelos in Patris dextra collocaret, 554. Quid est quod dicitur, Secundus homo de celo celestis, 121. Per primi hominis culpam cepit diabolus homini dominari, per secundi hominis gratiam cepit ab homine superari, 554. Homo grandibus quadrupedibus dominatur, et a uilissimis pumicibus turbatur, cur, 421. Homo in se debet querere accusationem, defensionem et iudicium suum, 573. Ad ueterem hominem pertinent non solum qui ignorant Deum, sed etiam illi de quibus dicit Apost.: Confitentur se nosse Deum, factis autem negant, 273.
    Grece quid Latine sonet sancto Fulgentio, 535. Non habetur in Scripturis, dicitur tamen aduersus Sabellium, 63. Dicitur propter eos qui separare nitebantur Unigenitum a substantia genitoris, ibid. In hoc nomine non sonum dicturi considerare debemus, sed sensum, nec attendere nouitatem uerbi, sed uirtutem intelligere sacramenti, ibid. In hoc uocabulo sonus a quibusdam attenditur, ibid. Patres Niceni trecenti decem et octo iuxta euangelicam ueritatem confecerunt, 535.
    Homousiani ab Arianis catholici dicebantur, 209, 340.
    Hora. Christi hora erat non coactitie mortis, sed uoluntarie passionis, 263. In illis horis quibus uocati sunt operarii, cognoscuntur mundi huius etates, quibus Deus ad opus bonum uocauit quos ad se gratuita iustificatione conuertit, 401. In hac horarum diuersitate non incongrue possumus uniuscuiusque hominis etates accipere, 194.
    HORMISDAS sum. Pont. Eius testim. de libris Augustini, 274.
    Humilitas et mansuetudo non habentur nisi a Deo accipiantur, 465. Deus donat per gratiam ut accipiens humilis fiat, 15. Augmentum humilitatis, gratie augmentum est, 189. Deus gratiam dando non inuenit humiles, sed facit, 15. Humilium fletus, magnus est concupiscentie carnalis interitus, 179. Christus ignem uenit mittere in terram ut omne superbie germen exurat, 177. Rationalis creatura elatione fit humilis, humilitate sublimis, 15. Facit cordis humilitas ut Deo assignemus que nobis eius pietas donat, nobis imputemus in quibus eum nostra infirmitas exacerbat, 177. Mortui quorum est abscondita uita cum Christo in Deo, humiles sunt et pauperes spiritu in hoc seculo, 187. Humiles non sunt qui mundum diligunt, uel qui quod illum contemnunt hoc uiribus suis assignant, 187, 188. Perfectam humilitatem in hoc corpore constituti Dei iussionibus non reddimus, 181. Tunc erit in nobis uera perfecta et excelsa humilitas, cum et in carne et in mente nostra nulla remanserit praua cupiditas, 181. Exemplo Apostoli non aliis, sed sibi ipsi debet se homo comparare, 174. Creatura rationalis cum supra se non sit, totam se uestigare non potest, ut eo magis admirans superne infinitatis magnitudinem, solo se ad cognitionem Altissimi humilitatis ascensu respiceret prouehi, a quo superbe cogitationis casu quondam meruit segregari, 89. In conspectu iudicis misericordis et iusti non est accepta superba iactatio bonorum operum, sed humilis confessio peccatorum, 173.
    Hypocrite superbi mente, 172. Ab hypocritis iniquitas callide geritur ut humanis obtutibus iustitia fallaciter ostendatur, 172.

I
    Ignorantia. Quantum ignorantia peccati minuitur, tantum reatus peccatoris augetur, 304. Peccata per ignorantiam committuntur que sine conuersione cordis non remittuntur, 370. Pauli peccantis ignorantia docet ne quis sibi in peccatorum perpetratione de ignorantia blandiatur, 370.
    Illusiones. Anima illusionibus impletur cum concupiscentiarum carnalium frequenti tentatione concutitur, 179.
    Imago Dei in homine quid sit, 61 et seq.
    Imitatio inuenitur tantum in disparibus aut inequalibus, 599.
    Imperator uas in gloriam si in recta fide sancte uiuat, et culmen regie dignitatis sancte religioni subiiciat, 477. Imperatore Christiano nemo in seculo celsior, ibid.
    Impietas, quid, 372. Impius omnis iniquus, non uicissim, 373.
    Incarnatio. Quomodo congrua fuit Christi incarnatio humane saluti reparande, 301. Natura humana nullatenus ad auferendum peccatum mundi sufficiens atque idonea fieret, nisi in unionem uerbi Dei transiret, 291. Homo reparare nequiuit hominem cum ipse aliene opis indigeret, 89. Nec angelus potuit hominem reparare, cuius natura cadendi mobilitate fuit obstricta, ibid. uirgo Deum uerbum secundum carnem concepit et peperit, 291. uerbum non solum in uirgine caro factum est, sed etiam de  uirgine, 289. Probatur testim. Script., ibid. Caro Christi sine diuinitate non est concepta, 525. Nec homo sine Deo, nec Deus sine homine conceptus est, 292. Creatus est in uirgine et de uirgine qui sibi de qua et in qua crearetur creauerat genitricem, 289. Nullum interuallum inter concepte carnis initium et concipiende maiestatis aduentum, 290. De uirginis carne accepit non peccati sordem, sed nature integram ueritatem, 292. uerbum carnem conceptam non accepit, 289. Heretici inhabitationem Filii Dei pro incarnatione credebant, et pro unitate et compositione inoperationem, 279. B. uirgo non humanis meritis, sed Dei dignatione Deum concipere et parere promeruit, 292, 293. Quia omnes homines ex coitu maris et femine nascentes ipsius conceptionis exordium habent originalis peccati contagione pollutum, ideo Christus humanam naturam sibi dignatus est unire ubi eam diabolus sue parti dominioque consueuerat uindicare, 290. uerbum sic carnem accepit ut caro factum sit, 291. Unigenitus Deus in ea carne qua factus est homo non respuit humane conceptionis initia, cum in eadem carne Deus ipse immortalis permanens humane mortalitatis esset passurus extrema, 290. Sicut per mulierem de uiro sumptam peccatum intrauit in mundum, ita per uirum de muliere sumptum salus hominibus data, 508. In Incarnatione nec diuinitas mutata in carnem, nec uicissim, 251. uerbum caro factum caro esse cepit, sed uerbum esse non destitit, 287. Christus factus est quod fecit, ibid. Deus homo factus est absque sui mutatione, 116, 118. Non magis cum temporaliter conceptus est Christus diuinitatis sue statum amisit, quam cum mortuus est, 291. uerbum antequam caro fieret non erat Christus, 295. Per exinanitionem non est credenda amissa aut diminuta equalitas paterne diuinitatis in Christo, 288. Ex ancilla natus est seruus qui ex Patre generatus est Dominus, 55. Natiuitas Christi in carne causa spiritalis natiuitatis nostre, 293. Christus cur ex sola uirgine natus, 508. Maria genuit in tempore quem Pater ex eternitate, ibid. Solius Unigeniti Dei propria est utraque natiuitas, 408. uera fides de natiuitate Filii eterna et temporali, 504, 505. Utraque natiuitas initio symboli innuitur, 634. Non tota Trinitas carnem sumpsit, sed sola Filii persona, quia duplex mansit in eo natura, 350. Nec confusa est utraque, nec alterutra consumpta, 350, 351. Incarnationis ueritas unde ostendatur, 347, 348. Solus Filius carnem induit, 415. Non Pater, 408, 413, 415. Trinitas carnem non assumpsit, 409. Filio non est communis nature humane assumptio cum Patre et Spiritu sancto, quia non est communis persona, 355. Decebat solum Filium nasci de uirgine, ibid. Humanitatem Christi non sicut tota Trinitas fecit, sic tota suscepit, 352, 633. Non Trinitas nec Pater aut Spiritus, sed solus Filius incarnatus est, 296. Et passus est, ibid. Resurrexit et in celum ascendit, ibid. Pater solus Filium genuit, sed non solus fecit, 247, 347. Sicut in mente sola cogitatio corpoream uocem accipit, sic in Trinitate solum uerbum Patris naturam humanam accepit, 354. Qui unam naturam incarnatam dicunt non euadunt significationem duarum, 144. Deus uerbum accepit naturam hominis, non personam, 525. Tota Trinitas carnem suscipere non potuit, 413. uerbum humanam naturam assumpsit, non personam, 291. Dei Filius carnem suscepit in unitatem persone, non in unitatem nature, 350. Filii Dei exinanitio humanitatis est acceptio, 115. Una uerbi et carnis conceptio, non ut utraque natura una fieret, sed ex utraque unius Iesu Christi que semper erat persona constaret, 633. Idem Christus Deus et homo mortem suscepit humanitate, et mortem diuinitate destruxit, 97. Per mysterium incarnationis iustitia, uita, salus, et libertas donata hominibus, 406. Cum una natura Dei uerbi incarnata dicitur, due nature unite significantur, 278. Post incarnationem non est facta quaternitas in Trinitate, 280. In sacramento incarnationis recte intelligentie linee inueniuntur, 417. Canonicorum uoluminum auctoritas simul et paternorum dictorum doctrina atque institutio ad Incarnationis Dominice mysterium comprobandum, 287. Christus factus est homo ut quidquid in homine creauerat integrum, in se totum redintegraret assumptum, 292. Unus et idem Dei Filius temporaliter natus et sempiternus, localis et immensus, absens celo, et deserens terram, nec tamen celum deserens, nec terram dimittens, 107. Non ideo in Patre, Filio et Spiritu sancto putanda est communio humane susceptionis passionis aut mortis, quia etsi est una trium natura, non est una persona, 245. Christus incarnatus lapis offensionis, 72. Incarnatio Filii Dei cecitatis et illuminationis occasio, 73. Incarnationem non credere aut male credere origo multarum hereseum, 72.
    Infantium sine baptismate morientium pena, 302, 319. Deus crudelis non est in damnandis infantibus quibus baptismatis beneficium non tribuit, sicut iniustus non est in maioribus quibus bonam uoluntatem non donat, 319.
     Infirmitas quid, 125. Infirmitas duobus modis dicitur, 324. Infirmitas pena peccati, 125. Infirmitas anime duplex, 324. Infirmitatibus humanis cur Christus se subdiderit, 128. uere fuerunt in Christo, sed uoluntarie, 130, 131. Sancti ab humanis infirmitatibus ante mortem non liberandi, cur, 493.
    Inimicus. Merces eorum qui inimicos diligunt filios esse Patris celestis, 565. Ipse sibi est perniciosissimus inimicus, quisquis male uiuens, uitam non mutat antequam finiat, 389.
    Iniquitas quid sit, 372, 564. Iniquitas sicut non est in Deo, ita nec ex Deo, 16. Iniquitas est concupiscentia mala, ibid. Ex inordinato amore mundi, ibid. Deus potest iniquitatem punire, non potest facere, ibid. Sola iniquitas separat a Deo, 343. Breuem iniquorum uitam tormentorum eternitas excipiet, cur, 404. Iniusti non pereunt eo modo quo uolunt, 16. Quid in iniquis puniturus sit Deus, 21. Iniquus quis dicendus, 373. Iniquorum mors duplex, 23.
    Innocentes Christi martyres facti sunt, 560. Innocentes inaniter morerentur nisi Christi sanguine saluarentur, 561. Herodes innocentibus utiliter insaniuit, 560. Herodis furorem ad innocentium gloriam Christus permisit et ordinauit. ibid.
    Innupta non debet corde carnalia cogitare, ibid. Innupte potior conditio quam nupte, 154.
    Intellectus. Creature rationalis oculus intellectus, 610. Angelis prospicere est intelligere, ibid.
    Intelligentia quid, 553.
    Inuocare. Idem est inuoca e nomen Domini quod inuocare in nomine Domini, 29, 630. Inuictum argumentum ex sacrificio et fide Abrahe, 29. Patriarche et martyres Filium etiam inuocauerunt, 639, 640.
    Ira in Scripturis pro condemnatione ponitur, 11. Quandoque interitus uocatur, ibid. Ira Dei non est nisi ubi hominis iniquitas precessit, cur, 21.

I
    IACOB figura seminis Abrahe, 271. In Iacob et Esau figura electorum et reproborum, 404. In Iacob et Esau nulla fuerunt operum merita, que unum facerent eligi, alterum reprobari, 458. Non sunt electa in Iacob humana opera, sed dona diuina, 271. Deus in Iacob misericors, in Esau iustus, 438. Iacob ante secula iustificationis gratia preparata est, 439. Iacob non operum futurorum prescientia, sed Dei misericordia saluus factus, 435. Iacob electus secundum propositum Dei predestinantis, non secundum meritum operis preteriti aut futuri, 437.
    IANUARIUS episcopus, 269, 277, 286.
    Ieiunium uoluntarium esuriem subleuet ieiunantium, 160. Ieiuniis sic est adhibenda temperies, ut corpus nostrum nec saturitas excitet nec inedia immoderata debilitet, 170. Ieiuniis et orationibus insistendum, 160.
    IESUS interpretatur saluator, 415. iehsu Christus non est nomen solius hominis, et aliquando secundum utramque naturam accipitur, 634, 635. iehsu Christus non est Filius Trinitatis, quamuis secundum carnem opus sit totius Trinitatis, 633. iehsu auctor est consummatorque nostre fidei, 452.
    IOANNES presbyter et archimandrita, 269, 434.
    IOANNES diaconus, perlator Epist. ad episc. Africanos Fulg. et ceteros, 286.
    IOANNES lector, 277, 285.
    IOANNES monachus 277, 285, 478.
    IOB beatus in diuitiis, beatior in paupertate, 155.
    IOSEPH uir Marie non ad concubitum corruptelamque carnis, sed ad testimonium custodiamque sacre uirginitatis et castissime fecunditatis, 289.
    Iudas peccati sui penitentiam gessit, 192.
    Iudei nec Christi diuinitatem nec Marie incorruptam fecunditatem credunt, 73. Iudeos incarnationem aure audituros et non intellecturos Isaias predixit, ibid. Iudei paries de proximo adductus, quia Deum colebant, 558. Iudei et gentes longe a se diuersi erant, quia diuersa credebant, ibid. Paulus preputii nomine gentes, circumcisionis nomine Iudeos indubitanter ostendit, ibid.
    Iudex. Officium iudicis, 449.
    Iudicium quid sit, 573. Quid sit facere iudicium, ibid. Dies magnitudinis dies extremi iudicii, 152. Iudicium futurum asseritur, 527. Paulus priusquam incomprehensibilia Dei iudicia diceret, altitudinem sapientie eius scientieque premisit, cur, 449. Retributio anime carnique communis futura in iudicio, 495, 496. Que sint iudicanda in nobis, 574. Iudicii tempus differtur ut sanctorum numerus impleatur, 387.
    IUDITH Christum in carne nouerat nasciturum quem Anna cognouit natum, 159. Iudith et Anna licet tempore fuerint diuerso, unius fidei seruierunt mysterio, ibid.
    Iusti peccant, 424 Peccata iustorum et iniquorum quam disparia, 427. A iusto cadente Deus non discedit, quia iustus  concupiscentie non consentit, 427. Iustus celum est, 186. In iustis et iniustis tria consideranda, initium uoluntatis, progressus operis, finis retributionis, 12. Iusti ab iniquis non qualitate corporea, sed fide discernuntur et uita, 420. Iustorum affectus, 433. Iusti per bonam conuersationem sunt etiam templum Dei, 386. Iusti per bonam conuersationem exhibent corpora sua hostiam uiuentem, sanctam, Deo placentem, 386.
    Iustificatio. Causa iustificationis bona uoluntas Dei, non merita hominis, 20, 483. Gratia iustificationis delet in iustificatis omne meritum malum, 9. Gratia iustificationis est presentis uite, gratia glorificationis future, 10. Deus cum iustificatis prebet auxilium, suis donis subministrat augmentum, 468.
    Iustitiam facere est, ut quod tibi fieri non uis alteri ne feceris, 574, 575. Iustitia ex lege ex homine est, iustitia ex fide ex Deo est, 316. Cum priori iustitia impius fuit Paulus et Dei inimicus, ibid. Iustitia Dei tatis est ut auersos damnet, conuersos saluet, 194. In sua iniustitia deficit, qui iustitie Dei superba colla non subiicit, 173.

L
    LACRIMAE magis corde fundende quam corpore, 80. Semina bonorum operum rigari debent flumine lacrymarum, 179.
    Latro. Fides latronis cum Christo crucifixi, 568.
    Laus. Laudis humane desiderium in omnibus operibus bonis timendum, 161. Deus in operibus laudatur si laus hominum ab operantibus non queratur, ibid. Manus sic operetur ut animus humane laudis intentione mercede non priuetur, ibid. In studio bonorum operum et humane laudis contemptu cauendum, ne bonum quod facimus non gratie Dei, sed nostre uelimus assignare uirtuti, ibid. Paulus humanam laudem uitabat, et tamen in sue conuersionis auditu Deum ab Ecclesiis glorificatum cum exsultatione memorat, ibid.
    Lectio semper esse debet cum operibus bonis, et bona opera cum studio lectionis, 189. Diuina lectione interior, non exterior homo pascitur, et plerumque ieiunante carne magis anima saginatur, 247.
    LEONTIUS monachus, 277, 285.
    Lex fidei et lex factorum, 315. Lex fidei est lex quam scribit Deus in cordibus hominum non per conditionem nature, sed per largitatem gratie, 316. Non in lapide, sed in corde est, ibid. Lex factorum in corde gentium et infidelium Iudeorum non iustificat, 315. Eadem in corde Pauli cum incredulus esset, 316. Prius lex data, ut homo suam infirmitatem agnosceret, 460. Lex peccatum demonstrat quod sola gratia sanat, 454. Hec inter litteram iubentem et spiritum uiuificantem distantia est, quia lex conuenit, gratia conuertit hominis uoluntatem, 463. Lex peccati etiam sanctos homines in hac uita premit, 492. Seruire legi Dei est carnali concupiscentie non consentire, 180. Seruire legi peccati est in se prauam concupiscentiam sentire, ibid. Fideles in hac uita ex parte subiecti Deo, ex parte non subiecti, ibid. Nondum Deo sumus  omnino subiecti quia ex nobis nascitur quod diuine renititur iussioni, ibid. A lege peccati que est in membris nostris, non uirtus cuiuslibet hominis fortis, non industria sapientis, sed sola liberat gratia Saluatoris, 175.
    Liber. Non est necesse ut quod multipliciter intelligitur, in omnibus scriptis multipliciter inseratur, 40. Utile est plures libros a pluribus fieri diuerso stylo, non diuersa fide, etiam de questionibus iisdem, ut ad plurimos res ipsa perueniat ad alios sic, ad alios autem sic, 41.
    Libertas uera et falsa, 282. uera libertas per Christi sanguinem obtinetur, 498. Que libertas amissa sit per Ade peccatum, 497. Iudei putabant se uere liberos qui humanis occupationibus intentione uanissima seruiebant, 282. Christus liberauit quos peccato liberos inuenit, 163. In homine est liberum arbitrium, 460. Liberum arbitrium post peccatum liberum quidem, sed non bonum, 307, 231. Seruiliter liberum, 307. Liberum arbitrium ad malum peccator habet, ad bonum nonnisi liberatus habet, 336. Liberum arbitrium in hominibus manet, in malis tamen non liberatum, 231. In homine est liberum arbitrium non sanum, sed infirmum, 459. In bonis et impiis est liberum arbitrium, in bonis rectum, in malis omnino a Deo auersum, 460. Liberum arbitrium sanum ante peccatum, nunc infirmum, et maiore gratia subleuatum, 275. Ante gratie largitatem est in homine liberum arbitrium, sed non bonum, 270. Sic est sicut oculus sine luce, ibid. Liberi arbitrii in primis parentibus conditio, 527. Rectum creatum est, 492. Maior ante peccatum in Adamo libertas quam in nobis post peccatum, 493. Liberi arbitrii per peccatum Ade parta infirmitas semper cogitanda, 495. Scienda et confitenda tam humani arbitrii egena paupertas, quam diuine gratie indeficiens largitas, 270. Liberum arbitrium sine gratia non potest boni aliquid operari, 465. Initium liberationis a bona  uoluntate, et per fructus sanctificationis sortitur effectum, 307. Liberum arbitrium ad implenda precepta nullatenus idoneum efficitur, nisi diuinitus adiuuetur, 273. Liberum arbitrium ad ea que sancta sunt non solum agenda, sed et cogitanda insufficiens apostoli et prophete testantur, 462. Arbitrium hominis in quantum corrigitur, in tantum liberatur, 492. Non sumus sufficientes ex nobis, hoc est ex libero uoluntatis arbitrio, 463. In eo liberum arbitrium nostrum ad diligendum Deum et proximum idoneum efficitur, in quo ei caritas diuinitus datur, 465. Precepta apostolorum et prophetarum conueniunt liberum arbitrium ut Deo uoluntarie seruiamus, 462.
    Libido non est creatura Dei, sed pena peccati, 439. Libido etiam in coniugiis legitimis inuenitur, 43. Libido etiam legitime conceptos polluit, 439.
    Lingua significat confessionem fidei et admonitionem sancte caritatis, 413. Omnibus linguis loqui quomodo possit dici omnis qui Spiritum sanctum accepit, 569.
    Locutio. Aeterna Filii generatio ipsa est Patris eterna locutio, 417.
    Lucerne ardentes quid significent, 550. Iubens Christus ut sint lucerne nostre ardentes, monet ut bona diligamus atque faciamus, et lumine uere fidei splendeamus, ibid.
    Lucifer stelle uocabulum, 64.
    Lumbi. Quod dixit Dominus, Sint lumbi uestri precincti et lucerne, etc., spiritaliter intelligendum, 549. Quid sit habere lumbos precinctos, 550.
    Lumine sani iuuantur, infirmi tenebris reficiuntur, 424. Qui non substantialiter possidet nomen luminis, non potest habere substantialiter uocabulum Deitatis, 60. Pater luminis lux est, 61.
    Lux et splendor nec confunduntur nomine, nec segregantur genere, nec differunt quantitate, 98.

M
    MACEDONIANI Spiritum sanctum minorem Patre et Filio dicebant, 205.
    Magorum munera diuersa cur, et quid significent, 640. Magi primitie gentium crediturarum, 144, 640. Unus idemque Christus muneribus istis propterea honoratur ut unus idemque Deus et homo cognoscatur, 562. Per tria munerum genera a magis oblata in uno eodemque Christo et diuina maiestas et regia potestas, et humana mortalitas intimatur. 561.
    Magos Pharaonis Iamnem et Mambrem Apostolus uocat, 428.
    Maleuolus ille proprie dicitur qui nocendi uoluntatem gerit, siue bonum siue malum possit esse quod cupit, 184.
    Mali. Deus per malos quandoque pronuntiat bona, 534. Boni a malis in Ecclesia non debent nisi operum dissimilitudine separari, 531. In die iudicii boni a malis etiam corpore separandi, ibid. Mali quinam in Ecclesia propter bonos tolerandi, ibid. Mali obstinati pumentur quia iustus Deus, 371. Mali admonentur ne remaneant in seruitute peccati, cur, 365. Quomodo perdet Deus malos, 15. Malos prius perdit iniquitas sua quam Dei iudicium, 16. Deus etiam in malorum desertione bonus, 21. Deus per malos operatur quod ei placet, 22. Quamobrem mali puniendi, ibid.
    Malum. Quid proprie malum, 574. Mala presentis uite habere et recipere, in quo differant, 195 Omne malum ex defectu uoluntarie cogitationis, non ex Dei operatione euenit, 372 Deus quoniam auctor boni est, auctor mali esse non potest, 17. Malum pro malo non reddendum, 575. Non satis est Christiano malum non inferre, nisi discat etiam non referre, 574. Deus de malo opere bonum operatur, 120. Malum quid non faciendum proximo, 574.
    Mandatum. In mandatis Dei et lac et solidus cibus inuenitur, 546. Omnibus hominibus generaliter indicitur obedientia mandatorum, ibid.
    Manichei ueritatem carnis Christi negabant, 205, 206, 347. Manichei Deum lucis et Deum tenebrarum inducunt, 423. Manicheorum error circa anime substantiam, 497. Malas naturas dicunt Manichei quibus sensus offenduntur, 425. Manichei bonas naturas dicunt quarum dilectione mulcentur, 423. Manichei a natura non a culpa humane carnis uitium repetunt, 73. Error Manicheorum in libro Sap. prius exstinctus quam natus, ibid. Ex Epistola Ioan. conuincitur, ibid. In oblatione myrrhe confunditur Manicheus qui Christum uere mortuum pro nostra salute non credit, 562. In auro et Arianus et Manicheus confunduntur, ibid.
    Mansio. Pater, Filius et Spiritus in homine habent mansionem non externam sed internam, 46.
    Manus Patris Filius Dei, 105.
    MARIA Mater Dei, 508. Mater solius Christi uirgo ante conceptum et partum, et post partum, 436.
    MARIA Magdalene quomodo uetatur tangere Christum, 102, 103.
     Martyr. In martyribus Spiritus sanctus loquitur, 571. In martyrum constantia laudandus Deus, qui dedit uirtutem, 570.
    Mediator. In mediatore nec debuit minus aliquid hominis inueniri, nec humanitas a diuinitate absorberi, 116. Reconciliare hominem Deo nisi plenus in utraque substantia Deus homo non potuit, 82. Solus Deus uulneratorum est medicus, 78.
    MELCHISEDECH Christi ut Dei et hominis figura, et utriusque natiuitatis eius, 94. Non tamen Melchisedech sine initio, quod soli Deo conuenit, nec sine patre et matre, quod soli primo homini, 94.
    Memoria quid, 553.
    Mens humana speculum Trinitatis, 600, 601. Imago Dei in homine mens, 352.
    Mensura tritici est mensura fidei, 547. Mensuram tritici dare est illuminatum dono gratie secundum regulam uere fidei disputare, 547. Mensuram tritici per dominicos dispensatores accipiunt fideles cum quotidie per Dei famulos uerbum ueritatis audiunt, ibid.
    Merces filiorum Dei ex gratia, diuersa pro laborum diuersitate, 114.
    Meritum. Omnia hominis merita a Deo preueniri, 283. Omne bonum cuiuslibet hominis meritum a Deo est, 165. Gratuita semper est Dei sancta largitio, quia humanorum meritorum nunquam precedit exactio, 165. Non potest homo habere meritum bonum, nisi a Deo datum nec perseueranter habere, nisi ipso custode seruatum, 165.
    MICHEAS propheta quis erga Deum, 572.
    Ministerium ad operationem humanam, subministratio uero et a ministratio ad diuinam pertinet gratiam, 583.
    Miserie. Iusti et mali miserias uite refugiunt, sed diuerso modo, 428.
    Misericordia Dei diligenda et eius iustitia metuenda, 365, 518. Sermo propheticus misericordiam Dei iustitiamque commendare non desinit, 367. Sola Dei misericordia homo saluatur, 466. Nemo peccata peccatis adiiciens debet sibi de diuina misericordia blandiri, 380. Nemo debet sulo spe misericordie Dei in suis iniquitatibus remanere, cur, 517. Facienda misericordia, 575. Omnibus Christianis necessaria, maxime coniugatis, 146. Duobus modis impenditur misericordia, 575. Primum opus misericordie seipsum offerre Deo, 338. Ordo misericordie continet ut misericordiam quam homo iubetur impendere alteri, prius exhibeat sibi, ibid. Quid sit diligere misericordiam, 575.
    Missio non uno modo dicitur, 626. Non omnis cum apparitione est, 627. Missionis nomine intelligere debemus opus manifestationis indulte, 32 Missiones Filii et Spiritus sancti quales, 32, 499, 12, 624 et seq. Quomodo differant missiones Spiritus sancti a missione Filii, 334. Sicut a Patre et Filio missus legitur Spiritus sanctus; sic a Patre et Spiritu missus inuenitur et Filius, 32. Pater Spiritum sanctum mittit origine maiestatis, non imperio iussionis, 62, 74. Missio Spiritus sancti collatio es inuisibilis muneris, non apparitio personalis, ibid.
    Monachi et clerici pauperes sancte uiuentes diuitibus et quantacunque dignitate preditis laicis anteponendi, 478.
    MONIMUS. Primus ad Monimum liber dicitur a Fulgentio de diuersitate predestinationis, 27.
    Mons. Potentes seculi montes dicuntur, 187.
    Mors duobus modis dicitur, 324. Duplex mors quam Deus iuste iudicando retribuit, 6. Qua morte mortui dicantur de quibus dicitur, Dimitte mortuos, etc., et Que in deliciis est, uiuens mortua est, etc., 23. Mors spiritus deseri a Deo, corporis ab anima deseri, 356. Improborum mors semper immatura, non proborum, 152, 153. Mors anime corporisque in malis non moritura, 396. Mors secunda supplicium sempiternum, 395. Mors secunda stagnum sulphuris et ignis, 22. Mors secunda prime est pena, 23. Mors quam minatur Apostolus iis qui secundum carnem uixerint, est eterna damnatio, 381. Proborum mors nunquam acerba aut immatura, 153. Nisi precessisset in peccato mors anime, nunquam corporis mors in supplicio sequeretur, 300. Mortem qua homo in peccatis mortuus est Deus non uult, 23. Per malam uoluntatem, hoc est per peccatum, anima moritur, 49. In quali fide et opere unumquemque hominum uite huius inuenerit finis, talis ei retributio dabitur, cuius non erit finis, 404.
    MOYSES propter peccatum populi a Deo uexatus, 426.
    Mundi dilectio mala non est, nisi in quantum a Dei dilectione auertit, 16. Mundus sanctos premit, nec opprimit, 551. Mundi nomine homines mundi dilectores significantur, 16. uere triumphat qui mundum calcat, 186.
    Musca. In muscis mirabilis Dei omnipotentia apparet, 432. Musce et uermes quandoque etiam ex ipsis corporibus humanis originem ducunt, 431.

N
    NATIuITAS. Temporalis Christi natiuitas quomodo ducat  in cognitionem eterne, 95. Officium secunde natiuitatis in fide et confessione, effectus autem in regeneratione consistit, 221. Nasci et adoptari ab aliquo ut differant, 59. In una Christi persona gemina natiuitas, 94. Se undam natiuitatem Filii Dei precessit temporalis natiuitas matris, 203. Dies natiuitatis Christi, dies est uisitationis, 554. In die dominice natiuitatis, dies resurrectionis solemniter audiebatur, 554. Comparatio natiuitatis carnalis cum natiuitate spiritali, 498.
    Natura. Omnis natura in quantum natura est, bona est, 222. Omnes nature bone quoniam a Deo facte, 424. Due nature anima et caro, unam hominis naturam componunt et personam, 418. Quod animalia uilissima noceant hominibus, inconuenientia naturarum est non nature animalium malitia, 421. Deus inconuenientia naturarum ad punienda hominum peccata conuenienter utitur, ibid. Natura que in primo homine mundum peccato polluit, ipsa in secundo homine mundum a peccato mundauit, 554.
    Nestorius. Theodori Mopsuesteni discipulus, 281. Eius scripta Petrus diaconus et alii anathematizant, ibid. Nestorius duas personas Christi asserens in muneribus magorum uni eidemque persone oblatis confunditur, 562. Professio fidei catholice contra Nestorianos quod in Christo sint due nature inseparabiles et persona unica, 584
    Nobilitas spiritus perfecta cordis humilitate sectanda, 160. Nobilitas carnis superbie fomes, ideo abiicienda, ibid.
    Nuptie bone et a Deo institute, 439, 530. Libidini modum imponit nuptialis honestas, 146. Nuptie non sunt peccatum, sed Dei opus et donum, 168. Nuptie secunde uel tertie licite, 520. Nuptie etiam secunde et tertie a Deo institute, 530. Nupta que sunt mundi permittitur cogitare, 153. Nuptias appetere his qui uouerint continentiam damnabile, 530. Nuptie et uidualis continentia dona Dei sunt, sed uirginitati longe inferiora, 67. Abstinere a nuptiis melius quam nubere, 530.

O
    OBDURATIO. Obdurati quinam uiuunt, 518. Obduratiusque in finem in Spiritum sanctum peccant, ibid. Obdurat Deus non quia ad iniquitatem impellit, sed cum ab iniquitate non eripit, 273.
    Offerendum quid dignum Domino Micheas ostendit, 573. Qui uult aliquid dignum offerre nil offerat nisi se ipsum, ibid. Debemus Christo in fide offerre quod magi obtulerunt in munere, 562. In lege offerre aut offerri nisi perfectis et integris non conueniebat, 80.
    Olei nomine Spiritus sanctus designatur, 121. Olei pinguedo spiritalis est gratie fortitudo, 264. Impinguatum in oleo caput mens est dono sancti Spiritus roborata, ibid. Oleum exsultationis quo unctus est Christus Spiritus sanctus est, 253.
    Omnipotentia dicitur, qua Deus fecit omnia, 552.
    Omnis In Scripturis uerbum omnes non significat quandoque perfectam uniuersalitatem, 490, 491.
    Opera bona Dei munus, 286, 287. Christus prohibendo ne iustitiam nostram faciamus coram hominibus, etc., et iubendo ut luceat lux nostra coram hominibus, sic iubet opera bona fieri ut non nos ipsos, sed Deum uelimus in nostra operatione laudari, 161. Bone uoluntatis initium bone operationis effectum et donum perseue antie a Deo petenda, 161. Bona opera tunc bene et utiliter fiunt cum de bona uoluntate precedunt, 575. Opera sine fide et caritate facta ad salutem non prosunt, 314, 315. Cur de operibus et fide, licet nostra sint, prohibeamur aliquid nobis uindicare, 12. Laudari debemus in bonis operibus non laudes hominum exspectare, 161. Deus non est existimandus ita auctor esse boni operis, ut ipsius adiutorio desistente sola per se ipsam possit humana natura quodcunque bonum uelle seu facere, 177. Bonorum operum sterilitas eterno supplicio punienda, 397. Necessarium est omnibus ut in bonis operibus nemo sit segnis aut sterilis, nemo presentium delectatione futura contemnat, 549. Bonorum operum que seminauerit messe non gaudebit nisi qui usque in finem bona opera seminans fuerit, 391. Opus bonum sine humilitate Deo non placet, 165. Hec sententia Christi, Omnis arbor que non facit fructum bonum excidetur et in ignem mittetur, quam metuenda, 548. Stipendium malorum operum mors est, 352, A Deo non sunt, 485. Subsequentis uitio iniquitatis, preteritus iusti frustratur omnis labor bonus, 391.
    Operarii diuersis horis uocati diuersas etates quibus peccatores uocantur demonstrant, 19. Quinam operarii patris familias, 10. Ex operariorum euangelicorum parabola presentis tantum seculi tempus humane conuersioni concessum intelligimus, 401.
    OPTATUS Mileuitanus consilium de uirginibus supererogasse Paulum testatur, 39.
    Opulentia inops est uel oputenta inopia, cum cordis affectum equare oris sermo non potest, 182.
     Oratio. Orandi affectus Dei donum est, 177, 188, 466. Nec orare condigne quis potest, nec uigilare, nisi se illi Spiritus sanctus infuderit, 33. Non potest haberi ipse saltem orationis affectus, nisi diuinitus fuerit attributus, 188. Nec perseuerantia in oratione, 177. Illi ascribendum orationis obsequium qui operatur quod petitur, 631. Oratio ad Deum diluit peccata iustorum, 427. Oratio medelam sanitatis exposcit, 177. Oratio humilis diuinum promeretur auxilium, ibid. Publice preces non tumultuose iactande sed modeste Deo commendande, quia Deus cordis auditor est, 105. Petimus ut ea gratia qua factum est ut Ecclesia Christi corpus fieret, eadem gratia fiat ut omnia membra in unitate corporis perseuerent, 37. Aedificatio spiritalis nunquam opportunius petitur, quam cum ab ipso Christi corpore  in sacramento panis et calicis ipsum Christi corpus et sanguis offertur, ibid. Rogandus Deus ut oculos nostros aueriat ne uideant uanitatem, ut demonstret uiam, ut gressus dirigat et opera manuum nostrarum, 161. Oratio est in conspectu Dei omne opus bonum, 157. Caritatem mutuam reddimus cum pro eis a quibus instruimur oramus, 164. Fideles orationibus fidelium adiuuantur, ibid. Oratio debitum est cunctis reddendum et ab omnibus exigendum, ibid. Unum sancte Trinitati orationis obsequium debetur, 630. Cur concludatur oratio Per Dominum nostrum Iesum Christum, 630, 631. Hec conclusio potest dici adiuratio, sed melius dicitur ostendere per quem Pater operetur quod petitur, 630. Cur orationes ad Patrem dirigantur, et per Filium et Spiritum sanctum terminentur, 626. Dum Patrem poscimus tota simul Trinitas poscitur, quia quidquid salubre nobis est tota Trinitas inseparabili uirtute ac bonitate, largitur, 628. Oratio Dominica ad Patris personam dirigitur, 629. In unius inuocatione persone tota Trinitas inuocatur, 629. 620, 631. Oratio quotidiana sufficit ad soluenda minima delicta, his qui uestem candidam seruauerunt, 338. In orationibus nature seruatur unitas et personarum discretio custoditur, ut Arii et Sabellii perfidia uincatur, 632, 633. Christus orat pro nobis et oratur a nobis, quomodo utrumque, 628. Deus non sinit fraudari sanctam petitionem inuentionis effectu, qui ad inquirendum spiritaliter inflammat, 3.
    Ordo. In peccatore inordinato non perit ratio diuini ordinis, 14. Ordinem suum Deus non deserit dum malam deserit uoluntatem, 277.
    ORONTIUS episcopus, 269, 277, 286.
    Ouis errans natura humana, 76. Parabola ouis erratice pastoris humeris reportate susceptam probat humanam naturam a Christo, ibid.

P
    PANIS et uinum nocent infirmis, prosunt sanis, 422. Panis et uini nimietas nociua, ibid.
    Paracletus etiam Pater, 579, 580. Paracletus Latine aduocatus et consolator, 579.
    Paries. Iudei et gentes duo parietes qui in lapidem Christum in unitate fidei conuenerunt, 558. Gentiles paries de longinquo quia idolis seruiebant, 558.
    Paruuli. In paruulis torpet ratio consopita, 440. Paruuli in morte anime nascuntur, 6. Alienam iniquitatem portant, 370. Paruuli qui baptizantur gratuita Dei bonitate saluantur, qui uero sine baptismate moriuntur, propter peccatum originale damnantur, 272 Quid credendum de paruulis qui sine baptismo decedunt, 441. Quid quisque credere debeat in questione que de paruulis uertitur, 435. Cur Deus e duobus paruulis, eiusdem peccati reis unum damnet, alterum liberet, 448. Quod paruuli sine baptismo exeant non prescientie futurorum operum, sed altitudini consiliorum Dei tribuendum, 441, 442. Non futurorum operum merito paruuli baptizantur, 434. Deus paruulo quem uult ad baptismum peruenire opportunitates preparat, uoluntates ministrat, personas tribuit, loca concedit, 443, 444, 445. Paruuli non propria uoluntate, sed fidelium pro eis confitentium recta credulitate saluantur, 370. Paruulos ministerio aliene confessionis conuenit absolui, ibid. Piorum parentum circa prolem pia sollicitudo, 445. Parentum Christianorum negligentia circa liberorum baptismum quam scelesta, 446. Malorum parentum pro liberis sanctam sollicitudinem Deus operatur, ibid. Profundum iustumque Dei est iudicium quod quandoque paruulo non prosit parentum ad baptisma currentium pia sollicitudo, ibid. et 447. Parentum aut quorumlibet hominum tum malorum tum bonorum negligentia aut cura circa baptisma paruulorum ad occultam iudiciorum Dei profunditatem pertinet, 443, 444. Paruuli sine baptismate morientes eternis ignibus arsuri sunt, 449. Non est iniquus Deus in obitu paruulorum sine baptismate morientium, 319. Licet hoc cogantur fateri qui negant uoluntates hominum Dei gratia preueniri, ibid.
    Pascha interpretatur Transitus, 567. Manducauit Christus  Pascha quo passurus significabatur, antequam uoluntarie pateretur, 264. In eadem cena Christus Iudeorum pascha comedit, et nostrum Pascha instituit, ibid.
    Pater ante Filii generationem non fuit, quia sine initio genuit, 607, 694. Deus Pater est Deus Filii secundum humanitatem eius, non secundum diuinitatem, 589. Deus Pater non Trinitatis auctor est, sed Filii et Spiritus sancti, 651, 652. Sic Pater est in Filio sicut Filius in Patre, 91. Idem respectu diuersorum et Pater et Filius, 52. Pater et Filius nec duo sunt ingeniti, nec duo geniti, 59. Pater nec natus est secundum carnem nec nasci debuit, 504. Pater in propria substantia Moysi non apparuit, sed in subiecta creatura, 118. Patris et Filii diuersa nomina non diuersas naturas, sed distinctas personas significant, 51. Pater et Filius a Patribus unius substantie dicti sunt, 65. Pater de nullo genitus, Filius de Patre, 606. Ingenitus Pater in Scripturis non legitur, 63.
    Paterfamilias debet rigoris et clementie temperiem seruare, 150.
    Patres. Eorum que a sanctis Patribus diuersis modis inueniuntur posita, quidquid a nobis ponatur, ita astruitur ueritati congruus esse sensus, ut aliis Patrum sententiis eque ueritati congruis non denegetur assensus, 41. In singulis sententiis in quibus nubilo cuiusquam obscuritatis ambigimus sanctorum Patrum definitionibus inherendum, 450
    Patientia. Quod Christus maledictus non remalediuerit ad anime patientiam pertinet, 79.
    PAULUS quo magis circa Dei secreta consilia illuminatus, eo magis territus, 317. Paulus contrarium sibi aliquid uoluit, nec maleuolus fuit, 184. Paulus ut a se stimulum rogaret auferri salutem corporis sui plus uolebat predicationi prodesse quam sibi, 184. Caritas Christi Paulum urgebat, siue cum a se stimulum rogaret auferri, siue cum in carne quamuis aliud des derans cuperet immorari, ibid.
    Paulus Samosatenus dicebat quod sapientia habitaret in Christo, ut nos in domibus, 279. Damnatus est ab Antiocheno concilio; quod compositionem negaret in Christo, ibid.
    Peccator non habet uoluntatem malam nisi discedendo a Deo, 14. Peccator si non mouetur delectatione promissi, moueri debet terrore supplicii, 368.
    Peccatum. Originalis peccati uinculo nullus est hominum qui non nascatur obstrictus, preter eum qui ad hoc uinculum peccati soluendum nouo generationis modo natus est iehsu Christus, 281. Probatur originis peccatum ex morte infantum, 301, 302. Originalis peccati transfusio, 300, 301, 327. Pena peccati originalis breuitas uite, peccatum, mors, 301. Originalis peccati macula in conceptu est paruulorum, non in concubitu legitimo nuptiarum, 438. Peccatum in paruulos non transmittit propagatio, sed libido, 507. Communio peccati originalis omnibus una est, 449. Sanctus Dauid legitimo connubio natus sine originali macula non fuit, 439. Peccati originalis obligatio eternis cruciatibus addidit, 515. Pena peccati alia simul et peccatum est, alia solum peccati supplicium, 321, 325. Humanus conceptus sine peccato esse non potest, quia sine libidine non est, 507. Homo per peccatum facultatem bone cogitationis et bone uolontatis amisit, 300. Non mors sola sed etiam peccatum ex homine primo transiit in humanum genus, 282, 301. Cur a peccato originis non liberat nature possibilitas nec lex, sed sola fides Redemptoris, 304, 305. Caro peccati caro humana, 302. Similitudo carnis peccati in Christo quomodo intelligenda, 351. Christus factus est peccatum id est sacrificium pro peccatis, 301. A seruitute peccati solus homo Christus iehsu liber est genitus, 436. Deus tam originale quam actuale peccatum in malis puniturus, 485. Non est dicendus future impietati prereptus qui absque iustificationis gratia mortuus, impiorum est consortio deputatus, 272. Peccatum non est ex Dei predestinatione, 22. Peccatum cur dicatur aculeus mortis, 301. Peccator debet sibi succensere quod peccat, non Deo qui gratiam non donat, 475. Seipsum perdit iniustus cum a summo ad infimum bonum deficit, 16. Per prolationem sententie Dei paratum supplicium peccatori intelligi debet, 24. Paulus omnium peccatorum primus, non temporis cursu sed iniquitatis excessu, 370. De quibus dicatur Peccator cum in profundum malorum uenerit contemnit, 190. Peccati initium nichil aliud quam ordinatarum rerum inordinata rationalis creature dilectio, 16. Omne peccatum ex corde sumit initium, 77. Non peccat homo, nisi a Deo discedendo, 9. Crimina a leuioribus peccatis et scriptura et leges humane et conscientia discernit, 328. Peccata alia grauia alia leuia, 426. Non talia sunt peccata sanctorum bualia iniquorum, 425 et seq. Culpe sanctorum peccata dicuntur non crimina, 427. Peccata iniquorum aut sunt sacrilegia, aut flagitia, aut facinora, 425. Peccata iniquorum tribus modis fiunt, ibid. De his qui leuiter peccant  dicitur, Septies cadit iustus et resurgit, 427. Peccatum sicut non est in Deo, ita nec ex Deo est, 6. Mors et peccatum Dei opus non sunt, ibid. Cur peccatum puniendum a Deo, 16. Exceptis paruulis recens baptizatis, ne sancti quidem sine peccato hic uiuere possunt, 530. Delectatio in peccatis cumulus est perditionis, 396. Peccata occidere est peccatis non obedire, 574. Absurda que sequuntur eorum sententiam qui negant peccatum in infantibus, 302. In peccatis nec misericordia inuenitus nec iustitia, 27. Iustitia Dei in peccatorum permissione, 11. Ultor est Deus illius rei cuius non est auctor, 16. Nulla hominum peccata latere Deum possunt, 381. Nullus hominum iuste peccat, 11. Malitia a Deo in penam peccati retribui non potest, 18. Iuste deseritur a Deo qui deserit Deum, 11. Supplicii eterni inchoatur retributio cum iniquus mercedem quam oportuit erroris sui recipit in semetipso, 396. Nature quedam homini perniciose propter culpam, 424. A peccatis saluare nichil aliud nisi peccata dimittere, 4.
    Perfectio. Sanctis ante Christum et post Christum communis et indiuidua perfectio, 13. In hac uita non est perfecta perfectio, ibid. Paulus perfectus fuit et imperfectus, quomodo, ibid. Magne beatitudinis est sic in presenti uiuere seculo, ut profe tui spiritali omnis fidelis operam det, nec tamen hoc suis aliquando uiribus superbus assignet, 178.
    Persona. Distinctio personarum in diuinis, 116, 522. Quomodo cognoscitur, 503. Excepto persone nomine, nullum nomen in Deo pluraliter dicitur, 233. In personis discreta est Trinitas, non tamen in natura diuidenda est uel separanda, 355. Omne nomen quo uocatur quelibet persona aut tribus conuenit, aut ad alteram referri ipsam personam ostendit, 232, 235. In propriis nulla est nature separatio, sed quedam personalis agnitio, 245. Quia separati non possunt tres in Deo persone, ideo non dicuntur tres dii, tres eterni, tres omnipotentes, tres immensi, sed unus Deus, etc., quia uero separantur in angelis tres persone, ideo non possunt dici unus angelus sed tres angeli, 232, 233. Personalis proprietas quid sit et quid prestet, 247. Persone singule diuine, suas habent proprietates singulis competentes, 587. Alia persona Patris et Filii in una natura, 113. In personis alius Pater, alius Filius, alius Spiritus sanctus, 416. Tres persone tres dii dici non possunt. Cur, 198. In tribus personis sine diuersitate nature, manet inconfusa proprietas, 198. Personarum diuinarum substantialis in una natura equalitas, ibid.
    Personarum acceptio non est apud Deum dum quos uult facit credere, 309, 310. Respondetur iis qui personarum acceptorem Deum dicunt ex hoc quod non omnes facit credere, 310.
    PETRUS minus reliquit pro Christo quam Zacheus expendit; Christus tamen, ne diuitibus aliqua de contemptis diuitiis iactantia nasceretur, Zacheo Petrum preposuit, 160. B. Petrus Filium Dei Christum confessus est cum se ipse Christus filium hominis dixisset, 297. Petri responsio Christi ore laudata, 122. In Petro facultatem ponende pro Christo anime amoris confessio precessit, 130. Recto dilectionis itinere Petrus cum Christum secutus cum pro Christo passus, ibid. Christus beato Petro, hoc est Ecclesie sue, in terra ligandi soluendique tribuit potestatem, 403. Christus Ecclesie ligandi soluendique potestatem in persona beati Petri dedit, 374.
    PETRUS diaconus, etc., missi Romam in causa fidei, 277.
    Pharao potentie Dei in hominum ratione utentium uoluntates exemplum, 474.
    PHOTINUS seu FONTIUS episcopus, 269, 286.
    PHOTINUS Filium Dei asserebat ante Mariam non fuisse, 74. Photiniani Christo diuinitatem auferebant, 206. Photini error ex initio Euangelii Ioannis conuincitur, 74.
    Pluuia Dei est sermo sancte predicationis, 548
    Penitentia hominis mutatio uoluntatis, 305. Penitentia lapsis post baptismum summe necessaria, 528. Penitentia donum Dei, 305. Nemo potest in hac uita penitentiam agere nisi quem Deus conuerterit et illuminauerit, 528. Penitentia etiam iustis necessaria in hac uita, 530. Omni homini in hac uita posito in quacunque etate utilis penitentia, 517. Penitentia apud Deum nunquam est sera, 193. In hac tantum uita fructuosa penitentia, 516. Iudas se occidendo tempus conuersionis sibi subtraxit, 399. Iudas penitendo deterius peccauit, quia de peccatorum remissione desperauit, ibid. Iudas salutem perdidit quia indulgentiam non sperauit, 192. Penitentia sine temporis opportunitate sterilis, 384. Cur Apostolus lugeat eos qui penitentiam non agunt, 194. Hoc unum agit Scriptura ut malos admoneat timore iustitie Dei celeriter malis operibus finem ponere, et bonos in bonis operibus sollicite atque humiliter permanere, 367. Inaniter penitetur si indulgentia desperetur, 192. Impenitentes damnandi, penitentes saluandi, 381. In futuro erit iniquorum penitentia,  sed infructuosa, 389. Quinam in die iudicii penitentiam in ructuosam habituri sunt, 385. uere penitentium et toto corde conuersorum spes uana non erit, 386. uocationis ad penitentiam principale beneficium est gratuita remissio peccatorum, 362. uera penitentia que, 5[.....]7. Qualis penitentia damnatorum, ibid. Penitentia damnatorum ex cruciatione supplicii, non ex largitate Dei, 398. Damnatorum penitentia ad augmentum penarum, non ad remissionem peccatorum, 404. Futuri temporis penitentia talis erit ut indulgentiam mereri non possit, 397.
    Preceptum. Omne preceptum a Deo datum prodest homini uoluntari atque humiliter operanti, 465. Dum precipitur nobis ut uelimus, ostenditur quid habere debeamus, et a quo potere debeamus, 461. Deus quod precipit in nobis operatur, 434. Ad bene uiuendum nunquam sufficit cuiquam scientia precepti nisi dilectio fuerit custos mandati, 464.
    Possibilitas credendi ut insit humane nature, 310 et seqq.
    Predestinatio quid, 21, 481. Christi et sanctorum predestinationem qui negat, apostolicam fidem oppugnat, 274. Predestinationis ueritatem si quis ad mortem usque detrectat recipere, ad predestinatorum numerum non pertinet, 323. Pro huiusmodi orandum, ibid. S. August. in lib. quem scripsit de predest. Sanctor. manifestius ostendit prescientiam Dei sine predestinatione esse posse, predestinationem sine prescientia esse non posse, 25. Predestinationis agnitio instituitur ex Scripturis, 7. Predestinatio Dei preparatio est operum eius que in eterna sua dispositione aut misericorditer se facturum presciuit, aut iuste, 27. Deus non aliter perficit in opere quam in sua sempiterna atque incommutabili habet dispositum uoluntate, 323. Predestinatio est futurorum operum eterna preparatio, 16. Predestinatio preparatio est tam gratie quam glorie, 519. Quid fidelibus congruat credere de predestinatione Dei, 19. Predestinatio gratuite donationis preparatio, 529. Prescientia latius patet quam predestinatio, 19. Aeterna Dei dispositio incommutabilis circa ea que mutabiliter geruntur in tempore, 487. Predestinationem sicut tam fidenter quam ueraciter beatus Apostolus predicauit, ita nobis predicandam fidenter ueraciterque mandauit, 486. Quisquis predestinationem negat de apostolicis, eam prius litteris deleat, 486. Predestinatio utiliter cognoscitur et predicatur, cur, 483. Beatus Paulus noluit sileri quod uoluit scribi, 486. Paulus sciebat omnia Deum predestinasse que se in sanctis suis misericorditer ac iuste facturum esse presciuit, 486. Inaniter timetur ne per predestinationis assertionem genesis aut fatum aut constellatio introducatur, 487. Predestinationis nomine non aliqua uoluntatis humane coactitia necessitas exprimitur, sed misericors et iusta futuri operis diuini sempiterna dispositio predicatur, 7. Impium est predestinationis assertionem arguere, 486. Per predestinationem euangelica et Apostolica mandata non soluuntur, ibid. Ecclesia misericordiam et iudicium Deo cantat, 7. Ezechias propter promissionem longioris uite cibum sumere non neglexit, sic nec predestinati orare et uigilare negligunt, 485. uocatio, iustificatio et glorificatio diuine predestinationis effectus, 482. Deus per gratiam facit sicut in predestinatione semper habuit, 7. Predestinationis gratia ad hoc datur ut oremus et uigilemus, 485. Quid Deus agat in predestinatis, quid in reprobis, 11. Electi predestinantur ad gloriam, fidem et bona merita, 481, 482. Quod pessime dicatur, »Si est predestinatio, negligenda est oratio aut operatio,« 485, 486. Predestinati per stellarum multitudinem designantur, 484. Opus gratie in predestinatis gratuita misericordia inchoatur et iusta retributione perficitur, ibid. Deus quos presciuit hanc uitam in iniquitate terminaturos ad supplicium predestinauit, 19. uocationis nostre initia, iustificationis augmenta et glorificationis premia Deus in predestinatione semper habuit, cur, 10. Predestinauit Deus ad gratiam uite bone et ad gratiam uite eterne, 484. Deus in predestinatione iam fecit quecunque tempore congruo facienda disposuit, 10 Deus omnia hominum opera presciuit, sola bona predestinauit, 19. Bone uoluntatis initium Trinitas predestinauit, 12. Deus non ideo nos elegit quia sancti et immaculati futuri eramus, sed ut sancti et immaculati essemus, 483. Cur Deus nos in caritate predestinasse dicatur, ibid. In sua incommutabili uoluntate futurum hominis renouandi effectum disposuit, 7. Paulus dicens, »Quos Deus iustificauit illos et glorificauit,« utrumque presenti uite non deputat, 10. Qui in hac questione permouentur possunt facile et diuinorum librorum testimoniis instrui, et S. Augustini libris, et Prosperi responsionibus informari, ibid. Sicut preparata est per predestinationem uoluntas a Domino qua bonum uelimus, sic etiam opera bona preparauit Deus ut in illis ambulemus, 8. Quosnam Deus ad regnum, quosnam ad supplicium predestinauerit, 19. Quos predestinauit ad gloriam predestinauit ad iustitiam,  11. Predestinati Deo ab eterno cogniti, 483. Orandi et operandi quod bonum est illis Deus tribuet perseuerantiam, quos predestinauit ad uitam, 472. Deus et bonis et malis que redditurus esset disposuit, 482. Tribuit Deus quod ab eterno preparauit, 12. Causa predestinationis diuine in sanctis preparatio iustificationis indebite, 17. Deus non solum que daret, sed etiam que retribueret incommutabili dispositione preparauit, 472. Deus Abrahe multitudinem filiorum promittens promisit predestinatos, 482. Deus seipsum facere confirmat quod fidelibus donat ut faciant, 12. Deus quos predestinauit fecit et facit conformes imaginis Filii sui, 482. A massa damnata nemo futurorum operum prescientia discernitur, 437 uoluntas Dei causa est electionis, non electio causa est uoluntatis, 438. Deus post peccatum primi hominis quos uoluit predestinauit, quos uoluit in perditionis massa dereliquit, 314, 315. Causa predestinationis electorum sola Dei miserantis caritas inuenitur, 17, 483. In predestinatione sanctorum, totum Dei bonitati ascribendum, cur, ibid. Cur hominis uoluntas non est causa predestinationis, 17. Predestinatio eterna et incommutabilis, 481, 483. Predestinatio sanctorum eterna, 483. Predestinatorum non potest aliquis perire, 529. Predestinationis certitudo innuitur, 275. Predestinatorum numerus certus et immutabilis apud Deum, 484. Predestinationis firmitas et firma eternitas tam in dispositione operum quam in numero personarum, 483, 484. Certitudo predestinationis uirtutem et sapientiam Dei fundamentum habet, 482. Predestinati sunt omnes ii de quorum numero Deus neminem uult perire, 384. Predestinati sunt omnes quos Deus uult saluos fieri et in agnitionem ueritatis uenire, 384. Predestinati cur omnes dicuntur et quomodo, 488. Predestinati sunt omnes quos Deus uult saluos fieri, et cur omnes dicuntur, 27. Deus in spadone, in Cornelio, in Paulo preparauit omnia quibus baptizarentur, 443, 444. Utrum Deus sicut sanctorum opera quibus saluantur, ita predestinet impiorum opera quibus damnantur, 12. uocatio et iustificatio predest. effectus, 481. Non predestinauit Deus iniquos ad iniquitatem, cur, 21. Cur ad interitum predestinauit, et quomodo, ibid. Deus predestinare non potuit primum hominem ad peccandum, cur, 18. Quos predestinauit ad penam, non predestinauit ad culpam, 11. Iniusta pena eius esset quem Deus ad peccatum predestinasset, 18. In predestinatione non potest mali causa inueniri, cur, 36. Non predestinauit Deus quod facturus non fuit, 11. Predestinatio ad interitum non est ad malum faciendum, sed ad penam debitam, 5 et seq. Cur Deus ad uoluntatem malam homines non predestinauit, 15. Quid sit predestinatio ad supplicium, 21. Explicatur Augustini sententia de predestinatione ad interitum non delicti sed supplicii, 5 et seq Predestinatio ad punitionem cur iusta, 24. Potuit quosdam ad gloriam, quosdam ad penam predestinare, 11. Cur sicut ad bonum boni, sic ad malum mali non predestinentur, 18 Ad perditionem dilectionis Dei et salutis non est predestinatio, 16. Deus peccaturos presciuit, non predestinauit, 19. Deus si ad malum predestinaret, opus faceret in quo nec misericors posset inueniri nec iustus, cur, 17. Non est in predestinatione Dei peccatum, quia in opere eius esse non potest, 7. Si predestinatio faceret iniustos iustitia Dei iusta non esset, 18. Predestinatio operum malorum non est sicut est bonorum, 19. Deus iniquis mala opera non preparauit, 440. Deus non predestinauit ad facienda peccata, sed ad luenda supplicia, 485. Nulla ratio esse potest qua Deus ad peccata predestinare credatur, 17. Predestinatio non est ad peccatum quod iniuste admittunt reprobi, sed ad tormentum quod illis propria iniquitas male parit, 5 et 6. Predestinati non sunt male ad hoc quod iniuste operantur, sed ad hoc quod iuste patiuntur, 7. Predestinatio est ad mortem secundam, non est ad primam, 22. Ante Fulgentii tempus Galli quidam occasionem ceperunt ex lib. de Predest. Sanctorum obiiciendi Augustino quod in assertione predestinationis diuine peccatores non ad solum diceret predestinatos iudicium, sed etiam ad peccatum, 25. Ex S. Augustino facile cognoscitur Deus non predestinare ad peccatum, sed ad supplicium, 23. Impium est et fidei christiane contrarium causam iniquitatis in predestinatione Dei constituere, 24, 25. Predestinatio ad peccatum temere asseritur, 18.
    Predictio de bonis et de malis, 18. Predicere et promittere in quo differant, 19, 20.
    Principium. uere principium est quod essentialiter eternum est, 92. Hoc uerum principium dicitur quod nullo existendi principio preuenitur, 418.
    Principes angeli et homines principes dicuntur in Scriptura, 430. Mundi huius religiosi principes mundi contemptoribus non solum episcopis sed etiam monachis christiane religionis obtentu seipsos ueraciter atque laudabiliter subdiderunt, 478.
    PROBA inter titulos honorum humilis, 159. Precipuum in  urbe Roma uirginitatis exemplar, ibid. uirginitatem cordis e corporis Domino uouerat, 159. uilibus cibis et uestibus utebatur ut plus haberet quod pauperibus erogaret, ibid.
    Processionis uocabulum, cur creaturis non inueniatur indultum, 312, 613. Diuinarum personarum processio, 504.
    Promissio de bonis tantummodo est, ibid. Apud honestissimos mores mendacio plerumque deputatur quidquid differendo promittitur, 208. In Dei promissis nulla est falsitas, quia in faciendis nulla omnipotenti est difficultas, 20.
    Prophete Christi uementis et in se manentis gratiam habebant, 410.
    PROSPER uir eruditissimus, 27. Eius responsionibus informari possunt qui in questione de diuersitate predestinationis iustorum et iniquorum permouentur, ibid. Prosper uir eruditus et sanctus dicta beati Augustini fideli et copioso sermone recte defendit, 25. Duarum responsionum loca diui Prosperi ad Gallos refert Fulg. 25, 26.
    Prouidentia Incerta est prouidentia que incertis rebus impenditur, 467.

Q
    QUODuULTDEUS Episcopus, 269, 286.

R
    RAAB exploratores Iesu in superioribus domus abscondit, cur, 376. In exploratoribus duobus quos excepit Raab, uel utriusque testamenti casta cognitio, uel Dei et proximi caritas intimatur, 376. Funiculus coccineus in fenestra Raab suspensus, sanguinis Christi mysterium preferebat, 377.
    Redemptio. Ordo diuine redemptionis, 460. Debuit Redemptor humanitatis susceptionem declarare, homo redemptus diuinitatem predicare, 122.
    Religio. uera religio in unius constat ueri Dei seruitio, 201.
    Reges eum Christo regnant cum in eum credunt, 560. Regum potestas ex Dei largitate, 71.
    Regnum. Temporale regnum ex largitate Dei, 143. Aliud non est regnaturum in membris quam quod in capite Christo precessit ad celum, 78.
    Relatio uocabuli personalis personas separari uetat, quas dum non simul nominat, simul insinuat, 234. Relatiuum nomen est quod ad alium agnoscendum referimus, 52. Relatiua nomina naturam non separant sed unam significant, 52. Relationis nomina sunt Pater et Filius; substantie nomen est unum, quod dicitur Deus, 53.
    Remissio peccatorum quantum bonum sit, 362. Remissionem peccatorum omnis aut pene omnis qui quolibet modo appellatur Christiano nomine inuenire desiderat, 363. Remissionem consequi nichil aliud est nisi a peccati damnatione liberari, 371. Iustitia Dei et misericordia remissionis peccatorum fundamentum, 363. Misericordiam Dei sine iustitia aut iustitiam sine misericordia cogitare facit diabolus ut remissionem peccatorum preripiat, 363. Solus Deus donare potest indulgentiam, 78. Tria ad remissionem peccatorum, fides, opera bona et tempus, ita necessaria sunt, ut quolibet deficiente salus non possit obtineri, 363. Peccatorum remissio perseuerantibus tantum usque in finem danda, 392. Cum Petrus apostolus dicit quia Deus patienter fert nolens aliquem perire, sed omnes in penitentiam conuerti . . . illos hic omnes accipere debemus, quibus sic Deus penitentiam donat, ut etiam perseuerantiam donet, 385. Peccatum traditionis poterat Iude remitti, non autem peccatum proprie occisionis, 399. Pro remissione peccatorum Filius Dei incarnatus est, 9. Remissio peccatorum gratis datur, 362. Remissio peccatorum in hac tantum uita, 363, 387, 403, 404. In futura uita exigentur peccata, que in hac non fuerint dimissa, 403. Seueritas Dei condemnat in futuro quos in presenti seculo Dei bonitas a dominatione peccati non liberat, 365. Christus dicens quod uerbum contra Spiritum sanctum non dimittatur in futuro, non aliqua peccata insinuauit in futuro seculo dimittenda que in hoc seculo dimissa non fuerint, sed ostendit illa tantum in futuro seculo dimittenda que in hoc seculo in una et uera Ecclesia catholica fuerint unicuique dimissa, 379. Omnis male uiuens si conuersus in hoc seculo non fuerit, aliquam sibi spem remissionis promittere non debet, 386. Peccatorum mundatio, ueritatis agnitio, Dei proximique dilectio in hac uita inchoantur, in altera perficientur, 155. Scriptura non iuberet deprecari pro peccatis, si essent aliqua que deprecantibus non essent remittenda, 197. Qui non credit intra Ecclesiam catholicam cuncta relaxari posse peccata, ipse sibi remissionem peccatorum denegat, si de hoc seculo in eadem cordis impenitentis duritia perseuerans alienatus ab ecclesiastica societate discedat, 378. Non tantum ante baptismum, sed et post baptismum peccantibus, remissio promittitur, 191. Christus dicens: Quarite et inuenietis, etc. remissionem peccatorum post baptismum commissorum inueniri posse ostendit, ibid. Ioannes dicens  quod si quis peccauerit aduocatum habemus apud Patrem, de iis qui post baptismum peccant intelligi debet, ibid. Remissionis peccatorum effectus frequenter inquirendus, 361. Per remissionem peccatorum discretio fit malorum et bonorum, 362. Nonnunquam spem penitenti homini diabolus adimit, aut speranti penitentiam tollit, 192.
    Reprobi inexcusabiles sunt, 457. Reproborum non potest aliquis saluari, 529.
    Respondendi necessitas officium libere responsionis imponit, 70. Suspicio superbie in libere responsionis officio uitanda, ibid.
    Resurrectio corporum, 515. Resurrectio mortuorum uniuscuiusque in sexu proprio, 339. Sexus masculinus aut femineus sicut in creatione fuit, in resurrectione permanebit, 516. In resurrectione immutabuntur iusti, non mali, 516. Diuersi gradus glorie in resurgentium corporibus, 338, 339. Quod quis accipiat laborum coronam, opus est gratie subsequentis. 472. Iustorum et malorum remuneratio in resurrectione qualis, 527. Caro et anima iustorum immutande, sed cedem permansure, 395. Iusti in retributione angelis equales futuri. 125. Dies resurrectionis Christi dies est redemptionis, 554. Prima resurrectio in conuersione cordis consistit, 395. Cur in resurrectione corpus spiritale futurum dicatur, 528. Cur Paulus quinam immutandi sint in resurrectione non relinquat ambiguum, 393. Cur Paulus dicens, omnes quidem resurgemus, addiderit, sed non omnes immutabimur, ibid. Caro cum anima simul resurrectura, 495. In hac uita fit resurrectio cum se malo ad bonum fit conuersio, 395.
    Romana Ecclesia mundi cacumen, 298. Petri et Pauli uerbis illustrata, et corporibus decorata, ibid.
    Rote nomine orbis quandoque significatur, 581. uia rote orbita, id est orbis semita cur ibid. Quid sit uox tonitrui tui in rota, ibid.

S
    SABELLIUS propter unitatem nature in tribus personis, unitatem persone induxit, 74, 287, 408. Trinitatem carnem assumpsisse impie predicauit, 408. Sabellius Patrem et Filium non communione substantie, sed personali singularitate confundebat, 63. Sabellii et Arii heresis confunduntur ex Scripturis, 331.
    Sabelliani, iidemque Patripassiani, totam Trinitatem incarnatam et crucifixam credebant, 350. Ad id coacti quia unam personam Trinitatis dicebant, ibid. Sectatores Sabellii Patripassiani cur dicti, 408. Sabelliani unam in Deo personam agnoscebant, 205. Sabelliani de natura Patris et Filii et Spiritus sancti recte credunt, non item de personis, 205. Impietas Sabelliane et Ariane heresis, 408.
    Sacerdos et hostia humane nature nomina et officia, 136. Non potest uera sacerdotis inueniri persona ubi non est humanitas uera, 586.
    Sacramenta dicuntur quia in eis aliud uidetur, aliud intelligitur, 227. In nouo Testamento non est Sacramentorum diuisio, sed donorum, 66. De latere Christi in cruce pendentis sacramentum fontis et calicis manauit, 299.
    Sacrificium. Secunda questio Monimi de sacrificio corporis et sanguinis Christi, 27. Questio sacrificii ex fide patriarcharum determinatur, ibid. Patriarcharum sacrificia nostris congruunt, quia toti fiebant Trinitati, 30. Sacrificium toti Trinitati offertur, 638. Ariani soli Patri existimant immolari, 27. Palmaris hereticorum interrogatio, ibid. Sacrificia antique legis sancte Trinitati oblata, 510. Sacrificia antique legis sacrificium quo se Christus patri obtulit prefigurabant, ibid. Toti Trinitati offertur etiam si solius Patris nomen exprimatur, ibid. Solius Ecclesie Deus delectatur sacrificiis, 38. Prophete testimonium de sacrificio quod nunc in Ecclesia geritur, 31. Patri et Filio et Spiritui sancto per uniuersum orbem sacrificium panis et uini sancta Ecclesia indesinenter offert, 525. In sacrificio corporis Christi a gratiarum actione incipimus, ut Christum non dandum sed datum nobis in ueritate monstremus, 265. Quid postulandum tempore sacrificii, 618, 619. Cur tempore sacrificii Spiritus sancti aduentus postuletur, 617, 168 Recte Ecclesia in sacrificio poscit aduentum Spiritus sancti, 35. Sacrificium offertur ut mors Domini annuntietur, et eius commemoratio fiat, 618. Deus uerbum se pro nobis obtulit sacrificium, 525. In ueteri Testamento peccata dicebantur sacrificia que pro peccatis offerebantur, 527.
    Sacrilegium quid, 425.
    Salus electis gratis donata, 440. Cuncta que diuinis continentur eloquiis ad custodiam uel reparationem dicuntur humane salutis, 366. In ueteri et Nouo Testamento cuncta que ad profectum pertinent humane salutis, continentur, 354. Solus Deus potest omnibus quibus uoluerit dare unde uera salus acquiri possit, 178. Quomodo intelligendum quod dicitur de malis, mirabuntur in subitatione insperate salutis, 385.
    Sanguinis Christi necessitas et efficacia, 497, 498.
    Sancti in laudem glorie gratie Dei cur predestinati,  483. Non deficiunt Sancti indigentia, quia ab eo sufficientia eorum est, in quo indigentia ulla non est, 164. Aliter sancti aliter peccant iniqui, 426. Sancti in hac uita humanis infirmitatibus cur subiecti, 498. Iusti et sancti cur molestiis subiiciuntur, 424. In sanctis coronat Deus iustitiam quam eis gratis ipse tribuit et seruauit, 1. Corpore et spiritu sanctum esse nichil aliud, quam quod sanctum est opere et cogitatione seruare, 153.
    Sapere. Terrena sapere est terrena diligere, 220.
    Sapientia splendor lucis eterne, 607. Cum a fine ad finem attingit, utrumque finem immensitate sua excedit, 97. Fundatam se dixit sapientia, natiuitatem suam immutabilem demonstrat, 55. Sapientia creata in angelis, 341.
    SARA ridendo peccauit, sed leuiter, 426.
    Scamonia sola obest, mixta prodest, 422.
    Scientia sine caritate est que sancta non est, 464. Quibus modis diuinarum rerum scientia comparetur, 5. Ut sciamus et intelligamus que Dei sunt, Dei munus est 464.
    SCHOLASTICUS episcopus, 269, 286.
    Scorpio. In corpore scorpionis nichil est quod laudem non insinuet creatoris, 421.
    Scriptura. Cordis studium Scripturis sanctis impendi debet, 189. Propter incommutabilitatem diuini consilii factum est ut Scriptura tanquam preteritum diceret in sermone quod futurum exspectabatur in opere, 348, 49. Fulgentius Gallam ad sanctarum Scripturarum lectionem hortatur, 162. Donatus propter ignorantiam Scripture non inuenit quid Arianis responderet, 198. Laus Trasimundi ob studium Scripturarum, 7. Euthymius laudatur quod Scripturas legat, et Ecclesiam frequentet, quod sanctorum colloquio gaudeat, quod inutiles sermones fugiat, 360. In diuinis sermonibus si teneatur humilitas cordis, nulla reperietur repugnantia ueritatis, 97. Disputantem de Scripturis intelligentie spiritalis uiam oportet inquirere, 47. Ad eloquia diuina qualis debet animus accedere, 180, 465.
    Semen diabolus seminator nocturnus, 392. Seminis nomine uniuscuiusque opera Paulus designauit, 39. Nemo aliud quam quod seminat recepturus est, 90.
    Seruire conuincitur duobus dominis qui diuinitatem Filii a Patre diuersam credit, 411. Debemus inuicem seruire, ut ad eternam uitam possimus peruenire, 160.
    Silentium superbie aut dubie fidei signum, 143.
    SIMEON uetulus figura presentis eui senio defessi, 72.
    Sobrietas, iustitia et pax quam arcte copulentur, 426. Quis sobrie uiuat, 425.
    Sol humani cordis Christus, 376.
    Solarium dicitur quod solis lumine perfundatur, 376.
    Soluere Iesum quid, 295.
    Species. Gratia speciei dabitur pro gratia fidei, secundum uniuscuiusque capacitatem, 253.
    Spes excludit timorem, 151. Spes que uitium desperationis expellit donum Spiritus sancti, 379. In Dei misericordia spes omnis collocanda est, 162. Diabolus spe uana remissionis aut desperatione captiuat incautos, 365.
    SPIRITUS SANCTUS. Solus sanctus Spiritus tertia persona absolute in Scripturis Spiritus nuncupatus, 595. Pater et Filius licet absolute Spiritus sint, neuter tamen Spiritus sine adiectione nuncupatus, 595, 637. Testimonia de Spiritu sancto quia Deus est, 541 et seq. Apostolus dicens, Glorificate et portate Deum in corpore uestro, de Spiritu sancto loquitur, 204. Spiritus sanctus Deus est, quia in baptismo nominatur, et super Iesum descendit et ipsum impleuit, 617. Spiritus sanctus quia pignus hereditatis nostre Deus credendus est, 615. Spiritus sanctus Patris simul et Filii Spiritus, 523. Pater et Filius et Spiritus sanctus, Spiritus unus sunt quoad naturam, solus Spiritus sanctus Spiritus est quoad proprietatem persone, 596. Spiritus sanctus ad Patrem et Filium refertur, 235. Spiritus sanctus de Patre et Filio procedit, 523. Spiritus sanctus sic procedit a Filio, sicut procedit a Patre, 252. Spiritus sanctus totus procedit de Patre, totus de Filio, ibid. Proprium est Spiritus sancti quod de genitore genitoque procedit, 407, 408. Audire Spiritui sancto est a Patre Filioque procedere, 610, 611. Loqui est per gratiam nostris cordibus ineffabiliter intimare, 610. Quid est Spiritum sanctum loqui non a semetipso, 611, 612. Spiritus sanctus nichil minus habet quam Pater et Filius, 41. Spiritus sanctus in Deo est unitate nature, ex Deo proprietate persone, 336. Error contra Spiritus sancti cum Patre et Filio equalitatem, 141. Ex eo quod in Spiritu Dei eiicere se demonia Christus dicit, non est minor Spiritus Patre aut Filio, 342. Spiritus sanctus in eo equalis Patri et Filio ostenditur, quod ea que Christo loquente discipuli non poterant portare, sancti Spiritus munere erant portaturi, 609. Spiritus sanctus, licet missus, Deus est, 333. Spiritus sanctus Deus est non minor Patre et Filio, qui et continet omnia et occulta cordis cognoscit, 231. Spiritus sancti equalitas cum Patre ostenditur in eo quod cum angeli faciem Patris uideant, in Spiritum sanctum prospicere concupiscunt,  610. Non preiudicat diuinitati Spiritus sancti quod eum nos a Deo habere dicamur, 597. Spiritus sanctus que Dei sunt cognoscit, quia eiusdem est nature: sicut spiritus hominis que sunt in homine nouit, quia eiusdem est nature, 235. Non sic credimus in remissionem peccatorum, etc., sicut in Spiritum sanctum, 656. Immensus Spiritus sanctus, 105. Spiritus sanctus illuc uenit collatione muneris, ubi nunquam deest magnitudine deitatis, 617. Immensitas Spiritus sancti in eo ostenditur quod ubique in eius nomine baptizatur, 615. Spiritus sanctus cum Patre et Filio unus naturaliter et immensus Deus, 412. Creatura non potest ea facere que Spiritui sancto in Scripturis tribuuntur, 143. Spiritus sanctus creator est, non creatura, 24. Spiritus sanctus locum non habet inter opera Dei, 648 et seq. Spiritus diuinus sicut omnia creauit, sic omnia replet, 204. Sanctus Spiritus consolator seu paracletus, 580. Per Spiritum sanctum Christus natus est, et Ecclesia renata, 26. Spiritus sanctus templum habet corpora nostra sicut Pater et Filius, et ideo Deus unus et uerus cum Patre et Filio, 598. Spiritus sancti apparitio missio eius est, 334. Spiritus sanctus nec columba nec ignis factus est, quando talium rerum uisione significatus est, 626. Spiritus sanctus non accepit formam columbe sicut Christus formam serui, 412. Dum Ecclesia Spiritum sanctum postulat mitti, donum caritatis et unanimitatis postulat a Deo conferri, 35. Spiritus sanctus cur dicatur non uenturus fuisse, nisi Christus abierit, 569. Cur Spiritus sanctus ad sanctificandum Ecclesie sacrificium postuletur, 34. Cur in sacrificiis solius Spiritus missio postuletur, 32. Intelligere diuina non ualent qui Spiritum Dei non habent, 355. Nihil prosunt dona, si Spiritus ipse non habeatur, 35. Opera Spiritus sancti soli congruunt Trinitati, 626. Spiritus sanctus quomodo gemat aut postulet, 584, 628. Non loquitur a semetipso, 611. Mittitur a Patre et Filio, 612, 613 et seq. Spiritus sanctus liber est, 625. Spiritus quomodo multiplex, 621, 622. Spiritus sancti nomine inueniuntur eius dona nuncupata, 621. Septem Spiritus in Apocalypsi, c. I, u. 4. Quid significent, ibid. et 622. Ubi caritas ibi Spiritus sanctus, 35. Pignus Spiritus gratuitum Dei donum, 474. Ex comparatione solis ad oculos sanos aut infirmos ostenditur Spiritum sanctum a diuersis diuersimode, unum licet, recipi, 34. Spiritus sanctus multiplex, non in seipso, sed in donis suis, 621. Hunc Spiritum amittunt qui ab unitate corporis Ecclesie segregantur, 3. Spiritus sanctus unus est, 614. Et immensus, ibid. et 615. Fructus Spiritus, 485, 455. Quomodo Spiritus sanctus contristari et Dei Filius conculcari dicantur, 430. Spiritus Dei in se non potest contristari nec Filius conculcari, 481. Spiritus sancti templum sumus sicut Patris et Filii, 141, 204. Spiritus sancti sicut et Patris et Filii templum sumus, sacrificium et sacerdotes, 597. Spiritus sanctus gemere aut postulare dicitur, quia gemere aut postulare facit, 585. Spiritus sanctus facit nos gemere; dum nos facit dolere iniquitatem nostram, postulare ueniam, desiderare iustitiam, 585. Seruus qui acceptam Domini pecuniam abscondit, pignus spiritale non habuit, 474. Spiritus sancti dona, id est lingue, prophetia, sacramentorum scïentia, fides, facultatum in pauperes distributio, corporis quoque ipsius exustio, possunt haberi sine uoluntate bona, 183. Spiritus an et quomodo Pater et Filius, 595. Dona Spiritus sancti minui possunt et augeri, non ipse Spiritus, 34. Nomine Spiritus, quandoque spiritalia dona significantur, 33. Spiritus sanctus in nobis mensuram habet, in Christo non habet, 250, 251.
    Spiritus septem in conspectu throni, 622. In Spiritibus nulla potest sexus inueniri distantia, 600. Rationales Spiritus etsi in loco localiter non sunt, tamen de loco ad locum transeunt, 615. Spiritus duplex Helie, 621.
    Spiritus pro uento quandoque ponitur, 581.
    Splendor sanctorum non uaticinia prophetarum, sed resurrectionis claritas intelligitur, 64.
    Subministratio. In subministratione Spiritus non est ministerium seruitutis, sed diuine maiestatis auxilium, 628. Spiritus sanctus subministrare et administrare dicitur, non ministrare, 582 et seq.
    Superbia unde initium sumpserit, 14. Initium peccati superbia, ibid. Superbia ideo initium omnis peccati dicitur ut omne peccatum de ipsa tanquam de radice pullulare monstretur, 172. Homines per superbiam in mortem reciderunt, 14. Cur Deus superbis resistit, 15. Beatus Paulus dicens, O homo tu quis es, etc., non in responsione defecit, sed carnis obdurati superbiam utili increpatione compescuit, 475. Quatuor superborum genera quadrige sunt quibus diabolus uehitur, 173. Diabolus superbiam iniicit si carnis uirginitatem preripere non possit, 171. Illa superbia qua ceteri ab his qui sibi iusti uidentur uelut peccatores despiciuntur, in Phariseo condemnatur, 173. Manifeste superbia deprehenditur, cum manifeste peccatur, 172. Grauius peccant qui se pauperibus quibus erogant preponunt, aut de contemptis diuitiis sibi gratulantur,  quam qui de possessione earum aliquam seruant in corde iactantiam, 160. Superbia qua quis suis uiribus tribuit quod Deus donat de estabilior est, quam ea qua quis facit quod Deus condemnat, 189. Multo periculosius superbitur cum fuco iustitie iniquitas callide geritur, 172.
    Supererogatio. De supererogatione B. Pauli uarie PP. sententie, 39.
    Symbolum quid sonet, 652. Quid sit et cur institutum ibid. In symbolo diuinarum personarum origo et distinctio innuitur ibid. et seq. Quod in eo Pater omnipotens dicitur et creator, hoc de tota Trinitate intelligendum, ibid. Enumerantur omnes symboli articuli, 655, 656.

T
    TEMPLUM Dei dicitur etiam domus Dei, 592. In templo oratione et immolatione Deo seruitur, 641. Fideles templum sunt Patris Filii et Spiritus sancti, 592.
    Temporalia. Res temporales incerte, 467. Cura hominum circa res temporales quam uana, 467.
    Tempus. Acceptabile presens tempus est, 389. Tempus salutis presens tempus est, futurum retributionis, 388. Nunc tempus est ut palea mutetur in triticum, 402. Nunc Dominus potest inueniri et ideo querendus, 403. Tempus presens operis est, futurum mercedis, 397. Aliud tempus seminationis aliud retributionis, 390.
    Tenebre absentia lucis, silentium absentia uocis, 423. Tenebre et lux, uox et silentium, etc., quomodo contraria, ibid. Cur tenebre moriente Christo facte sunt, 567.
    Tentatio. Ideo mortalitas humana tentatione permittitur fatigari, ut cum in seipsa nullum uirtutis inuenerit firmamentum, ad poscendum diuine pietatis cito recurrat auxilium, 179. Quando carnis infirmitas mentem pulsat, animus ad diuine miserationis auxilium recurrat, 149.
    Terra. Homo in terram carne non iret si terra peccando non fieret, 300.
    TERTULLIANUS animam non Spiritum esse dixit sed corpus, 496. Deum corpus esse dixit, ibid.
    Testamentum. Una fides noui et ueteris Testamenti, 268. Non ideo quisque debet uetus Testamentum abiicere quia uidet eius Sacramenta cessasse, 267. In utroque Testamento hoc precipitur ut non peccemus, et iubetur ut bonis operibus insistamus, 550. Sacramenta ueteris Testamenti quedam Dei promi tentis uerba, 265. Fidelia uerba Dei in ueteri Testamento promittentis, in nouo sancta opera Dei quod promiserat reddentis, 265. Utrumque Testamentum in Scriptura sub nomine amici antiqui et noui, 267 uinum nouum nouum Testamentum, ibid. Quomodo ueterescat ut cum suauitate bibatur, ibid.
    Theodori Mopsuestini scripta anathematizantur, 281.
    THEODOSIUS imperator Ioannem Thebeum monachum maximo in honore habuit, 478.
    Thesaurus noster in celo ponendus, 549. Illic thesaurizamus quo amorem nostrum ferimus, 549.
    THOMAE  confessio qui dum iubetur ueritatem uulneris experiri Dominum Deum agnoscit, 297, 298. Sanctus Thomas Christum Deum appellauit, 200.
    Timor. Deus timendus, reges honorandi, 70. Deum timere debent etiam iusti, 365. Scriptura diuina iustos ita precipit timere, ut peccatores non faciat desperare, 366. Hec uerba Pauli, Cum metu et tremore uestram salutem operamini. Deus est enim, etc., iustitiam et misericordiam Dei commendant, ibid. Bonis precipitur ut in timore Domini remaneant, 365. Apostoli exemplum ne reprobus fiat timentis debet omnes terrere, 391. Timor iustitie salutis accepte custos est, 366. Malus timor in seculi hominibus, 467.
    Tonitru predicatio Euangelii, 581.
    Traditio Dei, 325. Quomodo bonos et malos tradat, ibid.
    Traditio sanctorum Patrum, 287.
    Trasimundus rex fuit, 69. Fulgentio scripsit Trasimundus prolixum uolumen heretica continens, ibid.
    Tribulatio in tantum prodest christianis ut per hanc spiritus noster Deo sacrificium fiat, 196. Tribulatio, infirmitas, angustie beneuolentia Dei indicia sunt, 195.
    Triginta. Peracto tricennali spatio nullus sinitur legibus humanis ablata repetere, 192.
    TRINITAS nomen est preter quem alium non nouimus, et quo nominato a morte liberamur, 67, 68. Trinitas Deus summum atque incommutabile bonum, 526. Recta fides de Trinitate, 502. Trinitas unus uerus naturaliter Deus, 411. Unus Deus Trinitas, tres tamen persone, 407. Una natura in Deo et tres persone, 329, 330. Sancta Trinitas unus uerus et incommutabilis Deus, 502. Trinitas personarum in Deo Esaie reuelata, 50. Testimonia de Trinitate, 540, 541. Trinitas ad personas refertur, unitas ad naturam, 503. Ex Scripturis Trinitas probatur, 331. Ex uisione Abrahe, ibid. Trinitas insinuatur dum dicitur, Faciamus hominem ad imaginem et similitudinem nostram, 352, 353. Cypriani testimonium de Trinitatis unitate, 68. Aliud exemplum ex unitate persone Christi in duabus naturis,  248, 249. Probatur exemplo humane anime in qua sunt memoria, intelligentia et uoluntas, 352, 353 et seq. Alio exemplo a naturis diuersis petito in una persona in homine, 356. In creaturis Trinitas est in unitate, ergo multo magis in Deo, 335. Cum tres dicuntur Pater, Filius et Spiritus sanctus, non tres nature, sed tres persone intelligi debent, 298. Pater, Filius, et Spiritus sanctus ideo Trinitas quia tres persone, ideo unus Deus, quia una substantia, 19. Non sic est una trium personarum natura, sicut una est trium hominum, 233. Cum dicitur unus Deus Pater, et Filius et Spiritus sanctus, una natura intelligenda; cum dicitur Trinitas, tres persone, 198. Aequalitas personarum, 330. Testimonia de equalitate Patris et Filii, 537, 538. Filius et Spiritus uerus Deus sicut Pater, 521. Plus differunt duo patres quam Pater et Filius, 52. Quod naturaliter est Pater, hoc est Filius, hoc est Spiritus sanctus, 407. Secundum quid Filio maior est Pater, 533. Sancta Scriptura sicut Patrem uerum Deum, sic et Filium uerum Deum fidelibus cunctis insinuat, 201. Una est regnandi potestas tribus personis, quia est regnantium naturalis unitas, nec potestas regnandi tribuitur ex gratia, sed suppetit ex natura, 200. Filius aut Spiritus sanctus non regnant cum Patre ut inferior cum potiore, 261. Nulla de tribus personis habet aliquid minus duabus, ubi in unaquaque persona sic est plena deitas, ut et in tribus personis una sit, et in singulis tota, 252. uera fides ita sempiternam uirtutem ac diuinitatem Patris predicat, ut Filii, aut Spiritus sancti sempiternam uirtutem diuinitatemque credat, 140. Trinitati sacrificat Ecclesia et non soli Patri, 363 et seq. Cuncta tribus personis exhibentur inseparabiliter religionis obsequia, quia in tribus est inseparabilis incommutabilisque natura, 632. Trinitas tota inuocatur in una persona, 629. Una uirtus ac diuinitas Patris et Filii et Spiritus sancti, 241. Trinitas immortalis est et inuisibilis aliter quam angelus aut anima hominis, 653 et seq. Neque Filius, neque Spiritus sanctus creatura est, quia uterque Patri in baptismatis sacramento copulatur, 64. Pater lux est ut Filius, 60. Pater dies est ut Filius, 61. Pater est in Filio, lumen in lumine, ibid. Alium Deum et non unum credit quisquis in Patre et Filio et Spiritu sancto diuersitatem diuinitatis existimat, 204. Maior minorque in Trinitate non dicitur, 407. Non solum Trinitas Deus est, sed unaqueque persona, 330. Non solum omnia implet Trinitas, sed unaqueque etiam in Trinitate persona, 345. Inseparabiliter operantur Pater et Filius et Spiritus sanctus, quia inseparabiles sunt, 236. Inseparabilia opera Trinitatis, 341, 652. Inseparabilis Trinitas, 340 et seq. Inseparabilitas Trinitatis ex Ambrosio et Augustino asseritur, 237. Inseparabilis Trinitas, quia ipsa facit inseparabiliter per caritatem Deo adherere, 239. Sicut inseparabilis est Trinitas, sic inseparabiles sunt tres persone, 230 Unaqueque in Trinitate persona in his nominibus quibus ad se dicitur ipsa sibi est quod habere naturaliter predicatur, 241. Trinitatis immensitas, 230, 409. Tota Trinitas immensa, 105. Sola Trinitas immensa, 615. Tota Trinitas ubique est, 33. Trinitas tota in singulis et tota in omnibus creaturis, 230. Sic tota Trinitas in singulis habitat sicut tota in cunctis, 109. Quomodo ascendere uel descendere ad nos dicatur, 101. Ubique putatur adesse qui ad sanctificandum ubique nominatur in baptismate, 110. Habitat in nobis Pater et Filius et Spiritus sanctus non locali habitatione, sed immensa, 109. Uniuscuiusque persone tanta est immensitas, quanta trium naturaliter personarum, 407. In Trinitate non est particularis diuersitas quia nec compositio, 71 et 72. Que absurditas sequatur, si localis inhabitatio Trinitatis credatur, 109. Trinitatis incomprehensibilitas, sic superat omne quod cogitare uel sapere possumus, sicut superat omne quod sumus, 88. Trinitatis uestigia in creaturis, 334. Sola se potest Trinitas reuelare quia sola plene se potest nosse, 90. In anima hominis imago Trinitatis, 552, 553, 600. Mens hominis non habet distinctionem personalem, etsi habet sancte Trinitatis indicium, 356. In igne indicium Trinitatis, 606. Homo factus est ad imaginem Trinitatis, 204. Pater et Filius sine Spiritu sancto nec cognosci nec esse possunt, 99. Personarum Trinitatis imago in duabus hominis unius naturis, 418. Aduentus Trinitatis non mobilitatem, sed pietatem Dei uenientis ostendit, 100. Sicut una est manifestatio, sic una est reuelatio totius Trinitatis, 99. Sancta Trinitas rerum omnium creatrix, 512, 522. Opera Dei toti Trinitati communia, 141. Seruilem formam quam Unigenitus accepit tota Trinitas fecit, 247. Patri, Filio et Spiritui sancto doctoris nomen et officium conuenit, 582. Patri, Filio et Spiritui sancto iudicis nomen et officium conuenit, 524. Non omne quod operatur tota Trinitas, tota etiam suscipit, 352. In omni munere itarunum est sancte Trinitatis donum, sicut in omni opere unum est sancte Trinitatis officium, 609. Recta fides de sanctissima Trinitate Christiano precipue necessaria, 407, 502. Templum  sumus Trinitatis, 592. Fides catholica de Trinitate, 544, 545. Nihil proderit erranti circa Trinitatem ad ueritatem cucurrisse, 71. In Trinitate, sunt quedam personarum propria, 407. Que illa sint, 587. Personaliter qui est Pater, non est Filius; nec qui Filius est, Spiritus sanctus, 407. Alter Pater alter Filius, neuter alter Deus, 552.
    Tristitia duplex, 132. Salubris que pro male actis concipitur, ibid. Mortifera, que pro amissione solatii temporalis habetur, ibid. Contristari de fidelium morte resurrectionis spes non sinit, 151. Et luctus humilium et gaudium superborum futura retributione non carebunt, 196. Tota die contristatum ingredi, quid est? 179.

U
    Unitas ut teneatur, 227. Unum cor et animam fecerat multitudinis credentium in Deo qui Patris et Filii unus est Spiritus et cum Patre ac Filio unus est Deus, 37. Mysterium pacis et unitatis in sua mensa Christus consecrauit, 227.
    Uteri nomen naturam significat, 64. Ex utero ante luciferum genui te, de temporali natiuitate intelligebant Ariani quia carnalis uterus in Deo credi nequit, ibid.

u
    uASA misericordie et uasa ire qui? 274. Non ii sunt uasa misericordie qui dignitatem ecclesiasticam aut secularem habent, nec uasa ire qui non habent, ibid. Cur uasa ire, cur uasa misericordie dicti, 21. Quorumdam insulsum commentum de uasorum contumelie et honoris factura, 475. uasa ire et contumelie a uasis misericordie Dei bonitas gratuita dilectione discernit, 475, 477. Potior dignitas ecclesiastica aut secularis non facit quemquam uas honoris, 475, 476. In uasis ire reatus naturalis superba cognitione nutritur, 457. In uasis misericordie reatus naturalis fide et caritate soluitur, ibid Cur sanctos uasa misericordie non iustitie Apostolus nuncupet, 437. Cur uasa misericordie non dicantur uasa iustitie, 21. Cur ire, non culpe uasa sint reprobi, 22. Sancti non ideo uasa contumelie quia contumelias patiuntur in hoc seculo, 479. Quomodo Deus in uasa misericordie misericors est, 21. Per mutationem male uite uasa in honorem fiunt, 482. uasa misericordie in gloriam preparata, non presentem sed futuram, 274. uasa misericordie facit non dignitas sed caritas, 274. Qui sunt uasa contumelie in Ecclesia, 480. Iudicium suum in uasa ire desertione Deus inchoat, consummat cruciatione, 22. Tam in uasis ire quam in uasis misericordie iniquitas propria precessit, 21. Quid sit interitus in quem uasa ire aptauit Deus, 22. Cur uasis ire interitus redditur, ibid.
    uENERIUS diaconus, 269, 434.
    uERBUM. Dum uerbum nominatur, ostenditur discreta Patris et Filii persona, dum Deus dicitur uerbum, ostenditur una utriusque substantia, 355. Dei nomen in uerbo non nuncupatiui, sed naturalis nominis ueritatem exprimit, 74. Unum uerbum habet pater, 417. Tam peruersus est qui uerbum Dei in Deo negat esse quam qui habere animam humanam illud non confitetur, 51. Non sumus nos in Deo sicut est uerbum, 50. uerbum Dei de Deo, per unitatem nature in Deo et per eamdem unus cum illo Deus est, 51. Generatio uerbi inenarrabilis est, non ignorabilis, 53. uerbi humanitas facta dicitur, non diuinitas, 82. uerbum Dei manifestatum per carnis substantiam sicut uerbum hominis per uocem corpoream, 417. Dei uerbi due nature inconfusibiles et inseparabiles, 524. uerbo non est cequeuus ullus locus, ibid. Credulitas Incarnationis, uerbi Dei auditio est, 417. Tribus primis Euang. Ioan. sententiis et sempiterna uerbi natiuitas et personalis inconfusa proprietas et indiscreta substantialis unitas Patris Filiique monstratur, 74.
    uerbum tantum est quanta mens cum uerbo, 50. Mens dum cogitat generat uerbum, ibid. Mens habet uerbum intra se quod cogitando de sua substantia generauit, 50. uerbum nichil minus habet quam mens de qua nascitur. uerbum a mente non secernitur localiter, ibid.
    uerbum dicere aduersus Spiritum sanctum quid est? 378. Quinam dicant uerbum aduersus Spiritum sanctum, 378, 379. Quinam liberi sunt a uerbo contra Spiritum sanctum, 379. uerbum contra Spiritum sanctum neque in hoc seculo dimittitur, neque in futuro, ibid
    uerbum Dei aduersarius bonus, 387. Aduersarius hominis uerbum Dei quod proiicitur, 387. Dispensatoribus Dei prodest uerbum quod dum dispensant humiliter audiunt, 361. Qui sine fructu uerbum audiunt quibus similes, 360.
    ueritas. Sola naturaliter est ueritas, que naturaliter est uera diuinitas, 202. Omnis creatura est creatura uera, non ueritas, ibid. ueritas laudabilius desideratur quam imperii propagatio, 71. ueritatis inquisitio recta, nunquam inanis, ibid. ueritati semper inherendum, 5. Eo dulcius quo secretius ueri as loquitur, ibid. Facere ueritatem est facere opus ueritatis, 8. ueritas nunquam mentitur, 190. ueritas nec fallit nec fallitur, 5. Ut ueritati obedire ac consentire  ualeamus ipsa illuminat, adiuuat, confirmat, 5. Quosnam faciat Deus ad agnitionem ueritatis uenire, 488. In hoc homines salui fiunt in quo ad agnitionem ueritatis perueniunt, 489. ueritatem Dei tenere, est unum Deum colere, 201. ueritatem Dei in mendacium conuertere est creature seruire, 11. ueritas nature nunquam priuatur nominis ueritate, 74. ueritatis insinuatio nemini deneganda, 70. Reges diligit et honorat quisquis interrogantibus hoc respondet quod ad fidem pertinet ueritatis, 70, 71.
    Sine ueste nuptiali sunt, qui sine bonis operibus, 402.
    uia nostra presens uita est, 387. uia Dei est fides recta, 76 uia Dei iustitia, misericordia, ueritas, ibid. In uia Dei non corporis, sed mentis ambulatur incessu, ibid. Fallitur qui per latam uiam se peruenturum arbitratur ad uitam, 386.
    uictime. Patri, Filio et Spiritui uictime offerebantur in antiquo Testamento, 525. In carnalibus uictimis significatio fuit carnis Christi, 525.
    uICTOR episcopus, 569, 226.
    uICTOR alius episcopus, ibid.
    uictoria. In hac uita aduersarium uincimus, si lacrymis et orationibus et continua cordis humilitate pugnemus, 179.
    uICTORIS epistola ad S. Fulgentium, 208. uictor petit a sancto Fulgentio ut respondeat sermoni Fastidiosi, 209.
    uICTORIANUS episcopus, 269, 286.
    uidisse apud Patrem in Filio est procedere ab ipso, 611.
    uidua. Deus ex beneficiis quibus Iudith et Annam affecit, uidualem continentiam placitam sibi demonstrauit, 159. Quod omnis Isrelitarum populus facere non potuit, sancta uidua castitatis uirtute perfecit, 159. uidualis lingue officio dignatus est Christus predicari quia sanctimoniam uirginalem uidualis continentia gradu inferiore subsequitur, ibid. Deus in Iudith exaltatione quantum sibi dilecta sit uidualis continentia monstrauit, ibid. uidualis status augende uirtutis occasio, 154. Sancte uidue Christum semper quesierunt, 159. Iudith in ueteri Testamento uiduarum exemplum, in nouo Anna, 158, 159. Quibus uti in conuiuendo debeat uidua, 158. Qualiter in uictu se debeat gerere uidua, ibid. uidue cibi non iidem esse debent qui maritate, 157. uiduarum habitus qualis esse debeat, ibid.
    S. uINCENTII natalis ubique in Ecclesia celeber, 572.
    uINDICIANUS episcopus, 269, 286.
    uiperarum carnes contra uiperarum morsus utinter adhibentur, 422. uiperarum paruuli disruptis parientium uisceribus pariuntur, 373. uiperis hoc est parere quod perire, 372. Heretici et schismatici uiperis similes, ibid
    uirginitatis uocabulum ex uirtutis nomine deriuatur, 165. uirgo dicitur quasi uirago, ibid. uirago ideo dicta quia de uiro sumpta, ibid. A uiro ducitur uirginis uocabulum sicut a Christo nomen Christianum, 166. Donationes ad Ecclesie edificationem propriis inueniuntur appellari nominibus, integritas uero carnis sancta, idcirco uirginitas dicitur, ut ibi perfectio uere uirtutis inesse monstretur, 167. A sanctis nuptiis tantum distat sancta uirginitas quantum a bonis meliora . . . a terrenis celestia, a tribulati ne securitas; quantum similitudo pecorum ab imitatione discernitur angelorum sic a sancta uirginitate differt sanctum connubium, 168. uirginitas uoluntatis res est, non necessitatis, 39. Non precepta, sed consilium erogat Paulus ad uirginitatem, ibid. uirgo corrupta primum hominem decepit, uirgo incorrupta secundum hominem concepit, 554. A Christo decoratur sancta uirginitas ut permaneat pulchra, et coronatur ut regnet gloriosa, 165. Christo sancta uirginitas spiritaliter nubit, ibid. A Christo fecundatur sancta uirginitas, ut perseueret intacta, ibid. Christus sancte uirginitatis fructus, decus et munus, ibid. Christum sancta uirginitas peperit, ibid. Christus omnium sacrarum uirginum sponsus, ibid. Christus uirginum est non solum sponsus sed Dominus, 173. Sub spadonum nomine Deus meliorem locum in domo sua per Isaiam uirginibus repromittit, 167. In coniugibus et uiduis fidelibus spiritali tantum uirginitate potitur Ecclesia, 166. Ecclesia maiorem gratiam donationis in illis membris accepit, in quibus ita spiritaliter uirgo dicitur, ut etiam corporee uirginitatis integritate potiatur, ibid. uirginitatis merces magna futura est, 169. Integritate corporis nichil melius, 164. uirgini post uotum nubere non licet, 148. uirginitas angelis quam hominibus similiores facit, 169. uirginis sancte studium sectari iustitiam, pietatem, fidem, caritatem, patientiam, mansuetudinem, 173. Spiritalibus uirginibus spiritales laqueos diabolus tendit, 171. uirginitatis cum humilitate copulatio est in hac uita summa perfectio, 164. uirgini nec ad dextram nec ad sinistram deflectendum, 169. uirginitas carnis sine humilitate non potest ad Christum peruenire, 176. uirgo non potest Christo nisi cordis humilitate coniungi, 173. uera humilitas uirginitatis est interna uirginitas, 175. Ut integra permaneat Deo dicata uirginitas, sicut custoditur integritas corporis, multo amplius custodienda est humilitas cordis, 173. Corporis uirginitas etiam Deo dicata non  prodest nisi adsit uirginitas cordis, 171. Diabolus uirginitatem carnis per hominem, cordis uero per seipsum nititur auferre, 171. Diabolus si non ualet uirginitatem carnis perdere, uirginitatem spiritus conatur auferre, 171. uirgo Christi non debet alias Christianas consideratione sui despicere, 173. uirgo Christi non debet de aliorum sibi grauiore periculo blandiri, sed de sua infirmitate humiliter tristari, 174. Christus quia semper uiuus, ideo in corde sponsarum eius uiuere semper debet affectus, 158. Delicias carnis uirgo Christi fugere debet, pre omnibus autem superbiam, 169, 170. Christus sponse sue carnem maceratam uult uidere, 157. In sponsis suis Christus anime pulchritudinem diligit, non carnis, ibid. uestis uirginum intime castitatis testis sit, 170. Ornatus uirginis est uirginitatis bonum non minus mente quam carne seruare, 169. uirgo nec uere casta est, nec fidelis Christo, que populo querit magis placere quam sponso, 170. uirgo que ornatum corporee uestis affectat, animam suam uirtutum splendore despoliat, ibid.
    B. uIRGO Dei mater, 287. B. uirgo proprie , 278. uirginitas Marie, 292 uirgo ab eo quem concepit donum incorrupte fecunditatis et fecunde integritatis accepit, ibid.
    uir a uirtute dictus, 165.
    uirtus Homo sic factus est ut habere uirtutem possit, 188. Dum cogitas de perfectione uirtutum, non considera quid alii minus habeant quam tu, sed quid minus habeas quam habere iam debes 174. Ad uirtutem continuus profectus esse debet, 156. Angeli esca uirtus diuina, hominis medicina, 90. Hec uirtus hominem reparauit, angelum custodiuit, ibid.
    uita. Iusta uita in futura uita proderit, 382. uia hominis est uita eius, 562. Qui bene uiuit uiam ingreditur ueritatis, ibid. Qui male uiuit uiam tenet erroris, ibid. Quinam iuste uiuunt, 382, 426. Infidelibus non prodest longa uita aut breuis, 152. Non prodest longa uita sed bona, 153. uitam non possidet qui aut in crimine aut in infidelitate permanet, 197. uitam possidet qui a sinu matris Ecclesie non recedit, ibid. . Hec uita nobis est uia in qua semper debemus proficere, 178. In hac uita tristitia et solatium mixta, non in futura, 432. In hac mortali uita non potest esse plena securitas, 179. Ex huius uite fine eterne uite pendet initium, 389, 394. uita bona et uita eterna utraque in Christo et a Christo, 9. Quid Aetas senectutis uita immaculata, 153. uitam beatam accipiemus, si nos huic uite mortuos estimemus, 187. Si uita eterna finitur, inutilis est omnis labor christianus, 93. Cum Deus dat uitam eternam, perficit quod iustificans inchoauit, 9. Tempus acquirendi uitam eternam in ista tantum uita Deus hominibus dedit, 516. Origo uite male ab originali peccato, 515. Iniquitas malis moribus polluit uitam, 372.
    uoluntas quid, 553. Quidquid homo loquitur sciens nonnisi uolens loquitur, 354. uoluntas in se habet ut possit sponte appetere bona uel mala, 463. uoluntas nisi a Deo mutata, aut semper appetit malum aut nunquam appetit bonum, 461. Bone uoluntatis initium homo ex se habere non potest, 515. Initium bone uoluntatis a Deo, 300. uoluntas bona a Deo datur, 306. uoluntas tunc erit bona si Dei preueniatur dono, et tunc permanebit bona si eius non destituatur auxilio, 273. uoluntas ab eo datur a quo preparatur,  7. Cur uoluntas dicatur preparari a Domino, ibid. Deus bonam uoluntatem et operationem predestinando preparauit; ibid. uoluntas hominis gratiam debet comitari, 469. uoluntas bonum diligere non poterit nisi discretionis et caritatis gratiam a Deo acceperit, 463. uoluntatem Dei cum facimus uolentes facimus, sed ut eam faciamus ipse facit in nobis quod placeat coram se, 462. A Deo uoluntas hominis iugiter gubernatur et regitur, 450, 451. uoluntas bona fide inchoatur et caritate perficitur, 465. Fides et caritas ideo in homine sunt et homini prosunt quia ab eo uoluntarie suscipiuntur, 465. Differentia donationum Dei soli diuine uoluntati tribuenda, 453. Humana uoluntas per gratiam non mutata aut nesciens peccat, aut uitium suum uitio preuaricationis accumulat, 454. Bonam uoluntatem nemo propriis uiribus potest resumere, 454. Nihil est aliud quod seruus nequam ligari manibus iubetur et pedibus, nisi ut in manibus mali operis reatus, in pedibus autem male uoluntatis puniendus ostendatur affectus, 403. Mala uoluntas mali supplicium, 14. Deus ordinator est malarum uoluntatum, non auctor, 20. Malam uoluntatem creator optimus non fecit, 15. uoluntas uel bona uel noxia ex fine rei cuiusque pensanda est, 184. uoluntas omnipotentis necesse est in omnibus impleatur, 488. Quomodo dicatur uoluisse Christus quod noluit Hierusalem, 383. Diuinam uoluntatem mutari aut uirtutem aduersitate aliqua superari ne impii quidem audent dicere, 484. Deus eos non uult saluos fieri et ad agnitionem ueritatis uenire quibus mysterium sue agnitionis occultat, 486. Deus uoluntatem hominis malam cur punit, 440. Facere uoluntatem Dei nichil aliud est, nisi facere opera que nobis inspirat et in nobis operatur uoluntas eius, 8.
    uotum de licitis et ad profectum melioris uite pertinentibus fieri debet; 521. Ei qui non uouerit non est peccatum si non reddat, 147. Licitarum rerum tamdiu licitus est usus, quamdiu renuntiatio non uouetur, 147. uota Deo reddenda absque excusatione, ibid. Non toto animo uouens obligatur uoto, et eo damnabilior est quod ad Deum fictus accedit, 148. uotum in tribulatione emissum persolui debet, 147. Quod uouens Deo sibi in continentie negotio adimit uoluntas, nulla deinceps impune permittit usurpare necessitas, 148. De uoto nichil licet retinere aut repetere, 149. Ananie et Saphire cor satanas impleuit, quia partem de uoto uterque retinuit, ibid. Non possunt nubere qui continentiam uouerunt, 520, 521. uotum continentie tam uirgines ac uiduas quam nuptas, si ex consensu uouerint, obligat, 148. uota continentie obligant sub peccato mortali, etiam si a maritatis ex consensu emittantur, 521. Post uotum a coniugibus emissum illicita omnis commixtio, 148. Coniugatis non est licentia uouendi sicut uidue aut uirgini, ibid. Coniux sine coniugis uoluntate uouere non potest, ibid. Coniugis uotum sine coniugis consensu temerarium, 149. Tale est ut quis coniugatus uelit continentiam profiteri, quale si quis de alterius substantia aut eleemosynam facere, aut sacrificium conetur offerre, 148. uoti quod ex utriusque consensu est, impunita uiolatio esse non potest, ib.
    uox. Que uox sit cuius Spiritus scientiam habet, 231. Nihil nocet ablata uox ei qui quandiu potuit confessus est, 221.
    uuluam matris Christus solus aperuit, 301.







ORDO RERUM QUAE IN HOC TOMO CONTINENTUR.



FELIX PAPA Iu.
    Notitia ex libro Pontificali. 9
    EPISTOLA PRIMA .---De laicis ad sacerdotium ante probationem non promouendis. 11
    Constitutum de Ecclesia Rauennatensi. 12
    Excerptum ex epistola Felicis ad Sicilienses episcopos. 16
    Epistola Athalarici regis de electione Felicis Ibid.
    APPENDIX ad epistolas Felicis Iu. Ibid.
    EPIST. II .---1. Quod missarum celebratio al bi quam in Deo dicatis locis non debeat fieri nisi magna compulerit necessitas. 2. De ecclesiarum sacrationis dubitatione. Ibid.
    EPIST. III .---1. Laudat in ea studium cultumque in Ecclesiam, quodque stirpis honores uanamque ompam religioni posthabeat. 22

PROSPER EX MANICHAEO CONuERSUS.
    ANATHEMATISMI et fidei catholice professio. 23

BONIFACIUS PAPA II.
    Notitia ex libro Pontificali. 29
    EPISTOLA PRIMA .---Eius rogatu confirmat ea que in synodo Arausicana fuerunt definita. 31
    Stephani ad Bonifacium libelli tres. 34
    APPENDIX ad scripta Bonifacii pape II. 41
    Obseruatio Philippi Labbe in sequentem epistolam. Ibid.
    EPIST. II .---De reconciliatione Carthaginensis Ecclesie. 43
    Exemplar Precum eius et Iustini principis. 45

MONTANUS.

    Montani uita. 47
    Epistola prima. 51
    Epist. II. 54

S. ELEUTHERIUS.
    S. ELEUTHERII uITA a Guiberto adornata. 59
    Prologus. Ibid.
    CAPUT PRIMUM. Fabulosa origo urbis Tornacensis. Fides Christi a S. Piato illata. 61---CAP. II. S. Eleutherii ortus, educatio, exsilium, episcopatus. 63---CAP. III. Mortua a S. Eleutherio resuscitata; ceci, claudus, leprosus sanati; Tornacenses ad fidem conuersi; peccatum Chlodoueo regi indicatum. 66---CAP. Iu. S. Eleutherii itinera Romana, synodus habita, oppugnati heretici, uulnera illi ab his inflicta. 69---CAP. u. Extremus S. Eleutherii morbus, mors, miracula. 72---CAP. uI. Eleuatio corporis S. Eleutherii, mortuus resuscitatus, egri sanati. 76---CAP. uII. Ope S. Eleutherii Feriolus uinctus soluitur, Libertinus a morte suscitatur. 79---CAP. uIII. Translatio corporis S. Eleutherii in urbem Tornacensem. 82.
    S. ELEUTHERII SERMONES. 83
    Sermo de SS. Trinitate. Ibid.---Transitus S. Eleutherii. 86---Sermo alius de Trinitate. 87---Sermo de Incarnatione Domini. 91---Sermo de Natali Domini. 93---Sermo in Annuntiationis festum. 96---Oratio B. Eleutherii animam agentis ad Deum pro fide et Ecclesia Tornacensi. 99

S. FULGENTIUS.
    Epistola dedicatoria. 103
     Prefatio. 105
    uITA S. Fulgentii a quodam eius discipulo scripta. 117-150
    Prologus in tres libros ad Monimum. 151
    AD MONIMUM LIBER PRIMUS.---De duplice predestinatione Dei, una bonorum ad gloriam, altera malorum ad penam. 153
    AD MONIMUM LIB. II.---Tres questiones resoluuntur: una de sacrificii oblatione, altera de Spiritus sancti missione, tertia de supererogatione B. Pauli. 179
    AE MONIMUM LIB. III.---De uera expositione illius dicti Euangelici, Et uerbum erat apud Deum. 195
    CONTRA ARIANOS LIBER UNUS, ad decem obiectiones decem responsiones continens. 205
    AD TRASIMUNDUM LIBRI TRES. 223
    LIBER PRIMUS.---De mysterio mediatoris Christi duas naturas in una persona retinentis. 223
    LIB. II.---De immensitate diuinitatis filii Dei. 245
    LIB. III.---De sacramento Dominice passionis. 245
    S. FULGENTII EPISTOLAE. 303
    EPISTOLA PRIMA. De coniugali debito et uoto continentie a coniugibus emisso. Ibid.---EPIST. II . De consolatione super morte mariti, et de statu uiduarum. 311---EPIST. III . De uirginitate atque humilitate. 324---EPIST. Iu . De oratione ad Deum et compunctione cordis. 339---EPIST. u . De caritate et eius dilectione. 344---EPIST. uI . De conuersione a seculo, 348--- EPIST. uII . De recta penitentia et futura retributione. 352---EPIST. uIII . De fide orthodoxa et diuersis erroribus hereticorum. 360---EPIST. IX. uictor Fulgentii preces enixe flagitat, ipsi sermonem Fastidiosi Ariani mittens. 372---Sermo Fastidiosi Ariani. 375---EPIST. X. Scarila Fulgentia proponit duas questiones, unam de incarnatione Filii Dei, alteram de uilium animalium auctore. 377---EPIST. XI. Ferrandus diaconus Fulgentio proponit duas questiones de salute Aethiopis catechumeni, baptizati cum iam ui morbi esset mentis impos, ac non percepta eucaristia mortui. 378---EPIST. XII. Fulgentius, Ferrando respondens ad propositas questiones. 380---EPIST. XIII. Ferrandus Fulgentio questiones quinque proponit. 392---EPIST. XIu. Fulgentius Ferrando respondet ad propositas questiones. 394---EPIST. Xu. Episcopi Africani in Sardinia exsules, Ioanni et uenerio, de gratia Dei et libero arbitrio. 435---EPIST. XuI. Liber Petri diaconi et aliorum qui in causa fidei a Grecis ex Oriente Romam missi fuerunt. 442---EPIST. XuII. Liber Fulgentii et aliorum quindecim episcoporum Africanorum. 451---EPIST. XuIII. Fulgentius Regino comiti respondet ad priorem propositam ab ipso questionem: Utrum caro Christi corruptibilis an incorruptibilis fuerit. 493.

LIBRI
    DE TRINITATE. 497
    CONTRA SERMONEM FASTIDIOSI ARIANI. 507
    DE REMISSIONE PECCATORUM. 527
    DE INCARNATIONE FILII DEI. 573
    DE uERITATE PRAEDESTINATIONIS ET GRATIAE DEI. 603
    DE FIDE SEU DE REGULA uERAE FIDEI. 671
    PRO FIDE CATHOLICA ADuERSUS PINTAM. 707
    S. FULGENTII SERMONES. 719
    SERMO PRIMUS. De dispensatoribus Domini. Ibid.---SERM. II. De duplici natiuitate Christi, una eterna ex Patre, altera temporali ex uirgine. 726---SERM. III. De S. Stephano protomartyre, et conuersione S. Pauli. 729---SERM. Iu. De epiphania, deque Innocentum nece, et muneribus magorum. 732---SERM. u. De caritate Dei ac proximi. 738 ---SERM. uI. De S. Cypriano martyre. 740---SERM. uII. De latrone crucifixo cum Christo. 741---SERM. uIII. De sancto die pentecostes. 742---EPIST. IX. De sancto uincentio. 744---SERM. X. De eo quod ait Micheus propheta, Indicabo tibi, homo, quid sit bonum. 746
    INSTRUMENTA FIDEI CATHOLICAE excerpta ex libris S. Fulgentii contra Gesta a Fabiano conficta. 749.
    EX LIBRO PRIMO. De uno altissimo, paracleto, nuntio, doctore et iudice. Ibid.---EX LIBRO II. De officiis postulandi, gemendi et orandi in Christo et Spiritu sancto. 757---EX LIBRO III. De uno immenso et Domino Deo nostro. 759--- EX LIBRO Iu. De cultu Patris, et Filii, et Spiritus sancti. 763---EX LIBRO u. De imagine Dei. 769---EX LIBRO uI. De uno eterno. 773---EX LIBRO uII. De equalitate et unitate Spiritus sancti cum Patre et Filio. 779---Ex libro uIII. De missione Filii et Spiritus sancti. 783---Ex libro IX. De inuocatione Trinitatis. 799---Ex libro X. Defensio symboli Apostolorum aduersus arianos. 821.
    EXCERPTUM ex libro III Hincmari Rhemensis aduersus obiecta Grecorum ad Odonem Bellouacensem, nec non ex libro III Ratrami monachi contra Grecorum opposita. 833
     SERMONES INEDITI. Ibid.
    SERMO PRIMUS.---De circumcisione Domini. Ibid.
    SERM. II.---In Purificatione B. Marie uirginis. 838
    APPENDIX AD S. FULGENTII OPERA. 843
    Liber de predestinatione et gratia. Ibid.
    Ferrandi Diaconi epistola ad Eugyppium, de essentia Trinitatis ac duabus Christi naturis. 853
    SERMONES LXXX paucis exceptis supposititii. 855
    Prefatio. Ibid.
    SERMO PRIMUS. De Natali Christi. 858---SERM. II. De Natali S. Stephani. 859---SERM. III. De Natali S. Stephani. 860---SERM. Iu. De Epiphania Domini, et de Innocentibus. 863---SERM. u. De Abraham. 864---SERM. uI. De unico filio et puero centurionis. 865---SERM. uII. De duobus cecis. 866---SERM. uIII. De tribus pueris. 867--- SERM. IX. De muliere in adulterio deprehensa. 868--- SERM. X. De Salomonis iudicio. 869---SERM. XI. De eodem. 871---SERM. XII De Ioseph. 872---SERM. XIII. De exodo. 874---SERM. XIu. De eodem. 876---SERM. Xu. Unde supra. 877---SERM. XuI. De Iona. 878---SERM. XuII. De ceco nato. 880---SERM. XuIII. De Eliseo, ubi oleum uidue multiplicauit. 882---SERM. XIX. Item de Eliseo. 883 ---SERM. XX. De Elia et Eliseo. 885---SERM. XXI. De filiis Zebedei. 887---SERM. XXII. De Lazaro suscitato. 889--- SERM. XXIII. De lauandis pedibus. 890---SERM. XXIu. Alius unde supra. Ibid.---SERM. XXu. Item de lauandis pedibus. 891---SERM. XXuI. Unde supra. 893---SERM. XXuII. De muliere que perfudit unguento caput Iesu. 894 SERM. XXuIII. De latrone crucifixo cum Christo. 895--- SERM. XXIX. Item unde supra. Ibid. Sermones XXX, XXXI, XXXII, XXXIII, desiderantur.---SERM. XXXIu. De sacramento altaris. 896---SERM. XXXu. De secundo die Pasche. 897---SERM. XXXuI. De laudibus Marie ex partu Saluatoris. 898---SERM. XXXuII. De die tertio Pasche. 900---SERM. XXXuIII. Item unde supra. 901---SERM. XXXIX. De quarto die Pasche. 902---SERM. XL. De die quinto Pasche. 903---SERM. XLI. De sexto die Pasche. 905---SERM. XLII. De ianuis clausis. 906---SERM. XLIII. Unde supra. 907---SERM. XLIu. Ubi post resurrectionem Christus in horto Marie apparuit Magdalene. 908---SERM. XLu. De unico baptismo, 910---SERM. XLuI. De uite uera. 912---SERM. XLuII. Item de uite uera et palmite. 913--- SERM. XLuIII. De ascensione Domini. 914---SERM. XLIX. Item unde supra. 915---SERM. L. De sancto die Pentecostes. 916---SERM. LI. De eodem. 917---SERM. LII. Item de Pentecoste. 918---SERM. LIII. De Natali Ioannis Baptiste. 920---SERM. LIu. Item unde supra. 922---SERM. Lu. De decollatione S. Ioannis Baptiste. 924---SERM. LuI. De Natali S. Ioannis Baptiste. 926---SERM. LuII. De sancto Petro, ubi dicit Dominus: Pasce oues meas. 927--- SERM. LuIII. De Natali apostolorum Petri et Pauli. 928 ---SERM. LIX. Item de Paulo. 929---SERM. LX. De S. Laurentio. 930---SERM. LXI. De eo qui incidit in latrones. 931 ---SERM. LXII. De unico filio uidue Naïm. 932---SERM. LXIII. De paralytico, 934---SERM. LXIu. De eo cui uberes ager attulit fructus. 935---SERM. LXu. De muliere que erat in fluxu sanguinis. 936---SERM. LXuI. Item de eodem. 938---SERM. LXuII. De solemnitate sanctorum apostolorum. 939---SERM. LXuIII. De martyribus. 940--- SERM. LXIX. De Natali sanctorum Machabeorum. 941--- SERM. LXX. De Iob et beata Perpetua. 942---SERM. LXXI. Item de Iob. 943---SERM. LXXII. De sancto Cypriano. 944---SERM. LXXIII. De sancto uincentio. Ibid.---SERM. LXXIu. De Golia. Ibid.---SERM. LXXu. De Absalon. 945 ---SERM. LXXuI. De Isaia. 947---SERM. LXXuII. De lingue molestia. 948---SERM. LXXuIII. Ad competentes traditum symbolum. 950---SERM. LXXIX. De consolatione in assumptione episcopi. Ibid.---SERM. LXXX. De oratione. 951

S. REMIGIUS RHEMENSIS.
    Notitia. 961
    OPUSCULA. 963
    EPISTOLA PRIMA . Consolatio in obitu Albofledis sororis eius, que non multo post susceptum baptisme uita migrarat. Ibid.---EPIST. II . Hortatio, cum rex ad Gothicum bellum se accingeret. 965---EPIST. III . De Claudio presbytero, in cuius causa spretum se ab illis conqueritur. 966---EPIST. Iu . Arguit illum quod in Mosomagensi Ecclesia iurisdictionem sibi aduersus Remensis. Ecclesie iura usurparit. 968.
    S. REMIGII TESTAMENTUM. 969

MARCELLINUS COMES.
    CHRONICON . 975




FINIS TOMI SEXAGESIMI QUINTI

